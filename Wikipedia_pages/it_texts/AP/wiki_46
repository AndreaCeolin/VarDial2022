{"id": "2294541", "revid": "1437331", "url": "https://it.wikipedia.org/wiki?curid=2294541", "title": "Codifica colori cavi elettrici", "text": "La codifica colori dei cavi elettrici \u00e8 un sistema utilizzato in Italia per la marcatura e il riconoscimento di cavi elettrici energia (impianti civili pubblici e privati e impianti industriali) e di cavi elettrici telecomunicazioni (impianti pubblici e privati).\nDescrizione generale.\nLe motivazioni possono essere riassunte come segue:\nDa tutto ci\u00f2, risulta evidente la criticit\u00e0 di rispettare l'ordine delle connessioni al momento che vengono giuntate tra di loro sezioni diverse del cablaggio, anche in considerazione della complessit\u00e0 di alcune tipi di impianti e \u2013 come nel caso delle connessioni elettriche a uso telefonico - della quantit\u00e0 di coppie di fili (doppini) che possono essere contenute in ciascun cavo (vengono correntemente utilizzati cavi da 100, 200, ..., 1.000, 1.200, ... coppie).\nEsistono Codifiche Colori differenziate per tipo di impianti; ne citiamo alcune:\nImpianti citofonici: tabella Codice Colori CEI.\nLe norme CEI 46-5, stabiliscono per i conduttori elettrici dei cavi multifilo, un preciso codice colore.\nOvvero, l'individuazione e la conseguente numerazione dei cavi nell'ambito di un cavo multifilo (per esempio, i cavi multifilo a uso citofonico), sono gestite tramite una codifica a colori; cos\u00ec ogni conduttore \u00e8 contraddistinto da una guaina di differente colore, sia a tinta unita, sia a strisce alternate di due diversi colori.\nViene di seguito riportata la tabella di codifica per cavi a uso citofonico fino a 20 fili.\nImpianti elettrici energia: tabella Codice Colori CEI.\nLe norme CEI 16-4 / EN 60446 (\"Individuazione dei conduttori tramite colori o codici numerici\") stabiliscono per i cavi elettrici energia, un preciso codice colore.\nOvvero, la destinazione d'uso e la conseguente individuazione di un cavo, \u00e8 gestita tramite una codifica a colori; cos\u00ec ogni conduttore \u00e8 contraddistinto da una guaina o da una colorazione di differente colore, sia a tinta unita, sia a strisce alternate di due diversi colori.\nFibra ottica: tabella Codice Colori ANSI/TIA/EIA-598.\nFibre individuali in un contesto multi-cavo in fibra, sono spesso distinte le une dalle altre dal colore del rivestimento di ogni singola fibra; il sistema di identificazione \u00e8 basato sullo standard ANSI/TIA/EIA-598.\nReti locali (LAN): tabella Codice Colori ANSI/TIA/EIA-568.\nLa specifica fa parte degli standard che definiscono come devono essere attestati i conduttori elettrici, sui connettori destinati ai servizi telefonici e di trasmissione dati; il sistema di identificazione \u00e8 basato sullo standard ANSI/TIA/EIA-568, nelle sue due attuali varianti \"A\" e \"B\".\nImpianti telefonici: tabella Codice Colori CEI.\nLe norme CEI 46-5 / IEC 189-2 / EN 60708:2005 (\"Individuazione dei conduttori tramite colori o codici numerici\") stabiliscono per i fili elettrici dei cavi multicoppia, un preciso codice colore.\nOvvero, l'individuazione e la conseguente numerazione dei doppini nell'ambito di un cavo multicoppie (per esempio, i cavi multicoppia a uso telefonico), sono gestite tramite una codifica a colori; cos\u00ec ogni conduttore \u00e8 contraddistinto da una guaina di differente colore, sia a tinta unita, sia a strisce alternate di due diversi colori.\nViene di seguito riportata la tabella di codifica per cavi a uso telefonico fino a 120 coppie."}
{"id": "2294542", "revid": "174925", "url": "https://it.wikipedia.org/wiki?curid=2294542", "title": "Poliartrite nodosa classica", "text": ""}
{"id": "2294544", "revid": "709565", "url": "https://it.wikipedia.org/wiki?curid=2294544", "title": "Testore (Iliade)", "text": "Testore \u00e8 un personaggio della mitologia greca, presente nel sedicesimo libro dell\"Iliade\" di Omero.\nIl mito.\nLe origini.\nTestore era un giovane troiano, figlio di tal Enope. Quando gli Achei dichiararono guerra a Troia, egli combatt\u00e9 per la difesa della sua citt\u00e0.\nLa morte.\nDurante una battaglia Patroclo, uno dei pi\u00f9 forti capi achei, uccise il fante troiano Pronoo e poi mosse contro Testore, che sul suo cocchio aveva assistito alla scena. Temendo il peggio, Testore si nascose prontamente dentro il carro, sperando che il nemico non l'avesse visto; ma Patroclo, cui nulla era sfuggito, balz\u00f2 sul mezzo e spinse una lancia nella mascella del giovane troiano, la cui bocca rimase confitta con l'arma, come un pesce preso all'amo; il colpo fu cos\u00ec violento da fargli saltare tutti i denti, finiti poi in gola; quindi Testore fu scaraventato violentemente al suolo, dove mor\u00ec.\n&lt;poem&gt;\" \"Poi d'En\u00f2po il figliuol T\u00e8store assalse\"\n\"impetuosamente. Iva costui\"\n\"sovra elegante cocchio, la persona\"\n\"curvo ed in atto di raccor le briglie,\"\n\"che smarrito nel cor s'avea lasciato\"\n\"dalle mani fuggir. Gli si fe' sopra\"\n\"l'eroe coll'asta, e tal gli spinse un colpo\"\n\"su la destra mascella, che la siepe\"\n\"sprofond\u00f2gli dei denti. A questo modo\"\n\"infilzato nell'asta sollevollo\"\n\"dalla conca del cocchio, e il trasse a terra.\"\n\"Quale il buon pescator sovra sporgente\"\n\"scoglio seduto colla lenza, armata\"\n\"di fulgid'amo, fuor dell'onda estragge\"\n\"enorme pesce; a cotal guisa il Greco\"\n\"fuor del cocchio tir\u00f2 colla lucente\"\n\"asta il confitto boccheggiante, e poscia\"\n\"lo scroll\u00f2 dalla picca, e lungi al suolo\"\n\"lo gitt\u00f2 sanguinoso e senza vita.\"\" &lt;/poem&gt;"}
{"id": "2294552", "revid": "1700659", "url": "https://it.wikipedia.org/wiki?curid=2294552", "title": "Catherine McNeil", "text": "Carriera.\nVince all'et\u00e0 di 14 anni un concorso di bellezza, il Girlfriend Model Search, organizzato da una rivista australiana per adolescenti. Tuttavia la sua carriera nel mondo della moda ha effettivamente inizio solo nel 2007, quando viene scelta come testimonial per diversi marchi come D&amp;G (fotografata da Mario Testino), Versace (insieme a Kate Moss), Donna Karan, Hugo Boss e Jean-Paul Gaultier.\nLa popolarit\u00e0 acquisita le permette di essere scelta per comparire sulle copertine di \"Vogue Francia\", \"Vogue Australia\", \"V\" e \"Num\u00e9ro\". Catherine McNeil inoltre sfila per le collezioni autunno/inverno 2007 di Balenciaga, Dior, Fendi, Cavalli, Valentino, Versace, Louis Vuitton, Chanel, Christian Lacroix e Yves Saint Laurent. Ha inoltre aperto le sfilate di Givenchy, Alexander McQueen, Alessandro Dell'Acqua e Missoni nelle sfilate di Milano e Parigi ed ha chiuso la sfilata di Pucci di Milano.\nNel 2008 appare sul Calendario Pirelli insieme a Agyness Deyn, Lily Donaldson, Doutzen Kroes, Gemma Ward, Sasha Pivovarova, Coco Rocha, Caroline Trentini, Mo Wandan, Du Juan e Maggie Cheung. Nello stesso anno \u00e8 una delle protagoniste del calendario pubblicato da \"Vogue Paris\". Viene scelta per essere la testimonial della campagna pubblicitaria di Hugo Boss.\nNel 2009 appare nelle campagne pubblicitarie di EXPRESS, Louis Vuitton e D&amp;G. Compare negli editoriali di \"i-D\" (fotografata da David Benjamin Sherry) e \"Vogue Germania\" (numero di agosto, fotografata da Patrick Demarchelier) e nel catalogo di Victoria's Secret. Viene fotografata a New York City da Terry Richardson per la campagna autunnale di Barneys. Ad agosto \u00e8 la protagonista, insieme alla collega Abbey Lee, di un servizio fotografico che celebra i cinquanta anni di \"Vogue Australia\" e compare inoltre sulla copertina di Num\u00e9ro, fotografata da Greg Kadel. Nello stesso anno salta inaspettatamente le Settimane della moda per le collezioni primavera-estate 2010 e, in seguito alla pubblicazione di alcune foto sui tabloid australiani, i giornalisti fanno risalire la causa al visibile aumento di peso, dovuto a sua volta ad uno stile di vita poco sano. Nel mese di dicembre appare in un editoriale del \"British Vogue\" fotografata da Patrick Demarchelier.\nNel 2010 partecipa per la seconda volta al Calendario Pirelli, fotografata da Terry Richardson. A gennaio appare sulla copertina di \"Vogue Australia\"; tale lavoro rappresenta il ritorno sulle scene dopo una lunga pausa.\nVita privata.\nNasce a Brisbane, Australia, nel 1989. Cresce in una zona semi-rurale della citt\u00e0 insieme alla madre, Melissa McNeil, e alla nonna. Nel 2007 si trasferisce a New York per svolgere la professione di modella. Ha una relazione con la collega Freja Beha Erichsen, alla quale segue quella con la conduttrice televisiva australiana Ruby Rose Langenheim. Suvi Koponen, modella finlandese, ha un tatuaggio dedicato a Catherine sul polso, con la scritta \"cat\". McNeil ha due piercing (lingua e capezzolo sinistro) e quattordici tatuaggi.\nNel novembre 2009 cattura l'attenzione dei tabloid australiani quando si presenta al Girlfriend Rimmel Model Search mostrando numerosi tagli su entrambe le braccia; gi\u00e0 in passato alcune voci facevano riferimento ad un presunto autolesionismo della modella. Alcuni giorni dopo l'uscita delle immagini, la madre dichiara in un'intervista al magazine australiano \"Grazia\": \"Non l'ho mai costretta ad entrare nel mondo della moda. Non \u00e8 cos\u00ec semplice come sembra, c'\u00e8 molta pressione sull'aspetto fisico e a volte pu\u00f2 essere molto difficile\", tuttavia sostiene che la modella si sarebbe procurata le lesioni cadendo dalle scale, mentre la sua agenzia australiana giustifica le ferite con un piccolo incidente avuto mentre usava lo skateboard. Nel gennaio 2010 annuncia il fidanzamento ufficiale con Ruby Rose Langenheim."}
{"id": "2294557", "revid": "122971921", "url": "https://it.wikipedia.org/wiki?curid=2294557", "title": "Marco Marchi", "text": "Biografia.\n\u00c8 stato professore di Letteratura italiana moderna e contemporanea presso la Facolt\u00e0 di Lettere e Filosofia dell'Universit\u00e0 degli Studi di Firenze.\nSi occupa di Novecento e letteratura d'oggi. Il suo esordio saggistico risale al 1978, con il volume \"Sul primo Montale\" per i tipi di Vallecchi. Nel 1987 ha curato l'edizione delle \"Opere\" di Federigo Tozzi nella collana dei \u00abMeridiani\u00bb di Arnoldo Mondadori Editore.\nOltre a importanti curatele di opere singole tozziane presso vari editori, si \u00e8 dedicato a romanzi di Aldo Palazzeschi, pubblicando negli \u00abOscar\u00bb Mondadori \"Il Codice di Perel\u00e0\" (2001) e \"Interrogatorio della Contessa Maria\" (2005). \nHa curato antologie, cataloghi di mostre documentarie e libri d'arte, ed \u00e8 autore di numerose \u00abdrammaturgie critiche\u00bb: testi scenici tratti da opere letterarie e interpretati da attori come Piera Degli Esposti, Marco Baliani, David Riondino e Iaia Forte. \u00c8 autore del documentario \"In Toscana. Un viaggio in versi con Mario Luzi\" (2014).\n\u00c8 presidente del Centro Studi e Ricerche Carlo Betocchi e fa parte dei Comitati scientifici del Centro Studi Mario Luzi \u00abLa Barca\u00bb di Pienza e dell'Associazione svizzera Mendrisio-Mario Luzi Poesia del Mondo. \u00c8 presidente del Premio Letterario Castelfiorentino, del Premio Firenze per Mario Luzi e del Premio Carlo Betocchi-Citt\u00e0 di Firenze e coordinatore scientifico del Premio Letterario Firenze per le culture di pace. Dirige per Franco Cesati Editore la collana \u00abOperaPrima\u00bb e cura con Giuseppina Caramella i \u00abQuaderni della Fondazione Il Fiore\u00bb. Collabora a molte riviste, al quotidiano di Firenze \u00abLa Nazione\u00bb e a \u00abQN\u00bb. Tiene un blog di poesia per \u00abQN\u00bb."}
{"id": "2294558", "revid": "124123", "url": "https://it.wikipedia.org/wiki?curid=2294558", "title": "Pierre Gilliard", "text": "Nel 1921, dopo la rivoluzione russa del 1917, pubblic\u00f2 le sue memorie, \"Il Tragico Destino di Nicola II e della sua Famiglia: Tredici Anni alla Corte Russa\", sul periodo trascorso insieme alla Famiglia Imperiale ossia sin dal periodo della rivoluzione russa del 1905 sino a quando non venne separato dai suoi membri ad Ekaterinburg, poco tempo prima dell'esecuzione dell'intera Famiglia Imperiale, avvenuta nella notte tra il 16 ed il 17 luglio 1918.\nBiografia.\nPierre Gilliard nacque il 16 maggio 1879 a Fiez, nel Canton Vaud, in Svizzera.\nNelle sue memorie \u00e8 riportato il suo primo incarico lavorativo, risalente al 1904, al servizio di Georgij Maksimilianovi\u010d, VI Duca di Leuchtenberg presso Livadija, in Crimea, dove trascorse i suoi primi dieci mesi di permanenza nell'Impero Russo, per poi trasferirsi al seguito della famiglia presso la reggia di Peterhof, fatta costruire da Pietro il Grande sulle rive del Mar Baltico, sul golfo di Finlandia, a soli 40 chilometri dalla capitale San Pietroburgo. Da qui, nello stesso anno, fu raccomandato all'istruzione dei figli della Coppia Imperiale di Russia; prima delle Granduchesse Ol'ga e Tat'jana, poi di Marija, Anastasija e dello Zarevi\u010d Aleksej.\nAffezionatosi alla Famiglia ne ha seguito il corso in prima persona fino alla prigionia di Tobol'sk, in Siberia, dopo la rivoluzione russa del 1917: i bolscevichi impedirono a Gilliard di unirsi ai suoi allievi quando furono trasferiti nella casa Ipat'ev ad Ekaterinburg, nel maggio 1918. Nelle sue memorie ha cos\u00ec descritto la sua visione finale dei bambini:\nGilliard rimase in Siberia anche dopo essere venuto a conoscenza del massacro della Famiglia Imperiale, assistendo Nicholas Sokolov, un agente del movimento controrivoluzionario russo, detto dei Bianchi, incaricato di investigare sulla fine della Famiglia Imperiale.\nNel 1919 spos\u00f2 Aleksandra \"\u0160ura\" Tegleva, che era stata una balia della Granduchessa Anastasija.\nNel 1920 fece ritorno in Svizzera ma dal 1926 prese servizio all'Universit\u00e0 di Losanna, presso la scuola di francese moderno, guadagnandosi il Cavalierato dell'Ordine Nazionale della Legion d'Onore, massimo ordine cavalleresco della Repubblica Francese.\nNel 1958 fu protagonista di un incidente stradale a Losanna; non si riprese mai stabilmente e mor\u00ec di conseguenza il 30 maggio 1962."}
{"id": "2294559", "revid": "339392", "url": "https://it.wikipedia.org/wiki?curid=2294559", "title": "Fondazione Cassamarca", "text": ""}
{"id": "2294560", "revid": "1652635", "url": "https://it.wikipedia.org/wiki?curid=2294560", "title": "Wendy Divine", "text": "Ha iniziato ad apparire in film pornografici nel 1998 e si \u00e8 ritirata nel 2017."}
{"id": "2294562", "revid": "767487", "url": "https://it.wikipedia.org/wiki?curid=2294562", "title": "M\u00e1traderecske", "text": "M\u00e1traderecske \u00e8 un comune dell'Ungheria di 2.274 abitanti (dati 2001). \u00c8 situato nella provincia di Heves."}
{"id": "2294570", "revid": "767487", "url": "https://it.wikipedia.org/wiki?curid=2294570", "title": "M\u00e1traszentimre", "text": "M\u00e1traszentimre \u00e8 un comune dell'Ungheria di 590 abitanti (dati 2001). \u00c8 situato nella provincia di Heves."}
{"id": "2294573", "revid": "281944", "url": "https://it.wikipedia.org/wiki?curid=2294573", "title": "Domenico Gnoli (poeta e storico)", "text": "Biografia.\nDomenico Gnoli nacque a Roma dal conte Tommaso (1797-1874), ferrarese d'origine, uomo di legge, letterato e poeta, e da Maddalena Dini (1807-1850), umbra, di nobile famiglia originaria di Gioiella, amica di Pietro Giordani. Ebbe nove fratelli e sorelle, tre dei quali morti prematuramente; due sorelle furono loro stesse poetesse, Teresa e Elena.\nGnoli studi\u00f2 presso il Collegio Romano e si laure\u00f2 in legge alla \"Sapienza\". Esercit\u00f2 la professione di avvocato e dopo l'annessione di Roma fu professore di italiano al Liceo Visconti. Nel novembre 1880 divenne professore di letteratura italiana all'Universit\u00e0 di Torino. Dal 1\u00ba ottobre 1881 venne nominato prefetto della Biblioteca Nazionale Centrale di Roma.\nNel 1864 spos\u00f2 la perugina Giuseppina Angelini, dalla quale ebbe 8 figli: fra loro, Ester (1862-1923) andata in sposa a Karl Vossler, Tommaso (1874 - 1958), critico letterario, germanista e traduttore dal tedesco, Umberto (1878-1947) storico dell'arte, che diverr\u00e0 padre di un artista di fama internazionale, omonimo del nonno, Domenico Gnoli. \nNel 1909 con grande dispiacere dovette lasciare la direzione della Biblioteca Nazionale Centrale di Roma, mitigato dal passaggio alla Biblioteca Lancisiana. Dal 1910 alla morte diresse la Biblioteca Angelica di Roma, mantenendo la direzione della Lancisiana.\nMor\u00ec a Roma il 12 aprile 1915. Antinterventista, il suo ultimo contributo \u00e8 stato l'opuscolo \"La neutralit\u00e0 degli spiriti\".\nOpere.\nInizi\u00f2 a pubblicare poesie nel 1856, con un opuscolo in cui compare una sua ballata insieme a versi delle sorelle Teresa ed Elena e del padre. Il primo volume di poesie, \"Versi\", usc\u00ec con uno pseudonimo, Dario Gaddi.\nNel 1879 usc\u00ec la seconda raccolta di poesie, \"Odi Tiberine\", firmata con il suo vero nome e con la quale inaugur\u00f2 la fase \u201ctiberina\u201d delle sue opere, pubblicando di seguito \"Nuove odi tiberine\" e i due volumi \"Vecchie e nuove odi tiberine\".\nIl 1896 fu un anno ricco di avvenimenti per il poeta, sia perch\u00e9 pubblic\u00f2 un nuovo libro, \"Eros\", con lo pseudonimo Gina D'Arco, sia perch\u00e9 in quell'anno mor\u00ec la moglie, Giuseppina. Per il poeta, rimasto profondamente sconvolto per la perdita della moglie, inizi\u00f2 una nuova giovinezza grazie alla relazione con la poetessa veneta di origine armena Vittoria Aganoor. Quando la incontr\u00f2 per la prima volta, a Venezia, nel 1898, Vittoria Aganoor aveva 43 anni.\nDa questa relazione, che produsse grandi sofferenze a Gnoli, nacque un altro \"alter ego\", quello pi\u00f9 famoso, Giulio Orsini. Con questo pseudonimo Gnoli pubblic\u00f2 le raccolte poetiche di maggior successo: \"Orpheus\" (1900), \"Fra terra ed astri\" (1903), \"Jacovella\", (1905). In \"Poesie inedite ed edite. Fra terra ed astri \u2013 Jacovella \u2013 Oleandri \u2013 Solitudini \u2013 Eros \u2013 Odi tiberine\" (1907) e \"I Canti del Palatino. Nuove solitudini\" (1923) compare sia il suo vero nome sia lo pseudonimo. Due sue poesie sono state musicate da Malipiero. Per incarico del Comune di Roma ha dettato il testo di epigrafi.\nStorico, critico d'arte e critico letterario.\nDomenico Gnoli fu un intellettuale eclettico e, oltre alle opere in poesia, va ricordato anche per i suoi lavori come critico d'arte, storico e critico letterario; fond\u00f2 e diresse la rivista \u00abArchivio Storico dell'Arte\u00bb, una delle pi\u00f9 autorevoli riviste sull'argomento; come specialista del Rinascimento pubblic\u00f2 saggi su Raffaello, Michelangelo e Bramante. Per breve tempo ha diretto la \u00abNuova Antologia\u00bb e la \u00abRivista d'Italia\u00bb. Grazie a un suo intervento, il Comune di Roma, che aveva deciso di abbattere la casa del Burcardo in via del Sudario, vi rinunci\u00f2 e anzi promosse il restauro dell'edificio.\nDel 1909 \u00e8 \"Have Roma: chiese, monumenti, case, palazzi, piazze, fontane, ville\", una guida illustrata di Roma, dal Medioevo al Settecento.\nCritico letterario di spicco, tra Otto e Novecento, Gnoli ha tradotto Goethe, \u00e8 stato il primo biografo di Belli, \u00e8 stato membro della Accademia di San Luca, dell'Accademia Tiberina, dell'Accademia dell'Arcadia. Ha pubblicato l'antologia dei poeti della \"Scuola Romana\", grazie all'utilizzo di opuscoli rari e di manoscritti. Il suo immenso archivio \u00e8 stato dagli eredi versato, in parte alla Biblioteca Angelica, in parte alla Biblioteca Nazionale Centrale di Roma."}
{"id": "2294575", "revid": "729019", "url": "https://it.wikipedia.org/wiki?curid=2294575", "title": "Mez\u0151szemere", "text": "Mez\u0151szemere \u00e8 un comune dell'Ungheria di 1.333 abitanti (dati 2001). \u00c8 situato nella provincia di Heves."}
{"id": "2294577", "revid": "767487", "url": "https://it.wikipedia.org/wiki?curid=2294577", "title": "Mez\u0151t\u00e1rk\u00e1ny", "text": "Mez\u0151t\u00e1rk\u00e1ny \u00e8 un comune dell'Ungheria di 1.667 abitanti (dati 2001). \u00c8 situato nella provincia di Heves."}
{"id": "2294578", "revid": "287204", "url": "https://it.wikipedia.org/wiki?curid=2294578", "title": "Mik\u00f3falva", "text": "Mik\u00f3falva \u00e8 un comune dell'Ungheria di 818 abitanti (dati 2001). \u00c8 situato nella provincia di Heves."}
{"id": "2294582", "revid": "767487", "url": "https://it.wikipedia.org/wiki?curid=2294582", "title": "M\u00f3nosb\u00e9l", "text": "M\u00f3nosb\u00e9l \u00e8 un comune dell'Ungheria di 428 abitanti (dati 2001). \u00c8 situato nella provincia di Heves."}
{"id": "2294583", "revid": "767487", "url": "https://it.wikipedia.org/wiki?curid=2294583", "title": "Nagyf\u00fcged", "text": "Nagyf\u00fcged \u00e8 un comune dell'Ungheria di 1.875 abitanti (dati 2001). \u00c8 situato nella provincia di Heves."}
{"id": "2294585", "revid": "767487", "url": "https://it.wikipedia.org/wiki?curid=2294585", "title": "Nagyk\u00f6k\u00e9nyes", "text": "Nagyk\u00f6k\u00e9nyes \u00e8 un comune dell'Ungheria di 631 abitanti (dati 2001). \u00c8 situato nella provincia di Heves."}
{"id": "2294587", "revid": "767487", "url": "https://it.wikipedia.org/wiki?curid=2294587", "title": "Nagyr\u00e9de", "text": "Nagyr\u00e9de \u00e8 un comune dell'Ungheria di 3.370 abitanti (dati 2001). \u00c8 situato nella provincia di Heves."}
{"id": "2294590", "revid": "729019", "url": "https://it.wikipedia.org/wiki?curid=2294590", "title": "Nagyt\u00e1lya", "text": "Nagyt\u00e1lya \u00e8 un comune dell'Ungheria di 869 abitanti (dati 2001). \u00c8 situato nella provincia di Heves."}
{"id": "2294593", "revid": "767487", "url": "https://it.wikipedia.org/wiki?curid=2294593", "title": "Nagy\u00fat", "text": "Nagy\u00fat \u00e8 un comune dell'Ungheria di 765 abitanti (dati 2001). \u00c8 situato nella provincia di Heves."}
{"id": "2294597", "revid": "110157", "url": "https://it.wikipedia.org/wiki?curid=2294597", "title": "Nagyvisny\u00f3", "text": "Nagyvisny\u00f3 \u00e8 un comune dell'Ungheria di 1.103 abitanti (dati 2001). \u00c8 situato nella provincia di Heves."}
{"id": "2294601", "revid": "287204", "url": "https://it.wikipedia.org/wiki?curid=2294601", "title": "Noszvaj", "text": "Noszvaj \u00e8 un comune dell'Ungheria di 1.710 abitanti (dati 2001). \u00c8 situato nella provincia di Heves."}
{"id": "2294610", "revid": "486946", "url": "https://it.wikipedia.org/wiki?curid=2294610", "title": "Luna, Principessa Argentata", "text": ""}
{"id": "2294612", "revid": "729019", "url": "https://it.wikipedia.org/wiki?curid=2294612", "title": "Novaj", "text": "Novaj \u00e8 un comune dell'Ungheria di 1.470 abitanti (dati 2001). \u00c8 situato nella provincia di Heves."}
{"id": "2294614", "revid": "599013", "url": "https://it.wikipedia.org/wiki?curid=2294614", "title": "Ham\u00edlton de Souza", "text": "Carriera.\nClub.\nDebutt\u00f2 nel 1987 con la maglia del Cruzeiro, si mise in evidenza guadagnandosi la maglia della Nazionale Olimpica, e venne anche acquistato dallo Sporting, che lo mantenne in rosa fino al 1993, anno nel quale torn\u00f2 in Brasile, nuovamente alla squadra che lo aveva lanciato, il Cruzeiro. \nNel 1996 per\u00f2 pass\u00f2 all'Atl\u00e9tico Mineiro, rivale acerrimo del Cruzeiro. Nel 1999 ha concluso la carriera in un'altra squadra dello Stato di Minas Gerais, l'Am\u00e9rica-MG.\nNazionale.\nCon la Nazionale di calcio del Brasile ha giocato durante , indossando il numero 10 a vent'anni, venendo poi convocato per altre amichevoli con la selezione maggiore."}
{"id": "2294617", "revid": "767487", "url": "https://it.wikipedia.org/wiki?curid=2294617", "title": "Ostoros", "text": "Ostoros \u00e8 un comune dell'Ungheria di 2.406 abitanti (dati 2001). \u00c8 situato nella provincia di Heves."}
{"id": "2294620", "revid": "110157", "url": "https://it.wikipedia.org/wiki?curid=2294620", "title": "Par\u00e1d", "text": "Par\u00e1d \u00e8 un comune dell'Ungheria di 2.150 abitanti (dati 2001). \u00c8 situato nella provincia di Heves."}
{"id": "2294623", "revid": "110157", "url": "https://it.wikipedia.org/wiki?curid=2294623", "title": "Par\u00e1dsasv\u00e1r", "text": "Par\u00e1dsasv\u00e1r \u00e8 un comune dell'Ungheria di 568 abitanti (dati 2001). \u00c8 situato nella provincia di Heves."}
{"id": "2294628", "revid": "767487", "url": "https://it.wikipedia.org/wiki?curid=2294628", "title": "P\u00e9ly", "text": "P\u00e9ly \u00e8 un comune dell'Ungheria di 1.571 abitanti (dati 2001). \u00c8 situato nella provincia di Heves."}
{"id": "2294631", "revid": "339392", "url": "https://it.wikipedia.org/wiki?curid=2294631", "title": "Maestro del Giardinetto del Paradiso", "text": ""}
{"id": "2294633", "revid": "729019", "url": "https://it.wikipedia.org/wiki?curid=2294633", "title": "Thierry Devergie", "text": "Biografia.\nMilit\u00f2 nel N\u00eemes, con cui ebbe le sue prime esperienze internazionali, venendo convocato in Nazionale francese; pass\u00f2 poi al Grenoble e in seguito ebbe una stagione al Paris Saint-Germain Rugby League, formazione parigina di rugby XIII ormai estinta.\nTornato al XV, milit\u00f2 per una stagione nel Montpellier prima di trasferirsi in Galles al Neath, poi in Inghilterra al Bristol e infine tornare in Francia al Brive e chiudere la carriera al B\u00e8gles nel 2000.\nEsord\u00ec in Nazionale nel 1988 a Bucarest in Coppa FIRA contro la ; partecip\u00f2 al Cinque Nazioni 1990 e, successivamente, alla dove, bench\u00e9 convocato, non fu mai utilizzato.\nIl suo ultimo incontro internazionale \u00e8 del luglio 1992 contro l'."}
{"id": "2294634", "revid": "729019", "url": "https://it.wikipedia.org/wiki?curid=2294634", "title": "Pet\u0151fib\u00e1nya", "text": "Pet\u0151fib\u00e1nya \u00e8 un comune dell'Ungheria di 3.118 abitanti (dati 2001). \u00c8 situato nella provincia di Heves a 15 km da Hatvan non lontano dal fiume Zagyva.\nStoria.\nIl comune \u00e8 stato pianificato tra il 1945 e il 1965 a causa di una miniera di lignite aperta nel 1942. In origine si chiamava \"Pernyeb\u00e1nya\" per poi assumere il nome attuale nel 1948. \"B\u00e1nya\" in ungherese significa miniera.\nLa miniera fu gestita dalla Compagnia Mineraria Pet\u0151fi che costru\u00ec una centrale elettrica presso L\u0151rinci. Fino al 1989 Pet\u0151fib\u00e1nya faceva parte di questo comune.\nLe case, costruite tra gli anni 50 e 60, erano nel classico stile socialista dell'epoca. La chiusura della miniera a met\u00e0 degli anni 60 ferm\u00f2 lo sviluppo del comune. A seguito della caduta del regime comunista, la disoccupazione arriv\u00f2 al 30% con la conseguente emigrazione."}
{"id": "2294643", "revid": "1566286", "url": "https://it.wikipedia.org/wiki?curid=2294643", "title": "Katie Jacobs", "text": "Fra i suoi lavori pi\u00f9 noti si possono citare la serie televisiva statunitense \"Dr. House - Medical Division\". \u00c8 sposata con il produttore Paul Attanasio.\nPremi.\n\u00c8 stata nominata varie volte per degli Emmy e per dei PGA Awards:"}
{"id": "2294654", "revid": "729019", "url": "https://it.wikipedia.org/wiki?curid=2294654", "title": "Waldemar Levy Cardoso", "text": "Biografia.\nWaldemar Levy Cardoso \u00e8 stato l'ultimo maresciallo di campo e veterano in generale dell'esercito brasiliano. Era nato da un padre proveniente dallo Stato del Rio Grande do Sul e da una madre ebrea, presso Rio de Janeiro. Cardoso si laure\u00f2 ad un collegio militare alla fine del 1918, alla fine della prima guerra mondiale, e potrebbe essere considerato uno dei veterani di quella guerra, sebbene non abbia partecipato ad alcuna azione militare.\nWaldemar Levy Cardoso serv\u00ec in Italia durante la seconda guerra mondiale come tenente colonnello, comandante di un battaglione di artiglieria del corpo di spedizione brasiliano (For\u00e7a Expedicion\u00e1ria Brasileira).\n\u00c8 morto il 13 maggio del 2009 presso l'Hospital Central do Ex\u00e9rcito."}
{"id": "2294657", "revid": "2167671", "url": "https://it.wikipedia.org/wiki?curid=2294657", "title": "Gonzalo P\u00e9rez", "text": "Dipinse pale d'altare e pitture devozionali a Valencia, arrivando a diventare uno dei pittori pi\u00f9 interessanti del tardo gotico nell'area della costa spagnola dell'est.\nSi sa poco della sua vita a causa della scarsit\u00e0 di documenti, ma attraverso alcune opere certe, come il \"Retablo dei santi Orsola, Martino e Antonio\" del monastero a Portaceli, oggi nel Museo di Belle Arti di Valencia, si \u00e8 ricostruito un \"corpus\" di opere.\nUn'altra opera sicura \u00e8 il pannello con \"Santa Marta e San Clemente\" nel Museo della cattedrale di Valencia, mentre \u00e8 frutto di attribuzione il \"San Michele che sconfigge il diavolo\" della National Gallery of Scotland.\nIl suo stile \u00e8 caratterizzato da figure eteree e quasi sospese nello spazio, con un'attenzione minuta ai dettagli pi\u00f9 sfarzosi, che ritraggono le figure sacre come nobili dell'epoca, riccamente abbigliati."}
{"id": "2294663", "revid": "363629", "url": "https://it.wikipedia.org/wiki?curid=2294663", "title": "Classe X (rischio teratogenico ADEC)", "text": "La classe X di rischio teratogeno secondo la classificazione operata dall\"Australian Drug Evaluation Committee\" (ADEC) include quei farmaci che comportano un rischio elevato di causare danni permanenti al feto. Per tutti questi l'utilizzo durante la gravidanza, o nel caso ci sia la possibilit\u00e0 di essere incinta, \u00e8 fortemente sconsigliato.\nBibliografia.\n Successivi emendamenti (febbraio 2006, giugno 2006 1 e 2,\nfebbraio 2007)"}
{"id": "2294665", "revid": "1632387", "url": "https://it.wikipedia.org/wiki?curid=2294665", "title": "Into the Labyrinth (Saxon)", "text": "Into the Labyrinth \u00e8 il diciottesimo album dei Saxon, uscito il 9 gennaio 2009 per l'etichetta discografica Steamhammer/SPV GmbH.\nL'uscita del disco \u00e8 stata preceduta dal singolo \"\"Live to rock\"). \"Coming Home\" (Bottleneck Version)\" \u00e8 la versione acustica del brano presente su \"Killing Ground\" del 2001."}
{"id": "2294676", "revid": "767487", "url": "https://it.wikipedia.org/wiki?curid=2294676", "title": "August Wilhelm Ambros", "text": "Biografia.\n\u00c8 nato nei pressi di Rokycany, in Boemia. Suo padre \u00e8 stato un uomo di grande cultura, e sua madre era la sorella di un importante storico musicale e collezionista. Ambros studi\u00f2 diritto all'Universit\u00e0 di Praga, educato all'arte e formatosi da autodidatta negli studi musicali, divenute le sue passioni.\nDal 1850 si fece conoscere per i suoi scritti: come critico rispose ai saggi di Eduard Hanslick con un suo libro di approfondimenti e di studi musicali intitolato \"Die Grenzen der Poesie und Musik\" (1856); per\u00f2 l'opera che gli valse un grande successo fu la \"Geschichte der Musik\" (\"Storia della musica\"), iniziata nel 1860 e pubblicata in cinque volumi fino all'1882 e terminata, dopo la sua morte, da Wilhelm Langhans.\nAmbros insegn\u00f2 storia della musica al Conservatorio di Praga dal 1869 al 1871. Dal 1872 si trasfer\u00ec a Vienna, dove lavor\u00f2 al Dipartimento di Giustizia e divenne tutore del Principe Rodolfo. Comp\u00ec innumerevoli viaggi di aggiornamento professionale.\n\u00c8 stato un eccellente pianista ed un autore di numerose composizioni."}
{"id": "2294687", "revid": "1609015", "url": "https://it.wikipedia.org/wiki?curid=2294687", "title": "Retablo dei santi Orsola, Martino e Antonio", "text": "Il Retablo dei santi Orsola, Martino e Antonio \u00e8 un'opera del pittore spagnolo Gonzalo P\u00e9rez, tempera su tavola, conservata nel Museo di Belle Arti di Valencia e risalente al 1420 circa.\nLa pala d'altare era stata creata per il monastero di Portaceli a Valencia ed \u00e8 una delle poche opere certe dell'autore che, nella scarsit\u00e0 della documentazione scritta, ha permesso di ricostruirne un corpus di opere simile per attribuzione.\nLe figure sono caratterizzate da un'eterea aristocraticit\u00e0, con una profanazione delle figure sacre che li fa assomigliare a nobili dell'epoca.\nNel pannello dell\"'Elemosina di San Martino\" il santo, dai delicati lineamenti quasi femminei, \u00e8 abbigliato di un sontuoso abito con pellicce e damaschi dorati, cos\u00ec come il cavallo \u00e8 bardato d'oro, secondo lo stile gotico internazionale, che ricorda, per quanto riguarda l'Italia, le opere di Gentile da Fabriano.\nLo sfondo \u00e8 ancora un abbacinante oro, reso prezioso da una minuta punzonatura calligrafica."}
{"id": "2294690", "revid": "287204", "url": "https://it.wikipedia.org/wiki?curid=2294690", "title": "Le Male", "text": ""}
{"id": "2294692", "revid": "767487", "url": "https://it.wikipedia.org/wiki?curid=2294692", "title": "Ditsaan-Ramain", "text": "Ditsaan-Ramain \u00e8 una municipalit\u00e0 di Quarta classe delle Filippine, situata nella Provincia di Lanao del Sur, nella Regione Autonoma nel Mindanao Musulmano.\nDitsaan-Ramain \u00e8 formata da 34 baranggay:"}
{"id": "2294697", "revid": "1305772", "url": "https://it.wikipedia.org/wiki?curid=2294697", "title": "Dolneni", "text": "Dolneni (in macedone \u0414\u043e\u043b\u043d\u0435\u043d\u0438) \u00e8 un comune situato nel centro della Macedonia di 13.568 abitanti (dati 2002).\nGeografia fisica.\nIl comune confina con il comune di \u010ca\u0161ka a nord-est, con Prilep a sud-est, con Krivoga\u0161tani a sud, Kru\u0161evo a sud-ovest e con il comune di Makedonski Brod a nord-ovest. Dolneni \u00e8 anche il nome della localit\u00e0 dove ha sede il municipio.\nSociet\u00e0.\nEvoluzione demografica.\nIn base al censimento del 2002 il comune ha 13.568 abitanti cos\u00ec divisi dal punto di vista etnico:\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "2294703", "revid": "287204", "url": "https://it.wikipedia.org/wiki?curid=2294703", "title": "Hamilton de Souza", "text": ""}
{"id": "2294709", "revid": "1272592", "url": "https://it.wikipedia.org/wiki?curid=2294709", "title": "Daniel Sackheim", "text": "Fra i suoi lavori pi\u00f9 noti si possono citare la serie televisiva statunitense \"Dr. House - Medical Division\".\nPremi.\n\u00c8 stato nominato varie volte per degli Emmy e per dei PGA Awards:\nFilmografia.\nRegista.\nI film e le serie di cui \u00e8 stato anche produttore sono indicati sotto produttore per evitare ripetizioni."}
{"id": "2294710", "revid": "729019", "url": "https://it.wikipedia.org/wiki?curid=2294710", "title": "Taylor St. Clair", "text": ""}
{"id": "2294716", "revid": "247933", "url": "https://it.wikipedia.org/wiki?curid=2294716", "title": "Taylor St. Claire", "text": ""}
{"id": "2294726", "revid": "1543377", "url": "https://it.wikipedia.org/wiki?curid=2294726", "title": "Dubbio di Giuseppe", "text": "Il Dubbio di San Giuseppe di autore anonimo \u00e8 un dipinto a tempera su tavola (114x114 cm) del 1410-1420 circa, conservato nel Museo dell'Opera di Notre-Dame di Strasburgo. Il pannello fa pendant con un altro simile raffigurante la \"Nativit\u00e0 delle Vergine\" e forse era inserito in un pi\u00f9 grande retablo d'altare andato perduto.\nStoria e descrizione.\nL'opera, proveniente dall'ospedale e convento di San Marco a Strasburgo, \u00e8 un ottimo esempio di come nell'arte del gotico internazionale, in questo caso di scuola tedesca, si rendessero le scene sacre come rappresentazioni del quotidiano calate nella realt\u00e0 dell'epoca.\nLa scena familiare \u00e8 tratta da un episodio dei Vangeli apocrifi: Giuseppe, alla visione di Maria incinta, \u00e8 assalito dal dubbio e starebbe per ripudiarla, ma un angelo lo istruisce prontamente sul Mistero. Si vede Maria incinta e dedita al cucito e san Giuseppe sorpreso dall'angelo a destra. La scena \u00e8 ambientata in una stanza delimitata da pilastrini, con quelle centrale che divide la stanza di due parti diseguali. Ogni elemento \u00e8 composto secondo un'assonometria irreale e sbilenca, che d\u00e0 al dipinto un'atmosfera capricciosa e fantastica.\nInnumerevoli sono i dettagli, sia di oggetti simbolici che di elementi della vita quotidiana, dai tavoli di Giuseppe e di Maria, con i piani in prospettiva quasi ribaltata per mostrare gli strumenti da lavoro della coppia, alla credenza coi libri, dal velo annodato a una pertichetta, alla nicchia con la botticina del vino, fino alla cassetta degli utensili da cucito.\nAl centro del pavimento l'alberello entro un recinto allude all\"'hortus conclusus\" medievale, simbolo della verginit\u00e0 di Maria, come anche il rubinetto chiuso, mentre i libri sono allusioni alle profezie dell'Incarnazione.\nLo stile, per quanto originale, si rif\u00e0 sia ai pittori fiamminghi che allo spirito intimo e poetico degli artisti della regione del Reno (il cosiddetto \"stile tenero\")."}
{"id": "2294737", "revid": "399", "url": "https://it.wikipedia.org/wiki?curid=2294737", "title": "Stormy Daniels", "text": "Ha lavorato anche come sceneggiatrice e produttrice. Nel corso della sua carriera ha ricevuto numerosi riconoscimenti ed \u00e8 stata inserita nella \"Halls of Fame\" da \"AVN\", \"XRCO\" e \"NightMoves\".\nBiografia.\nNata in Louisiana, dopo il divorzio dei genitori crebbe con sua madre. Ha frequentato la \"Scotney Magnet High School\" di Baton Rouge, dove fu direttrice del giornalino di istituto e si diplom\u00f2 nel 1997.\nHa lavorato come centralinista di un maneggio ed inizi\u00f2 a studiare per diventare giornalista.\nAll'et\u00e0 di 17 anni fece un cameo con un'amica spogliarellista al \"Gold Club\" di Baton Rouge\".\" A seguito del successo ottenuto in quel numero, il proprietario del locale le propose di scritturarla anche se minorenne. Intraprese quindi l'attivit\u00e0 di spogliarellista con il nome d'arte di Stormy Daniels. Scelse di chiamarsi cos\u00ec prendendo spunto dal nome della figlia di Nikki Sixx, bassista dei \"M\u00f6tley Cr\u00fce\" a cui aggiunse il cognome Daniels vedendo una pubblicit\u00e0 del whiskey \"Jack Daniel\u2019s\".\nCarriera pornografica.\nNel mese di luglio 2002 venne scelta come protagonista del film \"Heat,\" prodotto da \"Wicked Pictures\" in cui \u00e8 presente la sua prima scena lesbo. A settembre dello stesso anno firm\u00f2 un contratto in esclusiva con la stessa casa di produzione.\nNel 2004 ha vinto il premio cinematografico \"Best New Starlet Award\" di AVN. Dallo stesso anno ha iniziato la sua attivit\u00e0 di regista, iniziando a curare la direzione di alcuni film prodotti da Wicked Pictures.\nIl 18 gennaio 2014 \u00e8 stata inserita nella \"Hall of Fame\" di AVN. Ottiene inoltre quattordici nomination come regista agli \"AVN Awards\" pi\u00f9 una come attrice per la migliore scena di sesso sicuro per la sua interpretazione, insieme a Brendon Miller, in \"First Crush\". Dal 16 aprile dello stesso anno compare anche nella \"Hall of Fame\" di XRCO.\nNel 2018 \u00e8 protagonista del tour \"Make America Horny Again\", in cui si esibisce all'interno di diversi strip club statunitensi. \u00c8 stata inoltre scelta per condurre l'edizione 2019 degli \"XBIZ Awards\". Ha girato oltre 300 scene ed ha un grande tatuaggio sopra il pube, oltre ad una tiara sul polso destro.\nApparizioni in altri film.\nNel 2002 apparve in una puntata di \"Real Sex\", serie trasmessa da HBO, in cui la si vede partecipare al concorso \"Miss Nude Great Plains\" del 2001.\nNel 2005 compar\u00ec poi nel film \"40 anni vergine\". Nel 2007 interpret\u00f2 un ruolo come spogliarellista in due episodi dello show \"Dirt\" e come ballerina di lap dance nel film \"Molto incinta\". Nello stesso anno appar\u00ec, come ballerina, anche nel video musicale della canzone \"Wake Up Call\" dei Maroon 5.\nLa possibile candidatura per il Senato in Louisiana (2010).\nNel 2009 un gruppo di fan propose di candidare la Clifford alle elezioni per il Senato americano in Louisiana del 2010. La Clifford ha quindi formato, il 21 maggio dello stesso anno, un comitato esplorativo.\nAd aprile 2010 l'attrice si \u00e8 formalmente dichiarata candidata repubblicana. La Clifford ha inoltre aggiunto di essere stata una democratica registrata per tutta la vita, ma che i suoi valori libertari erano meglio espressi dal partito repubblicano.\nCome candidata ha svolto diversi tour di ascolto in giro per la Louisiana, concentrandosi sulle tematiche legate all'economia, alla figura delle donne negli affari e alla protezione dei minori. Ha inoltre affermato che in caso di elezione avrebbe probabilmente interrotto l'attivit\u00e0 di attrice pornografica. Il 15 aprile 2010 ha annunciato definitivamente il ritiro della sua candidatura.\nVita privata.\nDal 2003 al 2005 \u00e8 stata sposata con l'attore Pat Myne. Nel 2005 \u00e8 diventata legalmente la moglie dell'attore Michael Mosny, da cui ha divorziato nel 2009. Nel 2010 lei e l'attore Brendon Miller si sono sposati. La coppia ha avuto una figlia, nata a gennaio 2011.\nAppassionata da sempre di cavalli, ha vinto diversi nastri blu in occasione di eventi equestri.\nControversie.\nAccuse di violenza domestica nei confronti del marito (2006).\nNel 2006 venne arrestata dalla polizia di Tampa e multata per mille dollari. Durante una discussione per alcune bollette non pagate, nel tentativo di prendere le chiavi dell'auto che suo marito aveva in mano, l'attrice lo avrebbe ripetutamente colpito. Le accuse nei confronti della Clifford sono state poi ritirate dallo stesso.\nDispute legali con Donald Trump (2018).\nLa causa per l\u2019annullamento dell'accordo di riservatezza.\nIl 12 gennaio 2018 il \"The Wall Street Journal\" rifer\u00ec che il legale personale del presidente degli USA Donald Trump Michael Cohen avrebbe pagato nell'ottobre 2016 (un mese prima delle elezioni presidenziali) all'attrice 130.000 dollari per non divulgare la notizia di un incontro a carattere sessuale tra Trump e la Clifford avvenuto nel 2006. Cohen ha inizialmente smentito la ricostruzione, ma il 13 febbraio dello stesso anno ammise pubblicamente di aver pagato all'attrice 130.000 dollari con propri fondi. Lo stesso legale ha aggiunto di non essere stato rimborsato dalla \"Trump Organization\" o dalla campagna presidenziale di Trump del 2016.\nIn risposta alle dichiarazioni di Cohen, gli avvocati dell'attrice sostennero che la Clifford non fosse pi\u00f9 vincolata dall'accordo. Il 6 marzo 2018 l'attrice intent\u00f2 quindi una causa presso la Corte Superiore della California per chiedere l'invalidit\u00e0 dell'accordo, sostenendo tra l'altro che lo stesso non sarebbe stato mai firmato da Trump. Il giorno successivo \"NBC News\" rifer\u00ec che Cohen aveva avviato il 27 febbraio dello stesso anno a Los Angeles un arbitrato privato, ottenendo un ordine restrittivo nei confronti della Clifford, che dovr\u00e0 affrontare sanzioni se parla in pubblico della presunta relazione con Trump.\nIl 25 marzo 2018, nel corso di un'intervista alla CBS, la Clifford afferm\u00f2 di aver avuto un incontro con Trump, nel corso del quale avrebbe avuto un rapporto sessuale e l'avrebbe sculacciato con una copia di \"Forbes\". I due si sarebbero incontrati in privato una seconda volta, ma senza avere rapporti. L'attrice ha inoltre sostenuto di aver firmato sotto pressione false affermazioni e di aver ricevuto minacce mentre era a Las Vegas in compagnia della figlia. Il 5 aprile dello stesso anno Trump ha dichiarato di non aver mai saputo dell'esistenza dell'accordo stipulato nel 2016 con la Clifford.\nIl 9 aprile 2018 l'FBI effettu\u00f2 per conto del Procuratore degli Stati Uniti per il Distretto Meridionale di New York una perquisizione nell'ufficio di Cohen, sequestrando anche materiale che riguarda i pagamenti alla Clifford. Il 27 aprile dello stesso anno, un giudice della California sospese la causa dell'attrice contro il legale di Trump per 90 giorni poich\u00e9 lo stesso Cohen affermerebbe il suo diritto a ricorrere al quinto emendamento per non auto incriminarsi. A maggio dello stesso anno Rudy Giuliani, avvocato personale di Trump, afferm\u00f2 che quest'ultimo avrebbe rimborsato a Cohen il pagamento dei 130.000 dollari alla Clifford, che sarebbe stato effettuato per proteggere la famiglia di Trump da una accusa personale e falsa.\nLa causa civile per diffamazione.\nAd aprile 2018 il legale dell'attrice annunci\u00f2 una ricompensa di 131.000 dollari per chi avesse fornito informazioni su di un uomo che, nel 2011, avrebbe aggredito verbalmente la sua cliente intimandole di lasciare stare Trump. All'annuncio dell'avvocato fece seguito il commento del presidente americano, che su Twitter defin\u00ec l'iniziativa come \"una truffa\", basata su un identikit che sarebbe stato diffuso anni dopo e che ritrarrebbe \"un uomo che non esiste\".\nL'attrice avvi\u00f2 quindi nello stesso mese a New York una causa civile contro Donald Trump per diffamazione, che \u00e8 stata respinta a ottobre 2018. Secondo il giudice il commento di Trump rappresenta \"una iperbole normalmente associata con la politica\", protetta dal primo emendamento della Costituzione, che garantisce la libert\u00e0 di parola. Contro la decisione della corte, il legale dell'attrice ha annunciato ricorso.\nAccusa e arresto per violazione della legge dell'Ohio che vieta alle spogliarelliste di toccare il pubblico (2018).\nL'11 luglio 2018 l'attrice \u00e8 stata arrestata mentre si esibiva nel suo spettacolo \"Make America Horny Again\" in uno strip club a Columbus, nell'Ohio. La Clifford \u00e8 stata accusata di aver toccato tre poliziotti in borghese, violando una legge statale secondo cui le spogliarelliste non possono toccare il proprio pubblico mentre sono nude o semi-nude. L'attrice ha successivamente pagato una cauzione di 6.054 dollari ed \u00e8 uscita di prigione; le accuse nei suoi confronti sono state poi ritirate."}
{"id": "2294755", "revid": "709406", "url": "https://it.wikipedia.org/wiki?curid=2294755", "title": "Nimbuzz", "text": "Nimbuzz era una multi mobile community di social messaging e VoIP provider, che associava VoIP, instant messaging, file sharing, chat room e (geo) presence. L'applicazione gratuita, disponibile per mobile, web e PC, permetteva agli utenti di collegarsi e interagire con i loro utente attraverso le pi\u00f9 popolari community, tra cui Windows Live Messenger, Yahoo! Messenger, ICQ, Google Talk (Orkut), AIM, e vari social network fra cui Facebook e MySpace.\nNimbuzz \u00e8 stata fondata nel 2006 da Evert Jaap Lugt e Martin Smink.\nL'azienda aveva utenti in tutti i paesi del mondo (200 stati) ed \u00e8 l'unico mobile social messaging aggregator ad aver mai vinto il prestigioso premio Red Herring Global 100.\nI server e il sito Web sono inattivi dal maggio 2019.\nCaratteristiche di Nimbuzz.\nSe attivata, questa funzione permette agli utenti di condividere la loro posizione geografica con altri utenti Nimbuzz dalla propria lista contatti.\nIl \"buzz\" \u00e8 un alert inviato per avvisare un contatto Nimbuzz che qualcuno sta cercando di mettersi in contatto con lui/lei quando \u00e8 off line. Questa funzione pu\u00f2 essere direttamente accessibile dalla lista contatti (cliccando sul contatto e selezionando \u201cBuzz\u201d) e dal Communicator widget. L'invio del buzz \u00e8 gratuito e attiva automaticamente Nimbuzz Mobile sul tuo telefono (Solo su Symbian).\nNimbuzz Mobile.\nNimbuzz Mobile \u00e8 al momento disponibile per oltre 1.000 cellulari con sistema operative Java, Symbian, Windows Mobile, iPhone OS, Android OS e oltre 20 modelli di Blackberry. L'applicazione mobile offre 2 tipologie di chiamata: VoIP e SIP.\nNimbuzz Web/Wap.\nNimbuzz Web/WAP \u00e8 accessibile attraverso qualsiasi browser sul PC (web) o sul cellulare (wap) e permette agli utenti di collegarsi all'applicazione senza scaricare il software. Questa \u00e8 un'alternativa per gli utenti Mac e Linux. Per accedere a Nimbuzz Web (www.nimbuzz.com) e al WAP (www.m.nimbuzz.com).\nNimbuzz PC.\nIl software pu\u00f2 essere usato con Windows Vista/XP e Mac.\nNimbuzz Widgets.\nIl software pu\u00f2 essere usato con Windows XP e Windows Vista.\nNimbuzz Communicator\nIl Nimbuzz Communicator \u00e8 un widget che si attiva quando l'utente crea un account e pu\u00f2 essere accessibile da chiunque visitando https://web.archive.org/web/20090810172211/http://my.nimbuzz.com/NimbuzzID. (NimbuzzID \u00e8 il nickname dell'utente)\nUna volta inserito in Facebook, MySpace, Bebo e altri 20 social network, il widget permette all'utente di essere contattato (sul PC o sul cellulare) da altri utenti gratuitamente. Il widget pu\u00f2 essere inoltre inserito anche in calce alla email o nel proprio sito o blog.\nNimbuzz Communicator permette a chiunque di chattare, inviare file, messaggi e buzz gratuitamente a chi ha installato il widget. Le funzioni sono opzionali e possono essere disattivate quando necessario. \nNimbuzz Ringtone Factory\nLa Ringtone Factory widget permette agli utenti di creare le proprie suonerie personalizzate, caricando e modificando un file musicale fino 15\u00a0MB. La parte selezionata pu\u00f2 essere inviata immediatamente Online Gallery su Nimbuzz Mobile. Il login \u00e8 possibile effettuarlo dal widget.\nNimbuzz partnerships.\nPartner: StudiVZ, il pi\u00f9 grande Social Network in Germania Data: 11 novembre 2008\nPartner: 17 partner SIP nel mondoData: 18 novembre 2008\nPartner: Spice Mobiles Data: 17 dicembre 2008\nPartner: Toshiba Data: 16 febbraio 2009\nPartner: Spice Mobiles Data: 16 febbraio 2009\nPremi e riconoscimenti.\n\"Red Herring\", January 2009 - Nimbuzz wins Global 100 and Global 200 Tech Startups\"Mobile 2.0 Europe\", July 2008\u00a0\u2013 Nimbuzz wins Best Mobile StartUp award\"AO Stanford Summit\", July 2008 - Nimbuzz was listed in the Global 250 technology companies for game-changing technology and market value.Nominated\n\"Mobile Monday Mobile Peer Awards\", January 2009\u00a0\u2013 Amsterdam Chapter\"LeWeb\", December 2008\u00a0\u2013 Best StartUp Competition"}
{"id": "2294756", "revid": "767487", "url": "https://it.wikipedia.org/wiki?curid=2294756", "title": "Jeff Pezzati", "text": "Jeff suona al momento nei The Bomb e fa parte anche della riunione dei Naked Raygun, concretizzatasi nel CD/DVD \"What Poor Gods Do We Make\" nel 2007."}
{"id": "2294760", "revid": "42179", "url": "https://it.wikipedia.org/wiki?curid=2294760", "title": "Peppino Diana", "text": ""}
{"id": "2294774", "revid": "42179", "url": "https://it.wikipedia.org/wiki?curid=2294774", "title": "Don Diana", "text": ""}
{"id": "2294776", "revid": "486946", "url": "https://it.wikipedia.org/wiki?curid=2294776", "title": "Antineoplastico", "text": ""}
{"id": "2294778", "revid": "838137", "url": "https://it.wikipedia.org/wiki?curid=2294778", "title": "Benz 6/14 PS", "text": "La Benz 6/14 PS era un'autovettura di fascia media prodotta nel solo 1910 dalla Casa automobilistica tedesca Benz &amp; Cie.\nStoria e caratteristiche.\nNella sua brevissima carriera, la \"6/14 PS\" ha costituito la base della gamma Benz durante il 1910, andando a posizionarsi al di sotto dei modelli della famiglia 8PS.\nLa \"6/14 PS\" montava un 4 cilindri in linea da 1570 cm\u00b3. La distribuzione era a valvole laterali tutte su un lato (schema ad L), mosse da un asse a camme laterale. L'alimentazione avveniva mediante un carburatore a getto, mentre l'accensione era affidata ad un magnete ad alta tensione.\nTale motore erogava una potenza massima di 14 CV a 1500 giri/min, sufficienti a spingere la vettura ad una velocit\u00e0 massima di 55 km/h.\nPur nella sua semplicit\u00e0, la \"6/14 PS\" celava una piccola novit\u00e0, rappresentata dalla frizione, non pi\u00f9 a cono, com'era consuetudine nei primi trent'anni di vita dell'automobile, bens\u00ec a dischi multipli. Il cambio era invece a 3 marce, mentre la trasmissione era ad albero cardanico.&lt;br&gt;\nTradizionale era invece la meccanica telaistica, con sospensioni ad assale rigido e molle a balestra e con freno di servizio (a pedale) a ceppi sull'albero di trasmissione.\nQuando alla fine del 1910 la \"6/14 PS\" usc\u00ec di produzione, per ritrovare una vettura di pari livello si sarebbe dovuto attendere fino al 1918, anno in cui sarebbe stata lanciata la 6/18 PS."}
{"id": "2294781", "revid": "339392", "url": "https://it.wikipedia.org/wiki?curid=2294781", "title": "Pro-Life", "text": ""}
{"id": "2294783", "revid": "1442080", "url": "https://it.wikipedia.org/wiki?curid=2294783", "title": "Lasiorhinus", "text": "Lasiorhinus \u00e8 il genere che comprende le due specie di vombati dal naso peloso, entrambe diffuse in Australia. Queste sono:\nIl vombato dal naso peloso meridionale \u00e8 diffuso in alcune zone semi-aride e aride della regione che va dal Nuovo Galles del Sud sud-occidentale fino al confine tra Australia Meridionale e Australia Occidentale. La IUCN lo classifica come specie a rischio minimo. Dall'altro lato, la specie settentrionale \u00e8 considerata in pericolo critico e sopravvive solamente in un'area di 3 km\u00b2 all'interno del Parco Nazionale di Epping Forest, in Queensland, ma in passato viveva anche nel Victoria e nel Nuovo Galles del Sud."}
{"id": "2294795", "revid": "2074952", "url": "https://it.wikipedia.org/wiki?curid=2294795", "title": "Bobby Ellsworth", "text": "Biografia.\n\u00c8 il cantante e \"frontman\" del gruppo thrash metal Overkill, proveniente dal New Jersey. Gi\u00e0 dal 1980, anno di fondazione del gruppo, \u00e8 stato il loro cantante. Ha anche cantato per la band The Cursed nel 2007, assieme al chitarrista Dan Lorenzo.\nNel 2002, durante una \"performance\" degli Overkill in Germania, ha avuto un ictus.\nStile.\nNei primi anni della carriera, Bobby era solito usare un timbro di voce pulito, simile a quello di Bruce Dickinson, cantante della heavy metal band inglese Iron Maiden; ma in seguito invece ha scelto uno stile timbrico pi\u00f9 sporco e thrash, per adattarsi meglio allo stile degli Overkill."}
{"id": "2294796", "revid": "767487", "url": "https://it.wikipedia.org/wiki?curid=2294796", "title": "Nagyr\u00e9cse", "text": "Nagyr\u00e9cse \u00e8 un comune dell'Ungheria di 1.057 abitanti (dati 2001). \u00c8 situato nella provincia di Zala."}
{"id": "2294800", "revid": "729019", "url": "https://it.wikipedia.org/wiki?curid=2294800", "title": "Nemesap\u00e1ti", "text": "Nemesap\u00e1ti \u00e8 un comune dell'Ungheria di 547 abitanti (dati 2001). \u00c8 situato nella provincia di Zala."}
{"id": "2294802", "revid": "938", "url": "https://it.wikipedia.org/wiki?curid=2294802", "title": "Il mio nome \u00e8 rosso", "text": ""}
{"id": "2294803", "revid": "729019", "url": "https://it.wikipedia.org/wiki?curid=2294803", "title": "Nemesb\u00fck", "text": "Nemesb\u00fck \u00e8 un comune dell'Ungheria di 598 abitanti (dati 2001). \u00c8 situato nella provincia di Zala."}
{"id": "2294805", "revid": "1305772", "url": "https://it.wikipedia.org/wiki?curid=2294805", "title": "Rainulfo", "text": ""}
{"id": "2294806", "revid": "363629", "url": "https://it.wikipedia.org/wiki?curid=2294806", "title": "Classe B1 (rischio teratogenico ADEC)", "text": "La classe B1 di rischio teratogeno secondo la classificazione operata dall\"Australian Drug Evaluation Committee\" (ADEC) include quei farmaci assunti da un numero moderato di donne durante la gravidanza o in et\u00e0 fertile. Non sono stati rilevati aumenti provati di malformazioni o effetti tossici diretti e indiretti sul feto. Gli studi su animali non hanno dimostrato una maggiore occorrenza di danni fetali.\nBibliografia.\n Successivi emendamenti (febbraio 2006, giugno 2006 1 e 2, febbraio 2007)"}
{"id": "2294807", "revid": "767487", "url": "https://it.wikipedia.org/wiki?curid=2294807", "title": "Nemeshet\u00e9s", "text": "Nemeshet\u00e9s \u00e8 un comune dell'Ungheria di 320 abitanti (dati 2001). \u00c8 situato nella provincia di Zala."}
{"id": "2294811", "revid": "726373", "url": "https://it.wikipedia.org/wiki?curid=2294811", "title": "Blart II", "text": "Blart II \u00e8 un romanzo di genere fantasy comico del 2007 dello scrittore inglese Dominic Barker, seguito di \"Blart\"."}
{"id": "2294813", "revid": "92723", "url": "https://it.wikipedia.org/wiki?curid=2294813", "title": "Rainulfo (vescovo di Caserta)", "text": "Il primo documento della diocesi di Caserta \u00e8 la \"Bolla di Senne\" con cui l'arcivescovo di Capua Senne (o Sennete) si rivolgeva al \"Clero et Capitulo Casertano\" confermando a Rainulfo e ai suoi successori la diocesi casertana.\nLa Bolla riporta poi i confini della diocesi ed enumera tutte le chiese (in numero di 133) e per questo costituisce uno straordinario documento storico.\nLa data di inizio del vescovado.\nLa bolla \u00e8 datata 1113 per cui \u00e8 sembrato ovvio che questa sia la data di inizio del vescovado di Rainulfo, tuttavia Ferdinando Ughelli poneva l'inizio al 1100, motivo per cui \u00e8 stata spesso presa in considerazione questa seconda data.\nPerch\u00e9 questo dubbio? Per il semplice motivo che la diocesi di Caserta non nasce con la bolla di Senne ma, molto probabilmente, cambia solo denominazione. In pratica ereditava la diocesi di Calatia che era nata nel IV secolo e i cui vescovi si erano rifugiati a Caserta dopo la distruzione di Calatia nell'880.\nCi\u00f2 \u00e8 evidente nella bolla in cui Senne \"concede e conferma\" la diocesi affermando:\nda cui \u00e8 evidente che con la bolla non si crea una nuova diocesi ma si rinomina o si riconferma una gi\u00e0 esistente.\nLe origini del nome del vescovo.\nIl nome \u00e8 prettamente normanno per cui si propende a considerare Rainulfo un vescovo legato a quella nobilt\u00e0 che aveva preso il potere nel principato di Capua.\nSi consideri che molto probabilmente gi\u00e0 nel 1092 Caserta era governata da conti di origini normanne provenienti dalla Contea di Aversa.\nDocumenti storici.\nNell'ottobre 1119 il principe Roberto I di Capua con l'intervento di Ottone, arcivescovo di Capua, di Ugone, suo diletto barone, e di Odoaldo, suo camerario, conferm\u00f2 a Rainulfo il possesso dei beni appartenenti alla chiesa di Santa Maria di Galazia e la facolt\u00e0 di usare i pascoli, di fare legna nei boschi di propriet\u00e0 del principato cos\u00ec come facevano i soldati che erano di stanza nel castello di Maddaloni.\n\u00c8 anche documentato che nel 1126 era a Roma in quanto assistette ad un giudizio per i diritti della chiesa di Pisa svoltosi davanti Onorio II. Il suo nome, infatti, compare nella bolla.\nLa costruzione della cattedrale.\nRainulfo inizi\u00f2 anche la costruzione della cattedrale di Casertavecchia che tuttoria rimane gioiello dell'architettura romanica del sud Italia.\nAncora oggi esiste una lapide sulla facciata che ne ricorda l'inizio dei lavori ad opera di questo vescovo. Tuttavia sembra pi\u00f9 probabile che si trattasse di ampliamento o di ricostruzione in quanto nel 1113, nella bolla di Senne, si trova cenno nelle 133 chiese anche a quella di \"S.Michaelis Archangeli, quae est Sedes tua Episcopalis\". Si \u00e8 pensato, quindi, che fosse qui gi\u00e0 esistente una piccola chiesa in cui si venerava il santo.\nNella porta di entrata di sinistra viene cos\u00ec ricordato in un'epigrafe:\nData di morte.\nLa data di morte non \u00e8 certa, si propende per il 1128 o per i primi mesi del 1129."}
{"id": "2294814", "revid": "767487", "url": "https://it.wikipedia.org/wiki?curid=2294814", "title": "Nemesn\u00e9p", "text": "Nemesn\u00e9p \u00e8 un comune dell'Ungheria di 148 abitanti (dati 2001). \u00c8 situato nella provincia di Zala."}
{"id": "2294815", "revid": "767487", "url": "https://it.wikipedia.org/wiki?curid=2294815", "title": "Nemesp\u00e1tr\u00f3", "text": "Nemesp\u00e1tr\u00f3 \u00e8 un comune dell'Ungheria di 360 abitanti (dati 2001). \u00c8 situato nella provincia di Zala."}
{"id": "2294826", "revid": "339392", "url": "https://it.wikipedia.org/wiki?curid=2294826", "title": "Microsoft sharepoint 2007", "text": ""}
{"id": "2294827", "revid": "767487", "url": "https://it.wikipedia.org/wiki?curid=2294827", "title": "Nemesr\u00e1d\u00f3", "text": "Nemesr\u00e1d\u00f3 \u00e8 un comune dell'Ungheria di 343 abitanti (dati 2001). \u00c8 situato nella provincia di Zala."}
{"id": "2294832", "revid": "633110", "url": "https://it.wikipedia.org/wiki?curid=2294832", "title": "Occupazione tedesca della Cecoslovacchia", "text": "A seguito dell'\"Anschluss\" (annessione) dell'Austria da parte della Germania nazista nel marzo 1938, il successivo obiettivo di Adolf Hitler fu l'annessione della Cecoslovacchia. Il pretesto furono le supposte privazioni sofferte dalla popolazione tedesca residente nelle regioni di confine nel nord e nell'ovest della Cecoslovacchia, conosciute collettivamente come \"tedeschi dei Sudeti\". La loro incorporazione all'interno della Germania avrebbe lasciato il resto della Cecoslovacchia senza facolt\u00e0 di resistere alla successiva occupazione.\nRichieste di autonomia nei Sudeti.\nIl leader dei tedeschi dei Sudeti, Konrad Henlein, offr\u00ec il Partito dei Tedeschi dei Sudeti (SdP) come agente per la campagna di Hitler. Henlein si incontr\u00f2 con Hitler a Berlino il 28 marzo 1938, dove gli fu ordinato di effettuare richieste inaccettabili al governo cecoslovacco, diretto dal Presidente Edvard Bene\u0161. Il 24 aprile, al Congresso dell'SdP che si teneva a Karlovy Vary, Henlein pronunci\u00f2 un discorso in cui richiedeva da parte cecoslovacca l'accettazione di otto punti, con richieste durissime e appositamente vaghe per poterne ampliare la portata.\nGli accordi di Monaco.\nCome la precedente politica di appeasement di Hitler aveva mostrato, i governi di Francia e Regno Unito cercarono di evitare la guerra. Il governo francese, specialmente, non voleva affrontare la Germania da solo, pertanto segu\u00ec la strada del governo britannico e del suo Primo Ministro Neville Chamberlain. Chamberlain credeva che le richieste dei tedeschi dei Sudeti fossero giuste, e che le intenzioni di Hitler fossero limitate. In ogni caso, la secessione della Slovacchia gli offr\u00ec il pretesto per denunciare l'impegno britannico di salvaguardia della Cecoslovacchia, che veniva meno per la secessione. Pertanto, sia Gran Bretagna che Francia consigliarono alla Cecoslovacchia di accondiscendere le richieste del SdP. Bene\u0161 tuttavia resistette e il 20 maggio inizi\u00f2 una parziale mobilitazione in risposta alle voci dei movimenti delle truppe tedesche. Dieci giorni dopo, Hitler firm\u00f2 una direttiva segreta (Fall Grun - Piano Verde) affinch\u00e9 la guerra contro la Cecoslovacchia non iniziasse dopo il 1\u00ba ottobre.\nNel frattempo, il governo britannico chiese a Bene\u0161 di trattare attraverso un mediatore; dato che egli non desiderava peggiorare i legami del suo governo con l'Europa occidentale, Bene\u0161 accett\u00f2 riluttante. Gli inglesi nominarono Lord Runciman e gli diedero istruzioni di persuadere Bene\u0161 a trovare un accordo accettabile per i Tedeschi dei Sudeti, anche perch\u00e9 ormai il partito di Henlein raccoglieva la quasi totalit\u00e0 del consenso fra i Tedeschi di Cecoslovacchia; alle elezioni comunali tenutesi a maggio, l'SDP aveva ottenuto l'85% del voto etnico tedesco. Il 2 settembre Bene\u0161 firm\u00f2 il Quarto Piano, accettando quasi tutte le richieste dei Decreti di Carlsbad. Deciso ad ostruire la conciliazione, tuttavia, il SdP tenne delle manifestazioni che provocarono le azioni della polizia ad Ostrava il 7 settembre. I tedeschi dei Sudeti ruppero i negoziati il 13 settembre, e da l\u00ec partirono le violenze e le distruzioni. Quando le truppe cecoslovacche cercarono di ristabilire l'ordine, Henlein vol\u00f2 in Germania e il 15 settembre emise un proclama, che chiedeva l'annessione dei Sudeti da parte della Germania.\nNello stesso giorno Hitler incontr\u00f2 Chamberlain e richiese l'annessione dei Sudeti al Terzo Reich, sotto minaccia di guerra. I cechi, come sosteneva Hitler, stavano deridendo i tedeschi dei Sudeti. Chamberlain rifer\u00ec le richieste ai governi inglese e francese ed entrambi accettarono. Il governo cecoslovacco resistette, obiettando che la proposta di Hitler avrebbe rovinato l'economia della nazione ed avrebbe portato infine al controllo tedesco su tutta la Cecoslovacchia. Il Regno Unito e la Francia emisero un ultimatum ed il 21 settembre la Cecoslovacchia capitol\u00f2. Il giorno successivo, Hitler aggiunse tuttavia nuove richieste, insistendo sul fatto che fossero soddisfatte le richieste dei tedeschi in Polonia e Ungheria.\nLa capitolazione cecoslovacca precipit\u00f2 lo scoppio dell'indignazione della nazione. Nelle manifestazioni, i cechi e gli slovacchi chiesero un forte governo militare per difendere l'integrit\u00e0 dello stato. Fu istituito un nuovo governo, del Generale Jan Syrov\u00fd, e il 23 settembre fu emesso un decreto di mobilitazione generale. L'esercito cecoslovacco, moderno e possessore di un eccellente sistema di fortificazioni al confine, si prepar\u00f2 a combattere. \nL'Unione Sovietica annunci\u00f2 la propria volont\u00e0 di giungere in aiuto della Cecoslovacchia; Bene\u0161, tuttavia, rifiut\u00f2 di andare in guerra senza il sostegno dei poteri occidentali.\nIl 28 settembre Chamberlain chiese a Mussolini di intervenire presso Hitler per convincerlo a partecipare ad una conferenza che avrebbe affrontato il problema. Si incontrarono il giorno successivo a Monaco di Baviera, con i capi di governo di Francia e Regno Unito; il governo cecoslovacco non fu n\u00e9 invitato n\u00e9 consultato. Il 29 settembre fu siglato l'accordo finale da Germania, Italia, Francia e Regno Unito. Il governo cecoslovacco capitol\u00f2 il 30 settembre, e acconsent\u00ec ad adeguarsi all'accordo, che prevedeva che la Cecoslovacchia dovesse cedere il territorio dei Sudeti alla Germania. L'occupazione tedesca dei Sudeti si sarebbe conclusa il 10 ottobre; una commissione internazionale rappresentante la Germania, il Regno Unito, la Francia e l'Italia avrebbe supervisionato un plebiscito per stabilire i confini finali. Regno Unito e Francia promisero di creare una garanzia internazionale delle nuove frontiere contro aggressioni non provocate; Germania e Italia, invece, non si sarebbero unite a queste garanzie finch\u00e9 non fossero stati sistemati i problemi delle minoranze polacche e ungheresi.\nIl 5 ottobre Edvard Bene\u0161 si dimise da Presidente della Cecoslovacchia, rendendosi conto che la caduta della Cecoslovacchia era un fatto compiuto. A seguito dello scoppio della seconda guerra mondiale, egli form\u00f2 il governo in esilio della Cecoslovacchia, con sede a Londra.\nPoco dopo gli Accordi di Monaco, 115.000 cechi e 30.000 tedeschi scapparono nella parte restante della Cecoslovacchia. Secondo l'Istituto di Assistenza ai Rifugiati, il conteggio effettivo al 1\u00ba marzo 1939 era di quasi 150.000 persone.\nIl primo arbitrato di Vienna.\nAll'inizio del novembre 1938, con il primo arbitrato di Vienna, che fu una conseguenza degli Accordi di Monaco, la Cecoslovacchia, dopo che non riusc\u00ec a giungere ad un compromesso con Ungheria e Polonia, fu obbligata da Germania e Italia a cedere la Slovacchia meridionale (un terzo del territorio slovacco) all'Ungheria.\nDi conseguenza Boemia e Moravia persero circa il 38% della loro area a favore della Germania, con circa 3,2 milioni di abitanti tedeschi e 750.000 cechi. L'Ungheria ricevette 11.882 km\u00b2 della Slovacchia meridionale e della Rutenia meridionale; secondo un censimento del 1941, circa l'86,5% della popolazione di questi territori era ungherese.\nLa Polonia, poco dopo il primo arbitrato di Vienna, acquis\u00ec la citt\u00e0 di \u010cesk\u00fd T\u011b\u0161\u00edn con l'area circostante (circa 960\u00a0km\u00b2, con 250.000 abitanti, principalmente polacchi) e due piccole aree di confine della Slovacchia del nord, pi\u00f9 precisamente nelle regioni di Spi\u0161 e di Orava (226\u00a0km\u00b2, 4.280 abitanti, solo per lo 0,3% polacchi).\nLa Seconda Repubblica (ottobre 1938 - marzo 1939).\nLa repubblica cecoslovacca, fortemente indebolita, fu obbligata a garantire pi\u00f9 concessioni ai non-cechi. Dopo gli Accordi di Monaco, l'esercito cecoslovacco trasfer\u00ec parte delle sue unit\u00e0, in origine nelle terre ceche, verso la Slovacchia, per contrastare i tentativi ungheresi di modificare i confini slovacchi. Il governo cecoslovacco accett\u00f2 gli Accordi di \u017dilina, stipulando la formazione di un governo autonomo slovacco con tutti i partiti slovacchi, eccetto i Social Democratici, il 6 ottobre 1938. Monsignor Jozef Tiso ne fu nominato capo. I soli ministri che rimasero furono quelli della Difesa Nazionale, degli Affari Esteri e delle Finanze. In modo del tutto simile, le due principali fazioni della Rutenia subcarpatica, i russofili e gli ucrainofili, acconsentirono all'istituzione di un governo autonomo, costituito l'8 ottobre 1938. Conscia del nazionalismo ucraino, la fazione filo-ucraina, guidata da Augustin Volo\u0161in, ottenne il controllo dei governi locali e la Rutenia subcarpatica cambi\u00f2 nome in Ucraina carpatica.\nNel novembre 1938, Emil H\u00e1cha successe a Bene\u0161 e fu eletto Presidente della Seconda Repubblica, rinominata Ceco-Slovacchia e consistente di tre parti: Boemia e Moravia, Slovacchia e Ucraina carpatica. A causa della mancanza di frontiere naturali e avendo perso tutto il costoso sistema di fortificazioni di confine, il nuovo stato era militarmente indifendibile. Nel gennaio 1939 i negoziati tra Germania e Polonia giunsero a uno stallo. Hitler, che puntava alla guerra con la Polonia, necessitava di eliminare prima la Cecoslovacchia. Egli pianific\u00f2 un'invasione tedesca di Boemia e Moravia per la mattina del 15 marzo; nel frattempo, negozi\u00f2 con il Partito Popolare Slovacco e con l'Ungheria per preparare lo smembramento della repubblica, ancora prima dell'invasione. Il 13 marzo, invit\u00f2 Jozef Tiso a Berlino, per offrirgli l'opportunit\u00e0 di proclamare lo stato slovacco, separandosi dalla Cecoslovacchia. Cos\u00ec facendo, la Germania sarebbe divenuta protettrice della Slovacchia e non avrebbe permesso agli ungheresi di pretendere altri territori slovacchi. Se gli slovacchi non avessero invece accettato la sua proposta, la Germania avrebbe occupato Boemia e Moravia, lasciando la Slovacchia alla merc\u00e9 di ungheresi e polacchi. Tiso torn\u00f2 pertanto a Bratislava, e il 14 marzo riun\u00ec la Dieta slovacca, che dichiar\u00f2 unanimemente l'indipendenza slovacca. L'Ucraina carpatica dichiar\u00f2 anch'essa l'indipendenza, ma le truppe ungheresi la occuparono il 15 marzo; il 23 marzo occuparono invece la Slovacchia orientale. Hitler convoc\u00f2 il Presidente H\u00e1cha a Berlino e durante le prime ore del 15 marzo, lo inform\u00f2 sull'imminente invasione tedesca. \nN\u00e9 la Francia n\u00e9 la Gran Bretagna decisero di intervenire di fronte alla minaccia di invasione della Cecoslovacchia da parte della Germania nazista, venendo cos\u00ec meno agli accordi di alleanza stipulati in precedenza. Anche questa volta soltanto l'Unione Sovietica si dichiar\u00f2 pronta a prestare aiuto militare alla Cecoslovacchia. Tuttavia, minacciando un attacco della Luftwaffe su Praga, Hitler riusc\u00ec a persuadere il Presidente H\u00e1cha ad ordinare la capitolazione dell'esercito cecoslovacco. H\u00e1cha era debole di cuore, quindi quando ebbe la notizia da Hitler, svenne; quando rinvenne, firm\u00f2 i termini di resa. La mattina del 15 marzo, le truppe tedesche entrarono in Boemia e Moravia, non incontrando resistenza. L'invasione ungherese dell'Ucraina carpatica incontr\u00f2 qualche resistenza, ma l'esercito ungherese fu in grado di abbatterla velocemente. Il 16 marzo, Hitler si rec\u00f2 in Cecoslovacchia e dal Castello di Praga proclam\u00f2 Boemia e Moravia un protettorato tedesco (Protettorato di Boemia e Moravia).\nCos\u00ec, la Cecoslovacchia indipendente croll\u00f2 alla vigilia dell'aggressione straniera anche per le tensioni interne. Di conseguenza, la Cecoslovacchia interbellica che era stata idealizzata dai suoi padri fondatori come unico baluardo della democrazia, circondata da regimi fascisti e autoritari, fu annientata. Fu anche condannata dai suoi detrattori come creazione artificiale degli intellettuali e impossibile da portare avanti. Queste idee avevano un fondo di verit\u00e0: la Cecoslovacchia interbellica comprendeva terre e popoli che erano ben lontani dall'essere integrati in un moderno stato-nazione. Inoltre, la predominanza dei cechi, che avevano sofferto la discriminazione durante gli Asburgo, non fu in grado di relazionarsi con le richieste delle altre nazionalit\u00e0, anche se \u00e8 da riconoscere che alcune delle richieste delle minoranze servirono come mero pretesto per giustificare l'intervento della Germania nazista. Considerando per\u00f2 che la Cecoslovacchia fu in grado di mantenere un'economia fiorente con un PIL superiore negli anni 30 anche a quello italiano e un sistema politico democratico anche in tali circostanze, l'esperienza della nazione costitu\u00ec uno dei traguardi raggiunti nel periodo tra le due guerre.\nSeconda guerra mondiale.\nDivisione della Cecoslovacchia.\nDurante la seconda guerra mondiale, la Cecoslovacchia cess\u00f2 di esistere e fu divisa nel Protettorato di Boemia e Moravia, appartenente al Terzo Reich, e alla neo-istituita Repubblica Slovacca, mentre alcune piccole parti andarono a Polonia e Ungheria.\nL'economia tedesca, affaticata dalla forte militarizzazione, aveva urgentemente bisogno di valuta estera. Imponendo artificialmente un alto tasso di cambio tra la corona cecoslovacca e il Reichsmark, si favor\u00ec l'acquisto ai tedeschi, creando carenze nelle terre ceche.\nLa Cecoslovacchia era una grande nazione fabbricatrice di armi, carri armati e artiglieria, gran parte dei quali erano assemblati alla fabbrica \u0160koda; la nazione aveva inoltre un moderno esercito composto da 35 divisioni. Molte di queste fabbriche continuarono a produrre materiale ceco finch\u00e9 non furono convertite per i tedeschi. La Cecoslovacchia aveva anche altre grandi societ\u00e0 manifatturiere; intere fabbriche chimiche e di acciaio e furono letteralmente smontate e riassemblate a Linz, in Austria: questa regione \u00e8 infatti ancora oggi un settore fortemente industrializzato all'interno della nazione.\nResistenza ceca.\nEdvard Bene\u0161, leader del governo in esilio della Cecoslovacchia, insieme a Franti\u0161ek Moravec, capo dell'intelligence militare cecoslovacca, organizzarono e coordinarono una rete di resistenza. H\u00e1cha, il Primo ministro Eli\u00e1\u0161, e la resistenza ceca, riconobbero la leadership di Bene\u0161. Durante gli anni di guerra, fu mantenuta la collaborazione attiva tra Londra e la nazione cecoslovacca. Il pi\u00f9 importante evento della resistenza fu l'assassinio di Reinhard Heydrich (generale delle SS, vice di Heinrich Himmler e protettore di Boemia e Moravia) durante l'Operazione Anthropoid. Infuriato, Adolf Hitler ordin\u00f2 l'arresto e l'esecuzione di 10.000 cechi scelti a caso, ma, dopo alcune consultazioni, ridusse la sua vendetta. Pi\u00f9 di 10.000 persone furono arrestate e circa 1.300 furono giustiziate. L'assassinio caus\u00f2 una delle repressioni pi\u00f9 famose della guerra: i villaggi di Lidice e Le\u017e\u00e1ky furono completamente distrutti dai nazisti; tutti gli uomini dei villaggi sopra i sedici anni furono uccisi e il resto della popolazione fu inviata ai campi di concentramento nazisti, dove molte donne e quasi tutti i bambini furono uccisi.\nLa resistenza ceca comprendeva quattro gruppi principali:\nFatto largamente non riconosciuto al giorno d'oggi, \u00e8 che migliaia di truppe ceche combatterono con gli inglesi durante la guerra in aree come il Nord Africa, o in squadriglie aeree della RAF parteciparono attivamente ai combattimenti; gi\u00e0 dal 1940 nell'ambito della RAF vennero costituiti il 310 fighting squadron, il 311 bombing squadron, il 312 e 313 fighting squadron, autonomamente finanziati dal governo cecoslovacco in esilio, che parteciparono alla battaglia d'Inghilterra ed alle successive operazioni belliche. \nI gruppi democratici \u2014 ON, P\u00da, e PVVZ \u2014 si unirono all'inizio del 1940 e costituirono il Comitato Centrale di Resistenza Interna (\u00dast\u0159edn\u00ed v\u00fdbor odboje dom\u00e1c\u00edho, \u00daVOD); coinvolto principalmente nella formazione di un'intelligence, l'\u00daVOD cooper\u00f2 con un'organizzazione di intelligence sovietica a Praga. A seguito dell'invasione nazista dell'Unione Sovietica nel giugno 1941, i gruppi democratici tentarono di creare un fronte unito che includesse il KS\u010c. La nomina di Heydrich in autunno ostacol\u00f2 gli sforzi; nella met\u00e0 del 1942 i nazisti riuscirono a sterminare gli elementi con pi\u00f9 esperienza delle forze di resistenza ceche.\nLe forze ceche si riunirono nel 1942 e nel 1943; il Consiglio dei Tre (R3), in cui l'organizzazione segreta comunista era fortemente rappresentata, emerse come punto focale della resistenza. Il R3 si prepar\u00f2 ad assistere gli eserciti liberanti degli Stati Uniti e dell'Unione Sovietica. In cooperazione con le unit\u00e0 di partigiani dell'Armata Rossa, R3 svilupp\u00f2 le attivit\u00e0 di guerriglia.\nL'attivit\u00e0 di guerriglia si intensific\u00f2 dopo la formazione di un governo provvisorio cecoslovacco a Ko\u0161ice il 4 aprile 1945; i \"Comitati Nazionali\" assunsero l'amministrazione delle citt\u00e0, quando i tedeschi furono espulsi. Pi\u00f9 di 4.850 comitati si formarono tra il 1944 e la fine della guerra, sotto la supervisione dell'Armata Rossa. Il 5 maggio ebbe inizio una rivolta nazionale a Praga, e il neonato Consiglio Nazionale Ceco (\u010cesk\u00e1 n\u00e1rodn\u00ed rada) assunse quasi subito la leadership della rivolta. Furono erette pi\u00f9 di 1.600 barricate in tutta la citt\u00e0, e circa 30.000 uomini e donne cechi combatterono per tre giorni contro le 37.000-40.000 truppe tedesche, spalleggiate dai carri armati e dall'artiglieria. L'8 maggio la Wehrmacht tedesca capitol\u00f2; le truppe sovietiche arrivarono il 9 maggio.\nInsurrezione nazionale slovacca.\nLa rivolta nazionale slovacca del 1944 fu una battaglia armata tra la Wehrmacht tedesca e le truppe ribelli slovacche, al termine della seconda guerra mondiale (agosto-ottobre 1944). Si svolse principalmente a Bansk\u00e1 Bystrica.\nL'esercito slovacco ribelle, formato per combattere i nazisti, contava circa 18.000 soldati ad agosto, cifra che aument\u00f2 prima a 47.000, con la mobilitazione del 9 settembre 1944, e poi a 60.000, pi\u00f9 20.000 partigiani. Tuttavia, alla fine di agosto, le truppe tedesche furono in grado di disarmare l'Esercito Slovacco Orientale, che era il meglio equipaggiato, e pertanto riusc\u00ec a diminuire la forza dell'esercito slovacco. Molti membri di questa forza furono inviati a campi di concentramento nel Terzo Reich; altri scapparono e si unirono ai partigiani o tornarono a casa.\nGli slovacchi furono aiutati nella rivolta da soldati e partigiani dell'Unione Sovietica, della Francia, delle terre ceche e della Polonia. In totale, 32 nazioni furono coinvolte nell'insurrezione.\nGoverno cecoslovacco in esilio.\nEdvard Bene\u0161 si era dimesso da Presidente della Cecoslovacchia il 5 ottobre 1938, dopo il colpo di stato nazista. A Londra, egli ad altri esiliati cecoslovacchi, organizzarono un governo in esilio, e negoziarono per ottenere il riconoscimento internazionale per il governo, e l'abrogazione degli Accordi di Monaco e delle loro conseguenze. Dopo lo scoppio della seconda guerra mondiale, fu costituito in Francia un Comitato Nazionale, che sotto la presidenza di Bene\u0161 cerc\u00f2 il riconoscimento internazionale come governo in esilio della Cecoslovacchia. Questo tentativo condusse a qualche piccolo successo, come il trattato franco-cecoslovacco del 2 ottobre 1939, che permetteva la ricostituzione dell'esercito cecoslovacco in territorio francese, ma il riconoscimento non fu raggiunto. L'esercito cecoslovacco in Francia fu poi costituito il 24 gennaio 1940 e le unit\u00e0 della I Divisione Fanteria presero parte nelle ultime battute della Campagna di Francia.\nBene\u0161 sperava per la restaurazione dello stato cecoslovacco nella sua forma precedente agli Accordi di Monaco. Il governo in esilio, con Bene\u0161 come Presidente della Repubblica, fu istituito nel giugno 1940 nel Regno Unito, ad Aston Abbotts, e il 18 luglio 1940 fu riconosciuto dal governo inglese. In seguito, l'URSS (nell'estate del 1941) e gli USA (nell'inverno) riconobbero il governo in esilio. Nel 1942 il ripudio da parte degli Alleati degli Accordi di Monaco stabil\u00ec la continuit\u00e0 politica e legale della Prima Repubblica cecoslovacca e il riconoscimento de iure della presidenza de facto di Bene\u0161. Il successo dell'Operazione Anthropoid, che caus\u00f2 il 27 maggio l'assassinio di alcuni dei principali uomini di Hitler, influenz\u00f2 gli Alleati nel rifiuto degli Accordi di Monaco.\nGli Accordi di Monaco erano stati precipitati dalle attivit\u00e0 sovversive dei tedeschi dei Sudeti. Durante gli ultimi anni di guerra, Bene\u0161 lavor\u00f2 per la risoluzione dei problemi della minoranza tedesca e ricevette il consenso degli Alleati per una soluzione basata sul trasferimento, dopo la guerra, della popolazione tedesca dei Sudeti. La Prima Repubblica si era basata su una politica occidentale, in materia di affari esteri, e gli Accordi di Monaco ne furono il risultato. Bene\u0161 cerc\u00f2 di rafforzare la sicurezza cecoslovacca contro una futura aggressione tedesca tramite alleanze con la Polonia e l'URSS; quest'ultima, tuttavia, non fu d'accordo ad un'intesa tripartita cecoslovacco-polacco-sovietica. Nel dicembre 1943 il governo di Bene\u0161 concluse un trattato solo con i sovietici.\nL'interesse di Edvard Bene\u0161 nel mantenere relazioni amichevoli con gli USA fu motivato anche dal desiderio di non incoraggiare i sovietici ad un colpo di stato comunista post-bellico in Cecoslovacchia. Bene\u0161 oper\u00f2 per portare i comunisti cecoslovacchi esiliati nel Regno Unito in cooperazione con il suo governo, offrendo ampie concessioni, tra cui la nazionalizzazione dell'industria pesante e la creazione di comitati popolari locali al termine del conflitto. Nel marzo 1945, egli assegn\u00f2 posizioni chiave del governo a comunisti cecoslovacchi esiliati a Mosca.\nFine della guerra.\nL'8 maggio 1944 Bene\u0161 sigl\u00f2 un accordo con i leader sovietici affermando che il territorio cecoslovacco liberato dall'Armata Rossa sarebbe stato posto sotto controllo civile cecoslovacco.\nIl 21 settembre, le truppe cecoslovacche costituite in Unione Sovietica liberarono il villaggio di Kalinov, liberarono il primo insediamento cecoslovacco presso il Passo di Dukla, nella Slovacchia nord-orientale. La Cecoslovacchia fu liberata principalmente dalle truppe sovietiche (l'Armata Rossa), sostenute dalla resistenza ceca e slovacca, da est a ovest; solo la Boemia sud-occidentale fu liberata da altre forze alleate da ovest. Ad eccezione delle brutalit\u00e0 commesse dall'occupazione tedesca in Boemia e Moravia, la Cecoslovacchia soffr\u00ec relativamente poco per la guerra.\nI sovietici stabilirono un governo provvisorio cecoslovacco nella citt\u00e0 della Slovacchia orientale di Ko\u0161ice, il 4 aprile 1945. L'amministrazione delle citt\u00e0, quando i tedeschi furono espulsi, fu assunta dai Comitati Nazionali, supervisionati dai sovietici. Bratislava fu liberata dai sovietici il 4 aprile; Praga solo il 9 maggio, durante l'Offensiva di Praga. Quando arrivarono i sovietici, Praga era gi\u00e0 in uno stato generale di confusione, a causa della Rivolta di Praga. Sia le truppe sovietiche che quelle alleate si ritirarono dalla Cecoslovacchia lo stesso anno.\nSi stima che in Cecoslovacchia, durante la seconda guerra mondiale, morirono circa 400.000 persone. Circa 144.000 soldati sovietici morirono per la liberazione della nazione.\nAnnessione dell'Ucraina carpatica (Rutenia subcarpatica) all'URSS.\nNell'ottobre 1944 l'Ucraina carpatica fu conquistata dai sovietici. Fu inviata una delegazione cecoslovacca, capeggiata da Franti\u0161ek Nemec, per mobilitare la popolazione locale per formare un esercito cecoslovacco e per preparare elezioni in cooperazione con i comitati nazionali da poco istituiti. L'attaccamento alla Cecoslovacchia era per\u00f2 molto debole nell'Ucraina carpatica; la proclamazione di Edvard Bene\u0161 dell'aprile 1944 escludeva gli ex collaborazionisti ungheresi, tedeschi e i russofili ruteni seguaci di Andrej Brody e del Partito Fencik (che aveva collaborato con gli ungheresi) dalla partecipazione politica. Circa un terzo della popolazione fu quindi esclusa. Un altro terzo era composto da comunisti; rimaneva quindi un terzo della popolazione che era fedele alla repubblica cecoslovacca.\nAll'arrivo nell'Ucraina carpatica, la delegazione cecoslovacca pose i propri quartier generali a Chust, ed il 30 ottobre emise la proclamazione di mobilitazione. Le forze militari sovietiche impedirono la stampa e l'invio della proclamazione cecoslovacca e procedettero con l'organizzazione della popolazione locale; le proteste del governo di Bene\u0161 rimasero inascoltate. Le attivit\u00e0 sovietiche portarono gran parte della popolazione locale a credere imminente l'annessione all'URSS. Alla delegazione cecoslovacca fu anche impedito di istituire relazioni cooperative con i comitati nazionali locali, promosso dai sovietici. Il 19 novembre i comunisti si riunirono a Muka\u010devo ed emisero una risoluzione che richiedeva la separazione dell'Ucraina carpatica dalla Cecoslovacchia e la sua incorporazione nella Repubblica Socialista Sovietica Ucraina. Il 26 novembre il Congresso dei Comitati Nazionali accett\u00f2 unanimemente la risoluzione dei comunisti; il congresso elesse il Consiglio Nazionale ed invi\u00f2 una delegazione a Mosca per discutere dell'unione. Fu chiesto alla delegazione cecoslovacca di lasciare l'Ucraina carpatica; seguirono poi i negoziati tra Cecoslovacchia e Mosca. I comunisti sia cechi che slovacchi incoraggiarono Bene\u0161 a cedere l'Ucraina carpatica; l'URSS acconsent\u00ec a ritardare l'annessione fino al periodo post-bellico, per evitare di compromettere la politica di Bene\u0161, basata sulle frontiere precedenti agli Accordi di Monaco.\nIl trattato che cedette l'Ucraina carpatica all'Unione Sovietica fu firmato nel giugno 1945. I cechi e gli slovacchi che vivevano nella regione e gli ucraini (ruteni) che vivevano in Cecoslovacchia poterono scegliere se acquisire la cittadinanza cecoslovacca o sovietica.\nEspulsione dei tedeschi dei Sudeti.\nIl governo di coalizione del Fronte Nazionale, costituito a Ko\u0161ice nell'aprile 1945, emise dei decreti che prevedevano l'espulsione di tutti i tedeschi dei Sudeti, con l'eccezione di coloro che avevano dimostrato lealt\u00e0 alla repubblica. Le propriet\u00e0 tedesche sarebbero state confiscate senza ricompensa. Non vennero perseguiti solo gli ufficiali del SdP, i nazisti dei Sudeti e i membri della Polizia di Sicurezza nazista, ma anche tedeschi innocenti, tra cui antifascisti, donne e bambini, che furono soggetti a brutalit\u00e0 e torture.\nNel maggio 1945, le truppe cecoslovacche presero possesso dei Sudeti. Fu istituita una commissione amministrativa cecoslovacca composta esclusivamente da cechi. I tedeschi dei Sudeti furono soggetti a misure restrittive e furono destinati a lavori obbligatori e, in alcune aree, ad indossare una \"N\" bianca (che stava per N\u011bmec, cio\u00e8 \"tedesco\" in lingua ceca) sui vestiti. Il periodo dopo la guerra fu caratterizzato da atti individuali di crimini di guerra contro i tedeschi, come stupri e assassinii, oltre che espulsioni precipitose. Il 15 giugno, tuttavia, Bene\u0161 richiam\u00f2 le autorit\u00e0 cecoslovacche all'ordine. Nel mese di luglio, i rappresentanti cecoslovacchi si appellarono alla Conferenza di Potsdam (Stati Uniti, Regno Unito e Unione Sovietica) e presentarono i progetti per un \"trasferimento umano e ordinato\" della popolazione dei tedeschi dei Sudeti. In verit\u00e0, il \"trasferimento\" caus\u00f2 una pulizia etnica di larga scala, e non fu condotto in condizioni umane e con ordine, ma con un picco di brutalit\u00e0 che port\u00f2 a torture e genocidio di tedeschi.\nLa pulizia etnica di 14 milioni di tedeschi dell'Europa orientale fu organizzata dagli Alleati alla Conferenza di Potsdam e caus\u00f2 il genocidio di 2 milioni di civili tedeschi, in gran parte madri, bambini e anziani.\nLa pulizia etnica contro i tedeschi, senza riguardo alle loro responsabilit\u00e0 personali, inizi\u00f2 nel maggio 1945. Al 31 dicembre 1946, 1,7 milioni di tedeschi erano stati deportati verso la zona americana e 750.000 verso la zona sovietica, e molti di essi furono torturati. Un numero sconosciuto fu giustiziato come nel massacro di Postelberg e nel massacro di Aussig e la marcia della morte di Brno; l'ex Commissario ONU per i diritti umani, Prof. Alfred de Zayas, stima che il numero dei civili tedeschi uccisi dai partigiani cechi e dall'Armata Rossa fu di 300.000. Molti di questi crimini non furono di \"vendetta spontanea\", ma furono azioni calcolate e pianificate dal governo di Edvard Bene\u0161\nCirca 225.000 tedeschi rimasero in Cecoslovacchia, e 50.000 di essi emigrarono o furono espulsi dopo poco tempo.\nGli accordi di Potsdam riguardarono solo i tedeschi. Le decisioni riguardanti la minoranza ungherese spettarono al governo cecoslovacco; la sistemazione di circa 700.000 ungheresi fu esaminata a Ko\u0161ice e riaffermata dal Fronte Nazionale. Budapest, tuttavia, si oppose ad un trasferimento unilaterale. Nel febbraio 1946, il governo ungherese acconsent\u00ec al fatto che la Cecoslovacchia espatriasse tanti ungheresi quanti erano gli slovacchi in Ungheria che volevano tornare in patria. Di conseguenza, nel 1948, 89.660 persone si spostarono dalla Cecoslovacchia all'Ungheria, e 71.787 nella direzione opposta.\nIl territorio ceduto alla Polonia nel 1938 e restituito alla Slovacchia dopo l'invasione nazista della Polonia, in accordo coi termini dell'accordo tedesco-slovacco del 21 novembre 1939, divenne parte dello stato cecoslovacco restaurato nel 1945. La minoranza polacca (100.000 persone) ottenne piene libert\u00e0 civili; tuttavia, le organizzazioni della minoranza subirono restrizioni, e le loro propriet\u00e0 furono confiscate.\nCirca 80.000 ebrei cechi furono uccisi dai nazisti durante la seconda guerra mondiale, principalmente a Terezin. Nel 2006, la Repubblica Ceca istitu\u00ec il Giorno della Memoria per l'Olocausto, durante il quale furono pubblicamente letti per quattro ore a Praga i nomi degli ebrei cechi vittime dello sterminio."}
{"id": "2294833", "revid": "767487", "url": "https://it.wikipedia.org/wiki?curid=2294833", "title": "Nemess\u00e1ndorh\u00e1za", "text": "Nemess\u00e1ndorh\u00e1za \u00e8 un comune dell'Ungheria di 318 abitanti (dati 2001). \u00c8 situato nella provincia di Zala."}
{"id": "2294836", "revid": "729019", "url": "https://it.wikipedia.org/wiki?curid=2294836", "title": "Nemesszentandr\u00e1s", "text": "Nemesszentandr\u00e1s \u00e8 un comune dell'Ungheria di 281 abitanti (dati 2001). \u00c8 situato nella provincia di Zala."}
{"id": "2294838", "revid": "767487", "url": "https://it.wikipedia.org/wiki?curid=2294838", "title": "Gilbert Moses", "text": "Biografia.\nCarriera.\nNato a Cleveland, in Ohio, Moses \u00e8 stato il cofondatore della Free Southern Theater company, importante compagnia pioniera del teatro afroamericano. Il suo debutto a Broadway nel 1971 con \"Ain't Supposed to Die a Natural Death\" gli fece ottenere una nomination al Tony Award ed il Drama Desk Award per il regista pi\u00f9 promettente. Nel 1976, insieme a George Faison diresse la coreografia del musical \"1600 Pennsylvania Avenue\", che chiuse dopo sette rappresentazioni.\nI suoi lavori come reglista al di fuori di Broadway gli fruttarono un Obie Award per \"Slave Ship\" di Amiri Baraka (1969) e il New York Drama Critics' Circle Award per \"The Taking of Miss Janie\" (1975). Tra i suoi lavori per la televisione, si trovano \"Benson\", \"The Paper Chase\", \"Law &amp; Order\", alcuni episodi della serie \"Radici\", e vari telefilm. I suoi unici film sono stati \"Willie Dynamite\" (1974) e \"Basket Music\" (1979).\nVita privata e morte.\nMoses si spos\u00f2 due volte, con le attrici Denise Nicholas e Dee Dee Bridgewater, ed ebbe due figlie, Tsia e China. Mor\u00ec di mieloma multiplo a New York City."}
{"id": "2294839", "revid": "344503", "url": "https://it.wikipedia.org/wiki?curid=2294839", "title": "Michael Rispoli", "text": "Biografia.\nMichael Rispoli nasce a Tappan (New York), di origini italo-americane, prima di divenire un attore al livello internazionale, si laurea in arte drammatica alla State University of New York a Plattsburgh, nel 1982.\nSul finire degli anni novanta recit\u00f2 in alcuni episodi del cult I Soprano. Il creatore della serie dichiar\u00f2 che Rispoli venne preso in considerazione per il ruolo di Tony Soprano.\nDoppiatori italiani.\nNelle versioni in italiano dei suoi film, Michael Rispoli \u00e8 stato doppiato da:"}
{"id": "2294840", "revid": "392652", "url": "https://it.wikipedia.org/wiki?curid=2294840", "title": "Herbert West, rianimatore", "text": "Herbert West, rianimatore (\"Herbert West, Reanimator\") \u00e8 un racconto horror dello scrittore statunitense Howard Phillips Lovecraft. Scritto tra l'ottobre 1921 e il giugno 1922, \u00e8 l'unico racconto di Lovecraft scritto su commissione per una rivista e fu pubblicato nel luglio 1922 sulla rivista amatoriale \"Home Brew\" in sei parti:\nLa prima edizione in italiano risale al 1966.\nDal racconto sono stati tratti due fumetti e il film \"Re-Animator\" (1985), che ha avuto due seguiti.\nTrama.\nLovecraft in origine aveva pubblicato in sei puntate la storia in \"Home Brew\" (vol. 1, n. 1\u20136), una rivista amatoriale pubblicata dal suo amico George Julian Houtain.\nIl narratore \u00e8 un medico che aveva frequentato la facolt\u00e0 di medicina con il protagonista, che inizia il racconto informando il lettore della recente scomparsa di Herbert West. Il narratore continua raccontando il suo primo incontro con Herbert West quando erano entrambi giovani studenti di medicina, e di come il narratore fosse rimasto affascinato dalle teorie di West, secondo le quali il corpo umano non fosse altro che una macchina organica complessa in grado di esser fatta \u201cripartire\u201d. West inizialmente tenta di provare questa ipotesi, ma senza successo, per cui realizza la necessit\u00e0 di eseguire i test su soggetti umani. I due uomini sottraggono diversi materiali dalla facolt\u00e0 di medicina, e con questi allestiscono un laboratorio in una fattoria abbandonata. Inizialmente, i due pagano un gruppo di persone per riesumare cadaveri, ma dato che nessuno dei loro esperimenti si conclude con un successo, i due iniziano a dissotterrare cadaveri personalmente. Una notte, West e il narratore sottraggono il cadavere di un operaio edile morto in un incidente la mattina stessa, lo portano al loro laboratorio e gli iniettano il siero di West, senza apparente risultato. Pi\u00f9 tardi, un grido inumano proveniente dalla stanza in cui si trovava il cadavere fa fuggire istintivamente i due studenti. Durante la fuga, West urta una lanterna, causando l'incendio della fattoria-laboratorio, da cui West ed il narratore riescono a scampare. Il giorno seguente, ciononostante, i giornali riportano di una tomba profanata violentemente durante la notte, come dagli artigli di una belva.\n\u00c8 trascorso del tempo da quando West ed il narratore hanno resuscitato il cadavere della vittima di un incidente. Dato che la fattoria-laboratorio \u00e8 andata distrutta in un incendio, West non riesce a condurre la maggior parte dei suoi esperimenti, e dato che il rettore Dean Halsey gli nega l'accesso ai cadaveri umani ed al laboratorio di anatomia, le sue ricerche diventano difficili. Per un colpo di fortuna, scoppia un'epidemia di tifo, e West ed il narratore vengono chiamati a dare una mano dato il gran numero di vittime. West, trovandosi finalmente circondato da molti morti e moribondi, inizia ad iniettare ai pazienti un nuovo siero, che non sembra avere effetti, se non quello di far aprire gli occhi ad alcuni cadaveri. Halsey soccombe al tifo, e come atto di contorto rispetto per il suo rivale, West ne ruba il cadavere per rianimarlo. West ed il narratore portano il corpo di Halsey nella stanza che West ha in una pensione, dove gli iniettano il nuovo siero. Halsey si rianima in effetti, ma risulta inspiegabilmente meno intelligente e pi\u00f9 violento dei suoi esperimenti precedenti. Halsey colpisce West ed il narratore riducendoli all'incoscienza, per poi abbandonarsi alla follia omicida, picchiando a morte pi\u00f9 di una decina di persone prima di essere finalmente catturato dalla polizia. Il cannibale omicida viene presto internato in un manicomio poco lontano.\nFinalmente laureati, West ed il narratore iniziano la pratica medica nella piccola cittadina di Bolton, nel New England, dove acquistano una casa vicino al cimitero, in modo da avere accesso a un buon numero di cadaveri. Ancora intenzionati a rianimare un essere umano, West ed il narratore richiedono il cadavere di un campione di boxe, morto per una ferita alla testa in un combattimento clandestino. Gli uomini che avevano scommesso sull'incontro si adoperano per permettere a West di portar via il cadavere, liberandoli cos\u00ec della prova di un crimine; West e il narratore, felici, si affrettano a portare il corpo nel laboratorio di West per iniettargli una nuova formulazione del siero. Non accadendo alcunch\u00e9, West e il narratore portano il corpo in un prato e lo seppelliscono. Diversi giorni dopo, nella cittadina scompare un bambino. La madre muore durante un attacco isterico, ed il padre cerca di uccidere West in preda alla rabbia, accusandolo di non aver salvato la moglie. Quella notte, West e il narratore vengono svegliati da un furioso bussare alla porta sul retro. Aperta la porta, West e il narratore si trovano faccia a faccia con il cadavere del pugile, coperto di terra e sporcizia, chino all'ingresso posteriore. Dalla sua bocca penzola il braccino di un bambino. Quasi all'istante, West scarica il suo revolver nel corpo del cadavere.\nQualche tempo dopo che West ha ucciso il pugile rianimato, il narratore torna a casa da una vacanza, per scoprire il cadavere perfettamente conservato di un uomo nella casa sua e di West. West spiega al narratore che, durante la sua assenza, ha perfezionato un tipo di fluido per imbalsamazione in grado di conservare perfettamente i cadaveri cos\u00ec come sono nel momento in cui la sostanza gli viene iniettata nelle vene; iniettata nel preciso istante della morte, la sostanza impedisce persino l'inizio della decomposizione. West rivela al narratore che il cadavere nella loro casa appartiene ad un commesso viaggiatore che aveva avuto un attacco di cuore durante una visita medica; essendo morto sotto i suoi occhi, West \u00e8 stato in grado di conservarlo con il suo fluido per imbalsamazione, ed ha in seguito atteso il ritorno del narratore per rianimare il cadavere insieme a lui. West inietta il suo ultimissimo siero nell'uomo, facendo apparire gradualmente segni di vita. Quando il narratore inizia a far domande all'uomo, questi sembra articolare parole razionali ed intenzionali. Subito prima di morire definitivamente, l'uomo inizia a gridare e ad agitarsi violentemente, rivelando in un grido agghiacciante che West \u00e8, di fatto, il suo assassino.\nTrascorsi cinque anni dalla temporanea rianimazione del commesso viaggiatore, West parte per la Grande Guerra nell'intento di procurarsi ancora cadaveri. In servizio come medico nelle Fiandre durante la Prima Guerra Mondiale, West va oltre al semplice tentativo di rianimare cadaveri; i suoi esperimenti ora includono anche il tentativo di rianimare parti isolate, nell'intento di dimostrare la natura meccanica del corpo umano. Sul campo di battaglia, West diviene amico del suo ufficiale in comando, il maggiore Sir Eric Moreland Clapham-Lee, medico a sua volta, e condivide con lui le sue teorie e i suoi metodi di rianimazione. Poco dopo, Clapham muore in seguito all'abbattimento del suo aereo (assieme al pilota, tenente Ronald Hill). West inizia subito a lavorare sul suo corpo. Clapham \u00e8 stato quasi decapitato nello schianto, cos\u00ec West completa il lavoro ed inietta il suo siero nel tronco, mentre mette la testa in una tinozza (West non riesce ad usare il corpo di Hill, fatto a pezzi nello schianto). Il corpo si rianima ed inizia ad agitarsi violentemente, rivivendo gli ultimi istanti della sua vita. La testa ferita di Clapham inizia a parlare dall'altra parte della stanza, gridando \u201cSalta, Ronald, per l'amor di Dio, salta!\u201d. Proprio in quel momento l'edificio viene distrutto da una bomba. West e il narratore sopravvivono, ma dell'ufficiale non rimane traccia. I due presumono che sia stato vaporizzato dall'esplosione, anche se da allora West parla con timore di un dottore senza testa con il potere della rianimazione.\nUn anno dopo essere tornato dalla Prima Guerra Mondiale, West, che a detta del narratore ha sviluppato teorie ancora pi\u00f9 perverse, si trasferisce in una casa direttamente connessa con un antico sistema di catacombe utilizzate come tombe dai primi colonizzatori. Una notte, leggendo il giornale, West trova un articolo che parla di una serie di eventi strani e apparentemente insensati, connessi con una rivolta scoppiata in un manicomio. Un uomo con la testa di cera (Clapham), seguito da un gruppo di cercatori, persone dall'aspetto inquietante che trasportavano una scatola, che chiede che l'assassino cannibale (Halsey), rinchiuso nel manicomio sedici anni prima, sia rilasciato con lui. I testimoni sostengono che la voce non provenga da lui, dato che n\u00e9 le sue labbra, n\u00e9 la sua faccia di cera si muovono, ma sembra parlare come un ventriloquo. Quando agli invasori viene negate lo scambio per l'assassino, questi lo prendono con la forza. West trascorre il resto della notte in stato quasi catatonico, finch\u00e9 qualcuno giunge alla porta. Il narratore risponde solo per trovare un gruppo di uomini. Una delle figure d\u00e0 al narratore la grande scatola, e il narratore, a sua volta, la d\u00e0 a West. West si rifiuta di aprire la scatola e insiste che venga incenerita. I due uomini portano la scatola nel sotterraneo e la bruciano. Appena la scatola prende fuoco, gli zombie scivolano attraverso i muri della casa di West tramite le catacomba a cui questa \u00e8 collegata. Completamente disinteressati al narratore, gli zombie attaccano West. Comprendendo che la propria morte \u00e8 imminente, West permette agli zombie di sbudellarlo. Come insulto finale, il maggiore Clapham-Lee decapita il cadavere di West prima di condurre la sua armata di zombie attraverso la notte. Il narratore non rivela molto alla polizia riguardo alla scomparsa di Herbert West, e questi rifiutano di credere alle informazioni rivelate dal narratore, dato che il muro delle catacombe sembra intatto. Il narratore sar\u00e0 per sempre tormentato, considerato pazzo, per la sua conoscenza di ci\u00f2 che \u00e8 accaduto, e per la mancanza di decisione nei confronti dei cadaveri resuscitati.\nInfluenza culturale.\nCon un'escalation di follia questo racconto rappresenta uno dei massimi livelli creativi con cui lo scrittore di Providence rappresenta il tema horror degli zombie. Considerando l'anno in cui \u00e8 stato concepito, pu\u00f2 essere considerato uno dei precursori di quelli che saranno poi i racconti e i film ispirati a questo genere. Fino ad allora gli zombie venivano raccontati in maniera pi\u00f9 leggendaria utilizzando il voodoo come capro espiatorio per la rianimazione dei corpi; Lovecraft scardina questo clich\u00e9 letterario, per proiettare il lettore in un delirio di cadaveri rianimati chimicamente e con la geniale intuizione del: \"Pi\u00f9 sono freschi, pi\u00f9 mantengono la loro umanit\u00e0\".\nAdattamenti.\nIl racconto \u00e8 stato adattato a fumetti nel 1950 nella rivista \"Weird Science\" della EC Comics. Dynamite Entertainment ha invece prodotto una miniserie di quattro numeri intitolata \"Army of Darkness vs. Re-Animator\", dove Herbert West incontra Ash Williams.\nNel 1985 Stuart Gordon ha diretto \"Re-Animator\", un film horror ambientato in epoca contemporanea. Il film ha dato vita a due seguiti, \"Re-Animator 2\" (in originale \"Bride of Re-Animator\", 1990) e \"Beyond Re-Animator\" (2003). Mentre nel 2017 il regista Ivan Zuccon ha diretto un nuovo adattamento dal titolo \"Herbert West: Re-Animator\"."}
{"id": "2294845", "revid": "1272592", "url": "https://it.wikipedia.org/wiki?curid=2294845", "title": "Collezione Magnani Rocca", "text": ""}
{"id": "2294848", "revid": "1714743", "url": "https://it.wikipedia.org/wiki?curid=2294848", "title": "Leodegundis delle Asturie", "text": "Origine.\nFiglia ultimogenita del re delle Asturie Ordo\u00f1o I e di \"Munia\", che probabilmente era sorella di \u00cd\u00f1igo Arista, primo re di Pamplona (o di Navarra).\nBiografia.\nEra l'ultima figlia di Ordo\u00f1o I delle Asturie, re dall'850 all'866, e della moglie Munia.\nAlcune fonti riportano che suo primo marito fu Sancho Garces di Pamplona, infante di Navarra, figlio di Garcia I di Pamplona.\nPrima dell'anno 858 venne data in sposa al re di Navarra Garcia I di PamplonaLo storico Barrau-Dihigo sostiene che le fonti della Navarra identificarono la Leodegundis, moglie di Garcia con questa Leodegundis per poter vantare una connessione dinastica con la casa regnante delle Asturie. \nFigli.\nLa maggior parte delle fonti riporta che non diede alcun figlio a Garcia.\nSolo alcune fonti sostengono che diede al marito tre figli:"}
{"id": "2294855", "revid": "1788047", "url": "https://it.wikipedia.org/wiki?curid=2294855", "title": "Dailymotion", "text": "Dailymotion \u00e8 un sito web di condivisione video di propriet\u00e0 della Dailymotion SA, una societ\u00e0 anonima francese con sede a Parigi.\nDescrizione.\nDailymotion \u00e8 al secondo posto nel mondo tra i siti del suo genere, subito dopo lo statunitense YouTube (di propriet\u00e0 di Google) e davanti a Metacafe. Il sito web di Dailymotion ha circa 40 milioni di pagine viste al giorno e oltre 3 milioni di visitatori unici al giorno nel maggio 2007; inoltre, essi importano quasi nuovi video al giorno. L'iscrizione ammonta a circa 7 milioni di utenti.\nIl direttore generale, Mark Zaleski, prevede che Dailymotion sar\u00e0 redditizio dal 2009 e ha annunciato un fatturato di 10 milioni di euro per il 2008. Dailymotion \u00e8 dal 2009 accessibile sulla televisione grazie alla Neufbox di SFR, Livebox di Orange, Freebox e altre TV connesse.\nNel gennaio 2011, France T\u00e9l\u00e9com ha annunciato un accordo per aumentare il suo capitale nella societ\u00e0 al 49%, valorizzata a 120 milioni di euro. Nel giugno dell'anno seguente, la stessa impresa conferm\u00f2 la sua intenzione di prendere controllo dell'azienda con una partecipazione maggioranza in 2013.\nNel gennaio 2008 Dailymotion apre i suoi uffici a Londra, ad aprile a New York e luglio 2011 a San Francisco. Il 10 gennaio 2013, Orange SA \u00e8 diventato l'unico proprietario di Dailymotion, acquisendo il 51% del capitale che non aveva ancora.\nStoria.\nFondato nel marzo 2005 da Benjamin Bejbaum e Olivier Poitrey a seguito di un viaggio a New York, la societ\u00e0 promotrice ha beneficiato fin dall'inizio del sostegno finanziario da parte di investitori individuali, per un importo di \u20ac. Nel settembre 2006, l'organizzazione ha rivelato che la raccolta finanziaria da due fondi di investimento, Atlas Ventures e Partech International, ha consentito loro di beneficiare di 7 milioni di euro, che \u00e8 stata considerata come la pi\u00f9 alta raccolta di fondi dell'anno nel Web 2.0 francese.\nDailymotion \u00e8 regolarmente al centro di polemiche per violazione del diritto d'autore. \u00c8 stato oggetto di numerose cause, pi\u00f9 di recente da TF1, che reclama decine di milioni di euro, per il furto di suoi contenuti. Il 29 ottobre 2009, si apprende che lo Stato francese entrer\u00e0 nel capitale di Dailymotion attraverso il \"Fonds strat\u00e9gique d'investissement\" (FSI) detenuto al 51% dalla \"Caisse des d\u00e9p\u00f4ts et consignations\" e al 49% dallo Stato (attraverso l'\"Agence des participations de l'\u00c9tat\").\nFunzionamento.\nDailymotion utilizza, come YouTube, la tecnologia HTML5 per distribuire i suoi contenuti. Si distingue comunque per l'utilizzo di un motore di codifica sviluppato internamente e per l'hosting interno dei contenuti offerti. Dailymotion conserva la stereofonia della colonna sonora dei video.\nPer organizzare tutti i file, Dailymotion utilizza le \"categorie\" (chiamate \u00abcanali\u00bb), le \"parole chiave\" o ancora i \"gruppi\". Il sito dispone anche di un motore di ricerca interno, effettuata inserendo tag o parole chiave. Gli utenti possono anche lasciare le loro impressioni sul video, grazie a un sistema di pubblicazione di commenti e dare un punteggio per ogni video. Esiste la visualizzazione SD (definizione standard), la risoluzione \u00e8 di 320 \u00d7 240 pixel; in seguito \u00e8 stata rinominata bassa definizione. Esisteva inoltre una visualizzazione di qualit\u00e0 inferiore, indicata come \"bassa qualit\u00e0\".\nDa febbraio 2008, esiste la visualizzazione HD (alta definizione), la risoluzione \u00e8 di 1280 \u00d7 720 pixel con una velocit\u00e0 di flusso da 1,58 a 1,85 Mb/s. Da ottobre 2008, esiste la visualizzazione HQ (alta qualit\u00e0), la risoluzione \u00e8 di 512 \u00d7 384 pixel con 30 fotogrammi al secondo. Il codec H.264 \u00e8 usato per le immagini e l'AAC a 96 kb/s per il suono; in seguito \u00e8 stata rinominata \u00abMedia definizione\u00bb.\nNel febbraio 2009, il sito ha abbandonato il suo framework proprietario in PHP per una riqualificazione che utilizza Symfony. Nel maggio del 2009, \u00e8 stata creata una versione \"pre-beta senza Flash Player\", utilizzando tra gli altri il formato SVG, JavaScript e HTML5 per il tag &lt;video&gt;. Per fare qualcosa di completamente libero, i video (unicamente quelli \"MotionMaker\" e \"OfficialMaker\") sono stati convertiti in Ogg Theora. Questi video sono accessibili agli utenti (specialmente con Firefox 3.5) in parallelo con il sito ufficiale e su openvideo.dailymotion.com.\nDa dicembre 2011 \u00e8 stata aggiunta la risoluzione Full HD (1920 \u00d7 1080 pixel) come formato massimo per la visualizzazione dei video. Inoltre \u00e8 stata attivata la funzionalit\u00e0 3D tramite anaglifo, side by side o interlacciato."}
{"id": "2294857", "revid": "1543377", "url": "https://it.wikipedia.org/wiki?curid=2294857", "title": "David D\u00edaz (pugile)", "text": "Soprannominato \"Dangerous\" (in italiano, \"pericoloso\"), ha un record di 35-2-1. Nel corso della sua carriera ha conquistato il titolo WBC dei pesi leggeri. Non ha legami di parentela con Juan \"The Baby Bull\" Diaz, un altro peso leggero nonch\u00e9 ex campione del mondo.\nCarriera.\nCarriera da professionista.\nDiaz VS Chavez.\nDopo la sconfitta con Pacquiao, David ha preso un periodo di riposo. Il suo ritorno sul ring \u00e8 avvenuto il 26 settembre 2009. Nell'occasione Diaz (34-2-1) ha affrontato il messicano Jesus Chavez (44-5) al UIC Pavilion 525 S Racine Ave di Chicago, Illinois. Diaz, lontano dal ring da oltre 1 anno, ha dimostrato un po' di \"ruggine\" nel suo stile di combattimento ma \u00e8 riuscito comunque a sconfiggere l'avversario per \"Majority Decision\" con i seguenti cartellini: 97-93, 96-94 e 95-95.\nDiaz VS Soto.\nArchiviata la vittoria su Chavez, Diaz (35-2-1; 17 KO) affronter\u00e0 il ventinovenne Humberto \"Zorrita\" Soto (50-7-2; 32 KO) per la corona mondiale WBC dei superpiuma il 13 marzo all'MGM Grand di Las Vegas. Lo scontro Diaz-Soto dovrebbe essere l'undercard del big-match tra Floyd Mayweather Jr. e Manny Pacquiao. Se per qualche motivo, l'incontro non dovesse svolgersi, Diaz-Soto trover\u00e0 un altro luogo, ma si svolger\u00e0 comunque.\nIl vincitore dovrebbe affrontare il venezuelano Edwin Valero (26-0-0; 26 KO)."}
{"id": "2294861", "revid": "7336", "url": "https://it.wikipedia.org/wiki?curid=2294861", "title": "Gandazzolo", "text": ""}
{"id": "2294862", "revid": "767487", "url": "https://it.wikipedia.org/wiki?curid=2294862", "title": "Spartaco (personaggio)", "text": ""}
{"id": "2294863", "revid": "48040", "url": "https://it.wikipedia.org/wiki?curid=2294863", "title": "Sparta Novara", "text": ""}
{"id": "2294867", "revid": "1719883", "url": "https://it.wikipedia.org/wiki?curid=2294867", "title": "Ozena (mitologia)", "text": "L'Ozena (in latino Ozaena) \u00e8 una leggendaria piovra descritta da Plinio il vecchio e il suo nome significa \"polpo puzzolente\" per via del suo odore sgradevole.\nLa maggior parte delle ozene erano di piccole dimensioni e rimanevano sul fondo del mare. In casi rari alcune specie pi\u00f9 grandi aggredivano gli uomini facendoli annegare."}
{"id": "2294868", "revid": "1573940", "url": "https://it.wikipedia.org/wiki?curid=2294868", "title": "Chiesa di Sant'Andrea Apostolo (Massa Castello)", "text": "La chiesa di Sant'Andrea Apostolo \u00e8 una chiesa parrocchiale di Massa Castello, frazione di Ravenna, situata all'incrocio fra le due vie principali della cittadina: la via Massa e la via Chiesa.\nStoria.\nLa sua esistenza era gi\u00e0 certa nel XIII secolo, dal momento che viene registrata in un elenco delle chiese presenti sul territorio; il documento accertante l'esistenza di questa chiesa, \u00e8 una pergamena datata 15 agosto 1252, oggi custodita all'interno dell'Archivio Arcivescovile di Ravenna.\nNel corso di questi secoli, all'incirca fino al 1600, abbiamo pochissime notizie sulle varie modifiche apportate all'interno della chiesa.\nLa prima descrizione della parrocchiale, con relativo inventario dei beni contenuti al suo interno, si ha da una visita pastorale avvenuta nel 1613, anche se la chiesa verr\u00e0 inaugurata successivamente nel 1752.\nNel 1778, il parroco don Andrea Cignani fece edificare una nuova casa parrocchiale, affidando l'incarico all'architetto Camillo Morigia, a cui viene attribuita anche la realizzazione dell'attuale chiesa di Massa Castello.\nDescrizione.\nCampanile.\nAccanto alla chiesa, sorgeva il campanile in stile tardo medievale, rotondo a base conica, tipico delle chiese di Ravenna; distrutto dai bombardamenti della seconda guerra mondiale avvenuti nel 1944, verr\u00e0 ricostruito sempre in stile medievale, ma a base quadrata, rifacendosi pur sempre ai campanili ravennati, con l'alternarsi di monofore, bifore e trifore."}
{"id": "2294873", "revid": "284225", "url": "https://it.wikipedia.org/wiki?curid=2294873", "title": "Pene pecuniarie", "text": ""}
{"id": "2294875", "revid": "1699816", "url": "https://it.wikipedia.org/wiki?curid=2294875", "title": "Demetri Martin", "text": "Biografia.\nNato a New York ma cresciuto a Toms River nel New Jersey, \u00e8 figlio di un sacerdote greco-ortodosso e di una nutrizionista. I suoi genitori sono proprietari un ristorante greco, che gestiscono assieme ai nonni e agli zii. Nonostante il parere contrario della famiglia abbandona la facolt\u00e0 di legge alla New York University per intraprendere la carriera di comico cabarettista, ma nel corso del 1995 si laurea presso l'Universit\u00e0 di Yale.\nMuove i primi passi come comico al Boston Comedy Club di New York, nel 2001 ottiene l'opportunit\u00e0 di lavorare nel programma di Comedy Central \"Premium Blend\". Dopo aver preso parte, con un piccolo ruolo, al film \"Un boss sotto stress\", inizia una proficua attivit\u00e0 di comico e sceneggiatore per Comedy Central, presentando diversi speciali in cui ha potuto dimostrare anche le sue capacit\u00e0 come musicista. Tra il 2003 e il 2004 ha scritto i 136 episodi del \"Late Night with Conan O'Brien\".\nDal 2005 in poi lavora per il \"The Daily Show\", dove sotto il nome \"Senior Youth Correspondent\" (corrispondente giovanile) presenta il segmento chiamato \"Trendspotting\", commentando tendenze e fenomeni giovanili, come guerriglia marketing, Xbox 360 e i narghil\u00e8.\nRealizza il CD/DVD \"These Are Jokes\" pubblicato nel settembre 2006, che vede la partecipazione del collega e amico, nonch\u00e9 membro del \"Saturday Night Live\", Will Forte. Sempre in ambito musicale \u00e8 protagonista di due videoclip, \"Somebody to Love\" dei Fountains of Wayne e \"Selfish Jean\" dei Travis, in quest'ultimo indossa numerose t-shirt che toglie una ad una mostrando il testo del brano.\nIl 22 marzo 2007 torna al \"The Daily Show\" sempre come corrispondente giovanile, nel settembre 2007 appare nella stagione finale della serie televisiva della HBO \"Flight of the Conchords\", Nel 2009 \u00e8 autore e interprete dello show \"Important Things with Demetri Martin\", che ha debuttato sul canale Comedy Central l'11 febbraio 2009.\nDal 2008 inizia a lavorare come attore cinematografico, partecipa alle commedie \"The Rocker - Il batterista nudo\" e \"Paper Heart\". L'occasione per farsi conoscere a livello internazionale arriva dal regista Ang Lee, che gli affida la parte del protagonista in \"Motel Woodstock\".\nNel 2016 il suo esordio alla regia, \"Dean\", vince il premio come miglior film al Tribeca Film Festival."}
{"id": "2294880", "revid": "284225", "url": "https://it.wikipedia.org/wiki?curid=2294880", "title": "Pene corporali", "text": ""}
{"id": "2294882", "revid": "370481", "url": "https://it.wikipedia.org/wiki?curid=2294882", "title": "DailyMotion", "text": ""}
{"id": "2294884", "revid": "120091856", "url": "https://it.wikipedia.org/wiki?curid=2294884", "title": "Guglielmo Jervis", "text": "Biografia.\nGuglielmo Jervis nacque a Napoli il 31 dicembre 1901, primo figlio di Bianca Quattrini e Tomaso Jervis. La madre apparteneva a una famiglia valdese di origini elbane. Il padre, di professione ingegnere e anch'egli valdese, aveva origini britanniche; la sua famiglia si era trasferita in Italia nel 1860.\nJervis studi\u00f2 a Torino, a Firenze e al politecnico di Milano, dove si laure\u00f2 in ingegneria nel 1925. Tra il 1925 e il settembre 1926 prest\u00f2 servizio nell'esercito, da cui si conged\u00f2 con il grado di sottotenente. Richiamato per il servizio militare nel 1930, fu promosso tenente. \nFu dunque assunto dalla ditta milanese Frigidaire, attiva nella produzione di frigoriferi, presso la quale lavor\u00f2 per sei anni. Nel 1934 pass\u00f2 alla Olivetti, con mansioni di ingegnere e impiegato tecnico. Fu dapprima nominato direttore dello stabilimento di Bologna e poi, nel 1935, chiamato nello stabilimento centrale di Ivrea come direttore della scuola per apprendisti meccanici.\nNel frattempo, Jervis fu attivo nel movimento giovanile valdese, collaborando, a partire dal 1931, con il pastore Giovanni Miegge alla redazione della rivista \"Giovent\u00f9 Valdese\". Nel 1932 spos\u00f2 Lucilla Rochat, e la coppia ebbe tre figli. Il primogenito Giovanni \u00e8 stato un importante psichiatra, fra i promotori della legge Basaglia.\nDopo l'armistizio di Cassibile, ader\u00ec alla resistenza partigiana nella zona di Ivrea. Jervis era anche un abile alpinista e accompagn\u00f2 pi\u00f9 volte gruppi di profughi ebrei e di sbandati in Svizzera, dove entr\u00f2 in contatto con le forze armate del Regno Unito. Ricercato dai nazifascisti, nel novembre del 1943 dovette fuggire da Ivrea, per rifugiarsi in val Pellice, dove prosegu\u00ec l'attivit\u00e0 partigiana, tra le file di Giustizia e Libert\u00e0, con il nome di battaglia di \"Willy\". Organizz\u00f2 il primo lancio di armi per la resistenza sulle Alpi Occidentali.\nL'8 marzo 1944 part\u00ec da Torre Pellice alla volta di Torino, in possesso di una piccola quantit\u00e0 di esplosivo e di alcune relazioni di sabotaggio dei GAP. La mattina dell'11 marzo fu fermato da una pattuglia delle SS sul ponte di Bibiana, poich\u00e9 sprovvisto dei documenti di circolazione della sua motocicletta. Portato in caserma, Jervis, prima dell'interrogatorio, tent\u00f2 di disfarsi del materiale compromettente, che venne per\u00f2 trovato dai nazifascisti. Jervis fu dunque rinchiuso nelle Carceri Nuove di Torino in attesa di fucilazione. Torturato a lungo, non rivel\u00f2 alcuna informazione; nel suo silenzio fu anzi di esempio per i compagni di prigionia e scrisse lettere clandestine alla moglie.\nAlcuni tentativi di liberarlo da parte dei GAP di Torino fallirono e cos\u00ec, nella notte fra il 4 e il 5 agosto, Jervis e altri quattro partigiani furono portati nella piazza principale di Villar Pellice, dove vennero fucilati. Il corpo di Jervis fu poi impiccato, a scopo di monito. Vicino alla salma fu in seguito ritrovata una Bibbia tascabile, sulla quale Jervis, durante la prigionia, aveva inciso con uno spillo:\nDopo la sua morte, Adriano Olivetti si offr\u00ec di mantenere la famiglia di Jervis; l'industriale considerava infatti il suo dipendente \"caduto sul lavoro\" e chiese alla vedova Lucilla Rochat \u00abl'onore di provvedere\u00bb a lei ed ai figli. Nel 1950, Jervis \u00e8 stato decorato alla memoria con la medaglia d'oro al valor militare.\nRiconoscimenti.\nAlla memoria di Guglielmo Jervis sono dedicati due rifugi alpini:\nLa piazza di Villar Pellice dove Jervis fu fucilato porta oggi il suo nome. A Ivrea gli \u00e8 stata intitolata la via dove sorge la sede storica della Olivetti."}
{"id": "2294886", "revid": "137928", "url": "https://it.wikipedia.org/wiki?curid=2294886", "title": "Ibatis", "text": ""}
{"id": "2294889", "revid": "94647", "url": "https://it.wikipedia.org/wiki?curid=2294889", "title": "Nick Wheeler", "text": ""}
{"id": "2294900", "revid": "88740", "url": "https://it.wikipedia.org/wiki?curid=2294900", "title": "Wiseman (Alaska)", "text": "Wiseman \u00e8 un census-designated place (CDP) nella Census Area di Yukon-Koyukuk, in Alaska. Secondo il censimento condotto nel 2000 gli abitanti di Wiseman risultavano essere 21. Wiseman \u00e8 una piccola comunit\u00e0 nel Brooks Range situata a circa tre chilometri dalla Dalton Highway. Fu fondata intorno al 1919 da minatori provenienti da Slate Creek, l'odierna Coldfoot. Nonostante Wiseman sia poco pi\u00f9 di un villaggio composto da poche case, fu meta di numerosi viaggiatori tra i quali ci furono anche personaggi illustri. Tra i viaggiatori pi\u00f9 famosi che si fermarono a Wiseman spicca certamente Robert Marshall, il quale ispirato da questo posto desolato pubblic\u00f2 nel 1930 un libro intitolato \"Arctic Village\". Nonostante Wiseman disti meno di 3 chilometri dalla Dalton Highway, fino al 1990 non esisteva nessuna strada che collegasse Wiseman con la Dalton Highway."}
{"id": "2294901", "revid": "119439611", "url": "https://it.wikipedia.org/wiki?curid=2294901", "title": "William Wilson (racconto)", "text": "William Wilson \u00e8 un racconto di Edgar Allan Poe. Fu pubblicato la prima volta a Filadelfia sul \"Graham's Magazine\" nel 1839, ed in seguito, raccolto nel volume \"Tales of the Grotesque and the Arabesque\", pubblicato sempre a Filadelfia nel 1840.\nTrama.\nLa storia viene narrata in prima persona da William Wilson, un giovane in procinto di morire, che vuole spiegare al lettore i motivi della sua rovina. Il racconto prosegue con i ricordi d'infanzia di William, che si concentrano principalmente nel collegio di Bransby, in Inghilterra. Qui Wilson trascorre la vita serenamente e, grazie al suo carisma, riesce a guadagnarsi l'ammirazione dei compagni. L'unico che non sembra sottomettersi al suo fascino \u00e8 un giovane ragazzo, suo omonimo, William Wilson, che cerca in ogni modo di contraddire le affermazioni e ostacolare le azioni del giovane protagonista, provocandogli non poco imbarazzo. \nNonostante William provi a far cadere in fallo il suo avversario, esso sembra imperturbabile, e continua a intromettersi con fare bonario in ogni sua azione. Wilson inizia a notare che il suo omonimo cerca di imitarlo, sia nei gesti sia nelle parole, riuscendovi perfettamente. Questo fatto viene accentuato dall'estrema somiglianza tra i due giovani, sia nella corporatura sia nell'et\u00e0. L'unica cosa che li distingue \u00e8 il tono di voce basso e soffiato, appartenente all'omonimo. Col tempo William diventa insofferente al suo amico-nemico, e una notte decide di giocargli un tiro mancino, strisciando silenziosamente nella sua camera da letto. Quando si trova vicino al volto del rivale per\u00f2, Wilson si accorge della effettiva somiglianza, e preso dal panico, fugge per sempre da Bransby. Da quel momento il narratore intraprende una vita dissoluta, finanziata dai suoi genitori, e decide di iscriversi al collegio di Eton, dimenticandosi dei fatti di Bransby. Ma dopo qualche tempo, durante una notte di bagordi nella sua camera, giunge alla porta un uomo misterioso, che il protagonista riconosce come il suo sosia. Attribuendo il fatto alla casualit\u00e0, Wilson decide di dimenticare l'incontro, preso dal suo nuovo progetto di vita a Oxford. Nel famoso college, il giovane Wilson si specializza nel gioco d'azzardo. Durante una partita, proprio mentre si accinge a spennare Glendenning, un ricco giovanotto, irrompe nella stanza il suo alter ego, svelando a tutti i presenti i trucchi usati per nascondere le carte utili alla vincita. Wilson viene cacciato, e parte per il continente, con l'intento di sfuggire al suo nemico. La partenza si rivela vana, perch\u00e9 in ogni citt\u00e0 visitata, il suo sosia lo tallona, intromettendosi nei momenti pi\u00f9 importanti, solo per il gusto di rovinargli la vita. Durante una festa in maschera al carnevale di Roma a casa del napoletano Duca Di Broglio, esasperato dalla vista del suo omonimo, William decide di affrontarlo una volta per tutte e, afferratolo per il bavero, lo trascina in una stanza sfidandolo a duello. Il narratore ha la meglio sul suo avversario, e riesce a infliggergli un colpo mortale. Con stupore per\u00f2 si accorge di trovarsi di fronte a uno specchio. Il riflesso recita la frase finale bisbigliando:"}
{"id": "2294902", "revid": "1305772", "url": "https://it.wikipedia.org/wiki?curid=2294902", "title": "Ludovico il Giovane", "text": "Il nome Ludovico il Giovane si pu\u00f2 riferire a diversi sovrani della dinastia carolingia:"}
{"id": "2294905", "revid": "1494169", "url": "https://it.wikipedia.org/wiki?curid=2294905", "title": "Palavas", "text": ""}
{"id": "2294909", "revid": "124439213", "url": "https://it.wikipedia.org/wiki?curid=2294909", "title": "Una discesa nel Maelstr\u00f6m", "text": "Una discesa nel Maelstr\u00f6m (\"A Descent into the Maelstr\u00f6m\") \u00e8 un racconto dello scrittore statunitense Edgar Allan Poe, scritto nel 1833 e pubblicato nel 1841. \nTrama.\nUn gruppo di pescatori norvegesi con la loro barca si imbatte in una improvvisa e violenta tempesta. La piccola imbarcazione viene sospinta dai flutti delle onde al centro di un immenso vortice perenne presente in quella zona, chiamato maelstr\u00f6m.\nPer i pescatori \u00e8 impossibile sfuggire a quel fenomeno naturale: una volta che si viene attirati verso il centro, infatti, si apre un abisso a forma di cono, che scaraventa la barca sul fondale con incredibile violenza. \nI marinai vengono risucchiati dal vortice, ma uno di loro si salva aggrappandosi a un barile vuoto, fino a quando il vortice non si chiude. Sospinto dalle correnti, il pescatore riesce a giungere a riva. \nDopo quella terribile esperienza, il protagonista \u00e8 profondamente mutato dal punto di vista psicologico e fisico, tanto da subire un precoce e inevitabile invecchiamento."}
{"id": "2294917", "revid": "33921", "url": "https://it.wikipedia.org/wiki?curid=2294917", "title": "Una presenza che cambia", "text": ""}
{"id": "2294918", "revid": "110157", "url": "https://it.wikipedia.org/wiki?curid=2294918", "title": "E-distribuzione", "text": "e-distribuzione S.p.A. (fino al 30 giugno 2016 \"Enel Distribuzione\") \u00e8 un'azienda italiana che opera nel settore dell'energia elettrica.\nStoria.\n\u00c8 nata nel 1999, in seguito al Decreto Legislativo 79/99, da Enel, che il 1\u00ba ottobre 1999 le ha conferito il ramo d'azienda relativo all'attivit\u00e0 di distribuzione ai clienti del mercato libero e vincolato dell'energia elettrica in Italia, vendendo elettricit\u00e0 solo a questi ultimi.\nAttivit\u00e0.\nL'azienda ha le seguenti caratteristiche e svolge le seguenti attivit\u00e0:\nAttraverso Enel Rete Gas S.p.A., ha controllato l'attivit\u00e0 di distribuzione di gas naturale. Il 29 maggio 2009, Enel Distribuzione ha ceduto per 480 milioni di euro l'80% di Enel Rete Gas alla cordata F2i Reti Italia S.r.l., formata da F2i (75%) e Axa Private Equity (25%), salvo approvazione di AGCM e AEEGSI.\nCon la liberalizzazione del mercato dell'energia, ha continuato a essere fornitore dei clienti del mercato vincolato fino al 1\u00ba gennaio 2008, quando gli \u00e8 succeduta Enel Servizio Elettrico S.p.A.\nNon \u00e8 da confondere con Terna, che gestisce la trasmissione di energia elettrica sulla sua rete elettrica nazionale. Enel Distribuzione, la quale gestisce la rete di distribuzione di energia elettrica, ha ceduto nel 2009 i suoi 18.000\u00a0km circa di linee elettriche ad alta tensione.\nRete \"smart grid\".\n\u00c8 in corso dal 2000 la progressiva sostituzione delle cabine secondarie di bassa tensione che servono le utenze finali (al 25% nel 2015), con altrettante dotate di telecontrollo in caso di guasto, per realizzare in tutta italia una rete elettrica \"intelligente\" di nuova generazione, tipo Smart grid. Una rete di questo tipo \u00e8 in grado di gestire i picchi di energia: lato offerta generati da fotovoltaico ed eolico e lato domanda, da impianti di condizionamento e climatizzazione, o da stazioni di ricarica delle auto elettriche.\nLa mobilit\u00e0 elettrica presume una rete di distribuzione \"smart grid\".\nIn data 12 novembre 2015 il consiglio di amministrazione di Enel ha condiviso l'opportunit\u00e0 di utilizzare la rete elettrica gestita in Italia dalla controllata Enel Distribuzione S.p.A. per la realizzazione di una infrastruttura in fibra ottica accessibile a tutti gli operatori di telecomunicazioni e ha deliberato la costituzione di un'apposita societ\u00e0 per azioni al fine di poter avviare le attivit\u00e0 finalizzate ad operare in tale settore; tale societ\u00e0 non agir\u00e0 probabilmente come \"Internet service provider\" ma si occuper\u00e0 della manutenzione della propria rete, che verr\u00e0 affittata ai fornitori di connettivit\u00e0, per fornire \"ADSL tramite cavi elettrici\" ai cittadini e imprese (niente a che vedere con la superata Powerline, adatta sulle brevi distanze e senza sviluppi futuri per la banda ultralarga ad almeno 30 Mb/s)."}
{"id": "2294922", "revid": "599013", "url": "https://it.wikipedia.org/wiki?curid=2294922", "title": "Oro colloidale", "text": "L'oro colloidale \u00e8 una sospensione colloidale di particelle d'oro di dimensione sub-micrometrica in un fluido, in genere acqua. Il liquido assume un intenso colore rosso (per particelle di dimensione inferiore a 100\u00a0nm), o un colore giallo sporco (per particelle di dimensioni maggiori). Le nanoparticelle d'oro possono assumere varie forme; le pi\u00f9 frequenti sono sfere, bastoncini, cubi, e calotte.\nNota sin dai tempi antichi, la sintesi dell'oro colloidale era originariamente usata per produrre anche e non solo vetri colorati. La conoscenza scientifica dell'oro colloidale inizia nel 1850 con il lavoro di Michael Faraday. Le nanoparticelle d'oro sono oggetto di intensa ricerca per le loro propriet\u00e0 ottiche, elettroniche e di riconoscimento molecolare. Le possibili applicazioni spaziano in vari campi, come l'elettronica, la nanotecnologia e la sintesi di nuovi materiali con propriet\u00e0 uniche.\nStoria.\nUn cosiddetto \"elisir di lunga vita\", una pozione preparata con oro, fu discussa nei tempi antichi, ma probabilmente mai preparata. L'oro colloidale \u00e8 stato usato sin dai tempi degli antichi romani per colorare il vetro con sfumature di giallo, rosso o malva, a seconda della concentrazione dell'oro. \nNel XVI secolo l'alchimista Paracelso asser\u00ec di aver creato una pozione detta \"Aurum Potabile\". Nel XVII secolo il processo per colorare il vetro fu perfezionato da Andreas Cassius e Johann Kunchel; da allora si inizi\u00f2 ad usare la denominazione \u00abporpora di Cassio\u00bb per il pigmento rosso porpora contenente oro colloidale. Per molto tempo la composizione della porpora di Cassio rimase sconosciuta, e molti chimici sospettavano che fosse un composto oro-stagno, dato che nella preparazione si usa SnCl2 come riducente. \nNel 1842 John Herschel invent\u00f2 un processo fotografico detto crisotipia (dalla parola greca per oro, \"krysos\") che usava oro colloidale per registrare l'immagine su carta. \u00c8 noto che il lavoro di Paracelso ispir\u00f2 Michael Faraday a preparare nel 1857 il primo campione puro di oro colloidale, che egli chiam\u00f2 \u00aboro attivato\u00bb. Faraday us\u00f2 fosforo per ridurre una soluzione di cloruro di oro, e fu il primo a capire che il colore era dovuto alle piccolissime dimensioni delle particelle d'oro. Nel 1898 Richard Adolf Zsigmondy prepar\u00f2 il primo campione di oro colloidale in soluzione diluita.\nSintesi.\nIn genere le nanoparticelle d'oro sono prodotte in un liquido (\"per via umida\") per riduzione di acido cloroaurico (H[AuCl4]), anche se esistono metodi pi\u00f9 progrediti e migliori. Dopo aver sciolto H[AuCl4], la soluzione \u00e8 tenuta sotto veloce agitazione e si aggiunge un riducente. Questo provoca la riduzione degli ioni Au3+ ad atomi di oro neutro. Col crescere della concentrazione di questi atomi di oro neutro la soluzione diventa sovrasatura, e l'oro inizia gradualmente a precipitare formando particelle di dimensione sub-nanometrica. Gli atomi di oro che continuano a formarsi si attaccano alle particelle gi\u00e0 esistenti; se la soluzione \u00e8 agitata in modo sufficientemente vigoroso le particelle risulteranno di dimensioni abbastanza uniformi.\nPer impedire l'aggregazione delle particelle si aggiunge in genere un qualche agente stabilizzante che aderisce alla superficie delle nanoparticelle. Le particelle possono inoltre essere funzionalizzate con vari leganti organici in modo da ottenere particelle ibride organiche-inorganiche con funzionalit\u00e0 avanzate.\nMetodo di Turkevich \"et al.\".\nIntrodotta da J. Turkevich \"et al.\" nel 1951, e perfezionata da G. Frens negli anni 1970, questa procedura \u00e8 la pi\u00f9 semplice disponibile. In genere si ottengono sospensioni in acqua di nanoparticelle d'oro sferiche di circa 10\u201320\u00a0nm di diametro, moderatamente monodisperse. Si possono ottenere particelle pi\u00f9 grandi, ma forma e monodispersione peggiorano.\nIl citrato di sodio inizialmente agisce da riducente. In seguito gli ioni citrato carichi negativamente sono adsorbiti sulle nanoparticelle d'oro, formando delle cariche superficiali che tengono separate le particelle impedendone l'aggregazione.\nRecentemente si sono avute ulteriori informazioni sullo sviluppo delle nanoparticelle sferiche di oro durante la reazione di Turkevich. Si \u00e8 osservato un intermedio transiente costituito da una estesa rete di nanofili di oro. Questi nanofili di oro sono responsabili della colorazione scura che assume la soluzione prima di diventare rosso rubino.\nPer ottenere particelle pi\u00f9 grandi si deve aggiungere meno citrato di sodio (scendendo anche allo 0,05%, ma non oltre non perch\u00e9 non ci sarebbe abbastanza citrato per ridurre l'oro). Riducendo la quantit\u00e0 di citrato di sodio si riduce la quantit\u00e0 di ioni citrato disponibili per stabilizzare le particelle, e quindi le particelle pi\u00f9 piccole di aggregano in particelle pi\u00f9 grandi (fino a che l'area totale di tutte le particelle \u00e8 abbastanza piccola da essere ricoperta dagli ioni citrato presenti).\nMetodo di Brust \"et al.\".\nQuesto metodo \u00e8 stato scoperto da Brust \"et al.\" negli anni 1990, e produce nanoparticelle di oro in solventi organici che non sono normalmente miscibili con l'acqua (ad esempio, il toluene).\nLe dimensioni delle particelle saranno circa 5\u20136\u00a0nm. NaBH4 serve da riducente, e il TOAB funge sia da catalizzatore per trasferimento di fase e sia da stabilizzante. Va notato che il TOAB non si lega in modo particolarmente robusto alle nanoparticelle d'oro, che tenderanno gradualmente ad aggregarsi nel corso di un paio di settimane. Questo pu\u00f2 essere evitato aggiungendo uno stabilizzante che si lega pi\u00f9 fortemente, come un tiolo (in particolare tioli alchilici), che si legano all'oro in modo covalente e formano soluzioni stabili per tempi molto lunghi. Le nanoparticelle di oro stabilizzate con tioli alchilici possono essere precipitate e ridisciolte. Parte del catalizzatore per trasferimento di fase pu\u00f2 restare attaccato alle nanoparticelle purificate, modificandone alcune propriet\u00e0 fisiche come la solubilit\u00e0. Per ottenere nanoparticelle ulteriormente purificate \u00e8 necessario un estrattore Soxhlet.\nSonicazione.\nUn altro metodo per preparare particelle di oro \u00e8 tramite la sonicazione. Ad esempio, quando una soluzione contenente HAuCl4 e glucosio \u00e8 trattata con ultrasuoni, nella regione di interfaccia tra il corpo della soluzione e le microcavit\u00e0 prodotte dagli ultrasuoni si formano specie riducenti come il radicale idrossido e altri radicali prodotti dalla pirolisi dello zucchero, che reagiscono formando nanostrutture a nastro con larghezza di 30-50\u00a0nm e lunghezza di vari micrometri. Questi nastri sono molto flessibili e si possono piegare con angoli di pi\u00f9 di 90\u00b0. Utilizzando ciclodestrina (un oligomero del glucosio) anzich\u00e9 glucosio si formano particelle di oro di forma sferica, suggerendo che l'uso di glucosio \u00e8 essenziale per ottenere una forma a nastro.\nRicerche recenti.\nNel 2005 \u00e8 stato dimostrato che batteri ricoperti di nanoparticelle di oro possono essere usati per collegamenti elettrici. \"Bacillus cereus\" fu depositato su un wafer di silicio / biossido di silicio stampato con elettrodi di oro. Il congegno fu ricoperto di poli-L-lisina. La superficie del batterio ha una carica negativa. Le nanoparticelle d'oro ricoperte di poli-L-lisina, dopo lavaggio con acido nitrico, diventano cariche positivamente e quindi vanno ad attaccarsi esclusivamente sui batteri. I batteri sopravvivono a questo trattamento. Quando nel campione cresce l'umidit\u00e0, i batteri assorbono acqua e si pu\u00f2 seguire il rigonfiamento della loro membrana misurando la corrente elettrica che passa attraverso i batteri.\nLa riduzione dell'acido cloroaurico (HAuCl4) con boroidruro di sodio (NaBH4) in presenza di uno degli enantiomeri della penicillamina produce particelle colloidali di oro otticamente attive. La penicillamina si attacca alla superficie di oro con il gruppo tiolo. In questo studio le particelle sono separate tramite elettroforesi in tre frazioni, Au6, Au50 e Au150 come evidenziato da misure di scattering di raggi X a basso angolo (SAXS). Gli isomeri D e L danno spettri speculari in misure di dicroismo circolare.\nApplicazioni in medicina.\nL'oro colloidale \u00e8 stato usato con successo nella terapia dell'artrite reumatoide. In uno studio correlato, condotto su cani, si \u00e8 trovato che l'impianto di granuli d'oro vicino all'articolazione artritica dell'anca riduce il dolore.\nIn un esperimento \"in vitro\" si \u00e8 visto che la combinazione di irradiazione a microonde e oro colloidale pu\u00f2 distruggere le fibre e placche beta-amiloidi che sono associate alla malattia di Alzheimer. Molte altre simili applicazioni con radiazioni luminose sono attualmente in fase di studio.\nNanoparticelle d'oro sono allo studio anche come trasportatori di farmaci come il taxolo. La somministrazione di farmaci idrofobici richiede incapsulazione, e si \u00e8 trovato che particelle di dimensioni nanometriche sono particolarmente efficienti nello sfuggire al sistema reticoloendoteliale.\nNella ricerca sul cancro l'oro colloidale si pu\u00f2 usare per arrivare selettivamente ai tumori e permetterne la rilevazione \"in vivo\" tramite spettroscopia SERS (\"Surface Enhanced Raman Spectroscopy\"). Queste nanoparticelle sono attorniate da molecole, che in queste condizioni producono un effetto Raman 200 volte pi\u00f9 intenso dei punti quantici. Si \u00e8 trovato che queste molecole sono stabilizzate quando le nanoparticelle sono incapsulate da un rivestimento di glicole polietilenico modificato con tioli, in modo da garantire la compatibilit\u00e0 e la circolazione \"in vivo\". Per poter raggiungere selettivamente le cellule tumorali le particelle di oro sono inoltre coniugate con un anticorpo (o un frammento di anticorpo come scFv) ad esempio contro il Recettore del fattore di crescita dell'epidermide, che \u00e8 a volte sovraespresso in alcuni tipi di cellule tumorali. Con la tecnica SERS queste nanoparticelle di oro funzionalizzate possono quindi evidenziare la posizione del tumore.\nNanobarre di oro sono studiate come agenti fototermici per applicazioni \"in vivo\". Le nanobarre d'oro sono nanoparticelle a forma di barra, nelle quali il rapporto larghezza-lunghezza fa spostare la risonanza dei plasmoni di superficie dal visibile al vicino infrarosso. L'energia totale assorbita dai plasmoni di superficie quando sono illuminati dipende da quanta luce \u00e8 assorbita e quanta viene diffusa. Nelle nanobarre con diametro assiale minore (~10\u00a0nm) predomina l'assorbimento, mentre in quelle con maggior diametro assiale (&gt;35\u00a0nm) pu\u00f2 predominare la diffusione. Di conseguenza, per applicazioni \"in vivo\" si usano nanobarre d'oro di piccolo diametro come agenti fototermici per convertire in calore la radiazione del vicino infrarosso che possono assorbire con alta efficienza. Dato che la radiazione nel vicino infrarosso \u00e8 facilmente trasmessa attraverso la pelle umana e i tessuti biologici, queste nanobarre possono essere usate per l'ablazione di tessuti cancerosi e altri bersagli. Quando sono ricoperte da glicole polietilenico, nanobarre d'oro possono circolare nell'organismo con emivita maggiore di 15 ore."}
{"id": "2294923", "revid": "33921", "url": "https://it.wikipedia.org/wiki?curid=2294923", "title": "L'autocoscienza del cosmo", "text": ""}
{"id": "2294924", "revid": "1573940", "url": "https://it.wikipedia.org/wiki?curid=2294924", "title": "Thaumaleidae", "text": "Thaumaleidae , \u00e8 una piccola famiglia di insetti dell'ordine dei ditteri (Nematocera: Culicomorpha).\nDescrizione.\nGli adulti sono piccoli moscerini simili ai Simulidi, con corpo tozzo e lungo 2-7 mm, di colore variabile dal giallo al bruno scuro.\nIl capo, privo di ocelli, \u00e8 oloptico in entrambi i sessi e porta antenne brevi, composte da 14 articoli. Il torace \u00e8 dorsalmente convesso, con mesonoto percorso, in genere, da strie longitudinali scure. Le zampe sono lunghe e sottili, le ali larghe, trasparenti, con aree membranose prive di maculature, setole e squame e setole presenti sul margine e su alcune delle nervature anteriori. L'addome \u00e8 stretto e allungato.\nLa nervatura alare ha una conformazione caratteristica e marcatamente differente dagli altri Chironomoidei. La costa si estende fino all'apice dell'ala, in corrispondenza della confluenza di R4+5. La subcosta \u00e8 piuttosto breve, decorre parallelamente e strettamente ravvicinata alla base della radio per poi deviare bruscamente e confluire sulla costa. La radio si suddivide complessivamente in quattro rami, di cui uno trasversale: la prima biforcazione forma il ramo anteriore (R1) e il settore radiale; quest'ultima si suddivide nei rami R2+3 e R4+5; il ramo R2+3, infine, si suddivide in R2 e R3. La conformazione dei rami posteriori della radio \u00e8 un importante elemento di determinazione sistematica. In generale, R2 ha una posizione trasversa e confluisce su R1, mentre R3 subisce una caratteristica curvatura con convessit\u00e0 rivolta verso il margine costale e tende a convergere verso l'apice dell'ala, ravvicinandosi a R4+5.\nLa media ha un andamento approssimativamente rettilineo e resta indivisa fino al margine. La cubito si divide nei due rami CuA1 e CuA2; quest'ultimo ha la convessit\u00e0 rivo: la prima in corrispondenza della confluenza della medio-cubitale (m-cu), la seconda, con convessit\u00e0 rivolta verso il margine del lobo anale e riceve la confluenza di una breve vena incompleta (detta \"appendice\" da alcuni Autori) ritenuta il rudimento della prima anale priva di base.\nLe nervature trasversali radio-mediale (r-m) e medio-cubitale (m-cu) connettono rispettivamente la base di R4+5 alla base di M1+2 e la base di M1+2 al primo ramo della cubito. In questo modo si formano due cellule basali chiuse, una anteriore, pi\u00f9 lunga fra la radio e la media (prima cellula basale), e una posteriore, pi\u00f9 breve, fra la media e la cubito (seconda cellula basale).\nHabitat e biologia.\nGli adulti sono mediocri volatori e si rinvengono in prossimit\u00e0 dei siti natali stazionando, generalmente in luoghi ombrosi e freschi, sulla vegetazione lungo i corsi d'acqua.\nLe larve, simili a quelle dei Chironomidi, sono provviste di due paia di stigmi, uno toracico e uno addominale (anfipneustiche), hanno uno pseudopodio protoracico, uncini caudali e tubi respiratori addominali. Sono acquatiche e vivono in sorgenti, cascate e torrenti; si posizionano sulle rocce investite da un sottile velo d'acqua corrente di spessore. Si alimentano a spese di diatomee e detriti organici. Come le larve dei Chironomidi si muovono con movimenti simili a quelli delle larve dei Geometridi (Lepidoptera), arcuando il corpo a V e poi distendendolo, usando gli uncini caudali per fissarsi al substrato.\nL'habitat dei Thaumaleidae \u00e8 tipico delle regioni temperate: questi insetti sono infatti sensibili all'insolazione e alle alte temperature. La biologia della famiglia \u00e8 ancora poco conosciuta.\nDistribuzione.\nLa famiglia ha in gran parte una distribuzione oloartica, ma circa 40 specie, facenti capo a 4 generi, sono rappresentate nelle regioni neotropicale, afrotropicale e australasiana. La distribuzione e la stretta correlazione filogenetica fra i Thaumaleidae dell'emisfero australe denotano l'antica origine di questa famiglia risalente ad un periodo che si colloca fra il Triassico e il Giurassico.\nIn Italia \u00e8 segnalata la presenza 14 specie, di cui tre appartenenti rispettivamente ai generi \"Androposopa\", \"Orphnephilina\" e \"Protothaumalea\" e le altre 11 al genere \"Thaumalea\". Fra le specie del genere \"Thaumalea\" sono compresi ben cinque endemismi, di cui due sardi, uno siciliano, uno settentrionale e uno peninsulare.\nSistematica.\nLa famiglia comprende circa 130 specie ripartite fra 9 generi, di cui i pi\u00f9 rappresentativi sono \"Thaumalea\" per le specie boreali e \"Austrothaumalea\" per quelle australi. Nei Thaumaleidae \u00e8 compreso inoltre un genere comprendente la sola specie estinta \"Mesothaumalea fossilis\", risalente ad un periodo compreso fra il Giurassico superiore e il Cretacico inferiore."}
{"id": "2294937", "revid": "1305772", "url": "https://it.wikipedia.org/wiki?curid=2294937", "title": "Monte Meidassa", "text": "Il Monte Meidassa (3.105 ) \u00e8 una montagna delle Alpi del Monviso nelle Alpi Cozie. Si trova non lontano dal pi\u00f9 importante monte Granero lungo lo spartiacque tra la val Pellice e la valle Po.\nCaratteristiche.\nLa montagna si trova sulla cresta spartiacque delle valli Po e Pellice, in prossimit\u00e0 della testata di entrambe. Interamente compresa in territorio italiano, la vetta \u00e8 divisa tra i comuni di Crissolo (CN) a sud, e Bobbio Pellice (TO) a nord.\nLo spartiacque alpino principale passa alcune centinaia di metri ad ovest della montagna, in corrispondenza del monte Granero, dove la cresta principale, che giunge da sud, piega ad ovest e compie un ampio arco ridisponendosi poi in direzione nord, ed abbracciando la testata della val Pellice. Dal monte Granero diparte in direzione est la cresta che divide le valli Pellice e Po; questa scende al \"passo Luis\u00e0s\" (3019\u00a0m), poi risale alla vetta del monte Meidassa. Da qui prosegue in direzione est, poi est-sud-est fino al \"colle dar Moine\" (2692\u00a0m), donde risale per breve tratto fino a una sommit\u00e0 ove ripiega verso nord-est spostandosi verso le Rocce Founs. Dalla vetta dirama una cresta secondaria che si dirige verso nord fino alla quota 2990, poi piega a nord-nord-ovest e va lentamente digradando in direzione della conca del Pra; questa cresta separa la \"comba dei Carbonieri\" ad est, dalla \"conca del Pra\", ad ovest.\nLa vetta \u00e8 un \"panettone\" detritico tondeggiante, di facile accesso, che garantisce un'ottima visuale sia sull'alta valle Po ed il gruppo del Monviso, che sulla val Pellice.\nDal punto di vista geologico, la montagna appartiene alla \"serie a facies piemontese\" con formazioni del Triassico e del Giurassico, nota anche come \"zona delle pietre verdi di Gastaldi\". In particolare, sul versante occidentale sono pi\u00f9 abbondanti le magmatiti (prasinite, anfibolite, eclogite), mentre su quello orientale affiorano formazioni di serpentinoscisto e serpentinite, i cui piani di scistosit\u00e0 immergono in direzione sud-ovest.\nIl nome sembra derivare da un errore di trascrizione da parte dei topografi che realizzarono la cartografia della zona. \"Meidassa\" significa infatti \"pascolo cattivo\" in lingua occitana, e si riferirebbe ad una zona sottostante la montagna; questa era invece chiamata localmente \"Granero Mozzo\" (\"Granie Mout\").\nAscensione alla vetta.\nLa via normale \u00e8 una facile camminata su traccia di sentiero dal \"passo Luis\u00e0s\", dal quale in meno di mezz'ora si giunge alla vetta, che \u00e8 un pianoro detritico nel cui punto culminante sorge una piramide di pietre sormontata da una croce metallica.\nIl \"passo Luis\u00e0s\" pu\u00f2 essere raggiunto da entrambe le valli. Dalla valle Po si pu\u00f2 partire dal \"pian del Re\", seguendo il sentiero V16 fino alla caserma abbandonata ai piedi del Buco di Viso (\"forte Ordi\"), dove si volta a destra per seguire il sentiero V22 fino al colle; oppure dal rifugio Giacoletti, seguendo il \"sentiero del postino\" e riagganciandosi all'itinerario precedente alla sua fine. Dalla val Pellice, si pu\u00f2 salire dal rifugio Granero, o direttamente dal rifugio Willy Jervis alla \"conca del Pra\", seguendo il sentiero 116 fino al passo. \u00c8 anche possibile salire dal rifugio Viso, nella francese valle del Guil, risalendo al colle delle Traversette (oppure al Buco di Viso) e scendendo quindi al forte Ordi. In ogni caso, il percorso \u00e8 di tipo escursionistico, con difficolt\u00e0 valutata in E.\nDescrizione dettagliata dell'ascensione partendo dal Pian del Re:\nLasciata la macchina nell'ampio parcheggio del Pian del Re non si raggiungono le sorgenti del Po, bens\u00ec si prende un sentiero che taglia il margine destro della valle, che ha inizio nei pressi della casa alpina del comune di Bra. Si taglia a mezza costa un verde pendio e si raggiunge velocemente un bivio: sulla destra un sentiero risale i verdi pendii erbosi che portano al Colle della Gianna; si tralascia tale segnalazione e si prosegue dritto finch\u00e9 non si raggiunge un marcato restringimento del vallone. Qui si tralascia una diramazione sulla sinistra che porta al Lago Superiore ed al Rifugio Giacoletti e si risale un pendio erboso costellato da grossi massi; si tralascia un secondo bivio che porta direttamente al Rifugio Giacoletti e si taglia verso destra con alcuni tornanti allontanandosi dal centro del vallone.\nSi percorre un breve tratto praticamente in piano e ci si riporta al centro del vallone incrociando il cosiddetto sentiero del postino consigliato ai soli escursionisti esperti; si tralascia la deviazione proseguendo invece seguendo le indicazioni per il Buco di Viso. Cos\u00ec con una breve rampa un po' pi\u00f9 ripida si raggiunge il pietroso Pian Mait, che si costeggia passando verso est e si raggiunge in una quindicina di minuti un irto pendio roccioso che si rimonta faticosamente con brevi tornanti giungendo nei pressi di un ex casermetta militare. A questo punto si tralasciano le diramazioni per il Buco di Viso e per il Colle delle Traversette e si seguono le indicazioni per il Monte Meidassa(il sentiero \u00e8 segnato con tacche gialle). Si rimontano un paio di balzi detritici con stretti tornanti e si raggiunge in circa mezz'ora il Colle Luisas dal quale si risale velocemente il ripido pendio roccioso del Monte Meidassa ed aiutandosi con alcuni ometti si arriva in circa un quarto d'ora la croce di vetta."}
{"id": "2294938", "revid": "767487", "url": "https://it.wikipedia.org/wiki?curid=2294938", "title": "Larry Graham", "text": "Biografia.\nNato a Beaumont (Texas), cresciuto in una famiglia di musicisti, Graham ha suonato il basso elettrico nella famosa funk band Sly &amp; the Family Stone dal 1966 al 1972.\n\u00c8 considerato il pioniere della tecnica slap e pop nel basso elettrico, tecnica che svilupp\u00f2 inserendo elementi percussivi ed elementi ritmici nel corpo della melodia del basso.\nQuesto stile \u00e8 tuttora molto diffuso nella musica funky moderna. Lo slap and pop incorpora le cosiddette note \"Ghost\" (fantasma), cio\u00e8 note che non hanno una timbrica ben definita, queste sono normalmente suonate stoppando la corda con la mano sinistra in modo da non produrre una nota ma solo un suono percussivo, alternandole a quelle normali, per ottenere un nuovo effetto ritmico. Ci\u00f2 consent\u00ec a Larry Graham l'esecuzione di figure ritmiche pi\u00f9 complesse (paradiddle) per uno strumento non esclusivamente percussivo. \nQuesto nuovo modo di suonare fu pi\u00f9 tardi usato da vari artisti come Les Claypool, Bootsy Collins, Louis Johnson, Mark King, Flea, Victor Wooten, Marcus Miller, Stanley Clarke, John Norwood Fisher, P-Nut, Danny McCormack, Matt Noveskey e Dirk Lance.\nDopo lo scioglimento del duo dei Family Stone, dovuta ad overdose di droga del cantante, Graham form\u00f2 da solo una sua band, i Graham Central Station. Il nome fu preso dalla Grand Central Station, la stazione centrale di Manhattan, nel mezzo della citt\u00e0 di New York. I Graham Central Station pubblicarono nolti brani di successo negli anni settanta, incluso il singolo \"Hair\".\nA met\u00e0 degli anni settanta, Larry Graham lavor\u00f2 con Betty Davis, seconda moglie della leggenda del jazz Miles Davis. La band di Betty Davis, che includeva membri dei Tower of Power e dei Pointer Sisters, registr\u00f2 tre album ben accolti dalla critica ma con un successo limitato.\nNel 1975 divenne un Testimone di Geova e in seguito avrebbe convertito a tale credo il cantante Prince. All'inizio degli anni ottanta registr\u00f2 cinque album solisti contenenti molti successi. La sua pi\u00f9 grande hit fu \"One in a Million, You\", che raggiunse la posizione numero 9 nella Billboard chart del 1980.\nNei primi anni novanta ha riunito i Graham Central Station ed ha suonato con loro per molti anni, durante i quali ha registrato 2 album live. Uno fu registrato in Giappone nel 1992, mentre l'altro fu registrato a Londra nel 1996 (di quest'ultimo furono realizzate solo 1000 copie, per essere venduti esclusivamente ai concerti).\nNel 1998, ha registrato un altro album solista sotto il nome di Graham Central Station. L'album, chiamato \"GCS 2000\", \u00e8 dovuto ad una collaborazione fra Larry Graham e Prince: Graham scrisse tutte le canzoni (eccetto una, che \u00e8 stata scritta in collaborazione con Prince). L'album \u00e8 stato coprodotto da Graham e Prince, e molte parti strumentali e vocali sono state registrate con la collaborazione di Prince. Graham ha partecipato ai vari tour di Prince tra il 1997 ed il 2000. Inoltre \u00e8 apparso in una videocassetta di Prince dal titolo \"Beautiful Strange\" (1998) ed nel DVD di Prince \"Rave Un2 the Year 2000\".\nNel 2007 \u00e8 stato invitato a suonare a Minneapolis con la riformata Sly &amp; the Family Stone, ma ha rinunciato poich\u00e9 era fuori citt\u00e0. \u00c8 apparso comunque sul palco a Minneapolis l'8 luglio 2007 con Prince al First Avenue.\n\u00c8 lo zio paterno del rapper Drake."}
{"id": "2294944", "revid": "126257", "url": "https://it.wikipedia.org/wiki?curid=2294944", "title": "Castelnovate", "text": "Castelnovate \u00e8 l'unica frazione di Vizzola Ticino in provincia di Varese. \u00c8 posta in posizione defilata fra le anse del Ticino. Fu comune autonomo fino al 1869.\nStoria.\nCastelnovate \u00e8 stato un antico comune del Seprio. In epoca romana da Castelnovate passava la \"via Novaria-Comum\", strada romana che metteva in comunicazione i \"municipia\" di \"Novaria\" (Novara) e \"Comum\" (Como) passando per \"Sibrium\" (Castel Seprio).\nIn diverse fasi di scavo sono stati ritrovati sul territorio numerosi reperti archeologici risalenti a varie epoche, alcuni databili X secolo a.C. fanno ipotizzare la presenza di un insediamento protoceltico e celtico della Cultura di Golasecca, mentre altri ancora attestano con sicurezza la presenza romana. Gran parte delle sepolture rinvenute sono databili al tardo periodo della Cultura di La T\u00e8ne (II e I secolo a.C.). Relativa all'epoca romana, \u00e8 inoltre stata accertata l'esistenza di una zecca longobarda denominata \"Flavia Novate\" come testimoniato dai denari d'oro coniati da re Desiderio e ritrovati poi a Mezzomerico.\nLa localit\u00e0 \u00e8 citata negli statuti delle strade e delle acque del contado Milanese, nonch\u00e9 tra quelle che contribuivano alla manutenzione della strada di San Pietro all'Olmo (1346), e faceva parte della pieve di Somma (1558 e successivi aggiornamenti dei secoli XVII e XVIII, Estimo di Carlo V, Ducato di Milano, cartelle 45-46, parte I). La comunit\u00e0 risultava tra le terre censite che pagavano il censo del sale (1634). Nel 1786 Castelnovate entr\u00f2 per un quinquennio a far parte dapprima della Provincia di Gallarate (1786-87) poi di quella di Varese (1787-91). Sotto il governo cisalpino, il comune di Castel Novate venne inserito nel distretto di Somma (1798), poi in quello di Gallarate, Dipartimento d'Olona. Alla proclamazione del Regno d'Italia nel 1805 risultava un Comune di Terza classe, inserito nel Cantone V di Somma, Distretto IV di Gallarate, Dipartimento d'Olona (decreto 8 giugno 1805) e contava ancora solamente 95 abitanti, confermando la sua natura di piccolo borgo boschivo.. Con l'aggregazione dei comuni del Dipartimento d'Olona (decreto 4 novembre 1809), i 105 abitanti di Castel Novate furono aggregati prima al comune di Vizzola, Cantone V di Somma, Distretto IV di Gallarate, poi a quello di Somma (Cantone IV, Distretto IV di Gallarate, decreto 8 novembre 1811).. Castel Novate riottenere poi l'autonomia comunale nel Regno Lombardo-Veneto (notificazione 12 febbraio 1816). L'abitato risult\u00f2 avere 187 anime nel 1853, salite poi a 213 nel 1861. La soppressione dell'autonomia comunale giunse infine nel 1869 con decreto di Vittorio Emanuele II, con cui Castel Novate fu unito al comune di Vizzola che assunse l'attuale denominazione di Vizzola Ticino (R.D. 28 febbraio 1869, n. 4947), e ne costituisce oggi la frazione pi\u00f9 popolosa.\nMonumenti e luoghi d'interesse.\nArchitetture religiose.\nChiesa di Santo Stefano.\nLa chiesa di Santo Stefano venne eretta nella frazione di Castelnovate nel 1961 per sopperire alle esigenze degli abitanti della frazione, demolendo una precedente chiesa ampliata nel 1674, dotata di un campanile e di un proprio cimitero. Lungo le pareti esterne della chiesa sono murate delle lapidi di epoca romana ritrovate nei pressi dei ruderi del castello locale.\nArchitetture civili.\nCastello.\nIl castello di Castelnovate (noto anche come \"Castel\u00e0sc\" in dialetto lombardo occidentale) \u00e8 di probabile origine alto medievale, forse innalzato sui resti di un tardoantico \"castrum\" romano. La denominazione del borgo stesso come \"Castelnovate\" lascia intravedere le due parole \"castrum\" e \"novum\" ovvero castello nuovo, quindi edificato sopra un preesistente edificio.\nI pochi resti oggi visibili, posti tra il paese ed il Ticino, sono suggestivamente invasi dalla vegetazione e danno solo parzialmente l'idea della struttura nel suo complesso che fior\u00ec tra il XII ed il XIII secolo quando Castelnovate, insieme a Pombia, era uno dei pi\u00f9 importanti punti di guado esistenti sulla strada Como-Novara, in posizione dominante sopra una stretta ansa del Ticino. Il castello era all'epoca di propriet\u00e0 dei conti Tabusi che lo avevano eretto su una struttura del V-VI secolo. Gi\u00e0 dalla fine del Trecento, ad ogni modo, per cause ad oggi sconosciute, il castello e l'intera localit\u00e0 di Castelnovate erano entrate in decadenza.\nLa struttura, le cui mura sono realizzate a spina di pesce, \u00e8 costituita da ciottoli di fiume; la pianta \u00e8 quadrangolare, con due robusti torrioni."}
{"id": "2294951", "revid": "62004", "url": "https://it.wikipedia.org/wiki?curid=2294951", "title": "Giro della Toscana Femminile-Memorial Michela Fanini", "text": "Il Premondiale Giro di Toscana Internazionale Femminile - Memorial Michela Fanini \u00e8 una corsa a tappe femminile di ciclismo su strada che si svolge ogni anno sulle strade toscane, in Italia. Nato nel 1995, fa parte del Calendario internazionale femminile UCI come prova di classe 2.2 (2.1 fino al 2012, 2.HC nel 2013).\nStoria.\nIl \"Memorial Michela Fanini\" nacque nel 1995 per volere di Brunello Fanini in omaggio alla figlia Michela, morta il 26 ottobre 1994 in un incidente stradale. Nella sua prima edizione prevedeva due corse autonome, senza una classifica generale, vinte rispettivamente da Imelda Chiappa e Greta Zocca. Successivamente divenne una gara a tappe e nel 1998 assunse la denominazione di \"Giro della Toscana Internazionale Femminile\".\nNel 2011, data la normale collocazione in calendario a ridosso dei campionati del mondo, ha assunto la denominazione di \"Premondiale Giro di Toscana Internazionale Femminile\". Dal 2014 la gara \u00e8 scesa a classe 2.2 e si svolge in tre tappe, con arrivo finale a Capannori.\nLa svedese Susanne Ljungskog detiene il record di vittorie, avendo vinto tre edizioni, nel 2002, 2003 e 2005.\nAlbo d'oro.\n\"Aggiornato all'edizione 2019.\""}
{"id": "2294957", "revid": "125394814", "url": "https://it.wikipedia.org/wiki?curid=2294957", "title": "Servizio Elettrico Nazionale", "text": "Servizio Elettrico Nazionale S.p.A. (in precedenza \"Enel Servizio Elettrico\") \u00e8 una azienda italiana del gruppo Enel, che opera nel settore della vendita di energia elettrica.\nSi occupa di vendere energia elettrica ai clienti in regime di maggior tutela, mentre la parallela Enel Energia \u00e8 dedicata ai clienti del mercato libero.\nStoria.\n\u00c8 nata il 13 settembre 2007 in seguito al decreto-legge 18 giugno 2007, convertito, con modificazioni, dalla legge n. 125/2007, che ha disposto la separazione societaria tra l'attivit\u00e0 di distribuzione di elettricit\u00e0 da quella di vendita a quei clienti che non abbiano scelto un fornitore del mercato libero. Gli viene conferito da Enel Distribuzione il ramo di azienda dedicato all'attivit\u00e0 di vendita verso i clienti del mercato regolato. Dal 1\u00ba gennaio 2008, ha acquisito da Enel Distribuzione S.p.A. le attivit\u00e0 di vendita ai clienti del mercato tutelato. Servizio Elettrico Nazionale ha in gestione il servizio di maggior tutela per l\u2019energia elettrica nelle aree nelle quali e-distribuzione \u00e8 concessionaria del servizio di distribuzione. Le condizioni economiche e contrattuali del servizio di maggior tutela sono regolate dall'Autorit\u00e0 di Regolazione per Energia Reti e Ambiente (ARERA).\nDal 1\u00ba gennaio 2017 la denominazione di \"Enel Servizio Elettrico\" cambia in \"Servizio Elettrico Nazionale\", rispondendo all\u2019obbligo previsto dalla Delibera 296/2015/R/COM dell\u2019Autorit\u00e0 per l\u2019energia elettrica il gas e il sistema idrico che impone a tutte le societ\u00e0 dei gruppi energetici, che operano sia nel mercato libero sia nel mercato della maggior tutela, di avere una denominazione sociale e un marchio distinti. La fine del servizio di maggior tutela \u00e8 stata prevista per il 2023.\nFatturato.\nNel 2020 il fatturato ha superato i 6 miliardi di euro (6,2 miliardi) con un calo del 20% rispetto al 2019, nel 2020 l'utile invece \u00e8 cresciuto del 29% portandosi a 150 milioni di euro (150,28 milioni) nel 2020."}
{"id": "2294975", "revid": "1318658", "url": "https://it.wikipedia.org/wiki?curid=2294975", "title": "Enel Energia", "text": "Enel Energia S.p.A. \u00e8 una azienda italiana che opera nel settore dell'energia elettrica e del gas naturale. \u00c8 direttamente controllata da Enel, la pi\u00f9 grossa azienda elettrica italiana.\nVende energia elettrica e gas naturale ai clienti del mercato libero, mentre la parallela Servizio Elettrico Nazionale \u00e8 dedicata ai clienti in regime di maggior tutela.\nStoria.\nNasce formalmente il 1\u00ba gennaio 2003 quando \"Enel Trade S.p.A.\" diventa Enel Energia S.p.A.. Successivamente le attivit\u00e0 relative ai contratti di approvvigionamento di gas per le societ\u00e0 del gruppo Enel sono state scisse e conferite a una nuova societ\u00e0 denominata egualmente Enel Trade. Ha incorporato Enel Gas S.p.A. nel 2007.\nSecondo l'ultimo bilancio Enel, ha 5.1 milioni di clienti nel mercato dell'energia elettrica e 3.2 milioni nel mercato del gas naturale.\nNel 2012 \u00e8 stata inaugurata la sede centrale di Potenza, in via della tecnica, mentre la sede operativa \u00e8 ancora nel Palazzo dell'Enel a Roma.\nL'offerta.\nEnel Energia propone una offerta sul libero mercato divisa in tre macro settori: Elettricit\u00e0, Gas, Dual (contratti congiunti che permettono l'erogazione di luce e gas sottoscrivendo un unico contratto di fornitura)\nL'offerta \u00e8 proposta sia per il mercato residenziale attraverso i numerosi punti vendita presenti sul territorio o il numero verde 800900860, sia per le aziende attraverso la rete di Key Account Manager .\nPrincipali azionisti e il consiglio di amministrazione.\nEnel Energia \u00e8 una controllata del gruppo Enel S.p.A. e ha il seguente azionariato: \nIl gruppo Enel S.p.A. invece, ha come azionisti:\nIl consiglio di amministrazione di Enel, che rimarr\u00e0 in carica fino al 2022, ha visto l\u2019elezione del presidente Michele Crisostomo e dell\u2019Amministratore Delegato Francesco Starace. Il consiglio conta inoltre altri otto consiglieri."}
{"id": "2294983", "revid": "729019", "url": "https://it.wikipedia.org/wiki?curid=2294983", "title": "Airspeed Envoy", "text": "LAirspeed AS.6 Envoy era un aereo di linea bimotore monoplano ad ala bassa, realizzato dalla britannica Airspeed Ltd, che comp\u00ec il primo volo il 26 giugno 1934.\nStoria del progetto.\nNei primi anni trenta i progettisti Nevil Shute Norway e Arthur Hessell Tiltman svilupparono un velivolo bimotore basato sul precedente AS.5 Courier. Il progetto prevedeva le superfici portanti e la fusoliera costituite da una struttura in legno con rivestimento in tela ed il carrello retrattile, uno dei primi aerei britannici a disporre di tale dispositivo.\nIl prototipo del AS.6 Envoy, marche G-ACMT, venne portato in volo per la prima volta il 26 giugno 1934 ed il luglio successivo venne presentato al pubblico in un'esibizione dalla Society of British Aircraft Constructors (SBAC) alla base aerea RAF Hendon.\nI motori di cui fu munito l'AS.6 Envoy includono i Wolseley AR.9, Scorpio I ed Aries II, gli Armstrong Siddeley Lynx IVC e Cheetah IX, i Wright Whirlwind ed i Walter Castor II.\nLa giapponese Mitsubishi ne produsse un certo numero su licenza.\nImpiego operativo.\nUna cinquantina di esemplari furono prodotti da Airspeed per operatori civili britannici, giapponesi, cecoslovacchi, cinesi e sudafricani. Un limitato numero di apparecchi furono impiegati dalla RAF e dalla SAAF per trasportare bombe, dotati di mitragliatrici nella parte anteriore e su una torretta posta sul dorso della fusoliera.\nNel 1936 il Ministero della Difesa britannico ordin\u00f2 136 AS.6 Envoy per l'addestramento di equipaggi. Questa commessa diede l'avvio allo sviluppo dell'Airspeed AS.10 Oxford.\nVersioni.\nProduzione su licenza.\nProdotti in 10 esemplari in Giappone su licenza."}
{"id": "2294988", "revid": "284225", "url": "https://it.wikipedia.org/wiki?curid=2294988", "title": "Spirale di Cornu", "text": ""}
{"id": "2294990", "revid": "267975", "url": "https://it.wikipedia.org/wiki?curid=2294990", "title": "Vescovi della diocesi di Caserta", "text": ""}
{"id": "2294992", "revid": "84184", "url": "https://it.wikipedia.org/wiki?curid=2294992", "title": "Fiat Tipo 3", "text": "La Fiat Tipo 3 \u00e8 un'autovettura di classe medio-alta costruita dalla FIAT dal 1910 al 1921. \u00c8 anche conosciuta come \"Fiat 20-30 HP\". \u00c8 stata la prima vettura al mondo ad installare una trasmissione cardanica.\nLa Tipo 3 era un'autovettura di classe medio-superiore, ed oggi si potrebbe definirla una \"granturismo\". \u00c8 stata commercializzata in tre serie, la Tipo 3, la Tipo 3 A e la Tipo 3 Ter:"}
{"id": "2295000", "revid": "262457", "url": "https://it.wikipedia.org/wiki?curid=2295000", "title": "Gu\u01cengzh\u014du", "text": ""}
{"id": "2295005", "revid": "380453", "url": "https://it.wikipedia.org/wiki?curid=2295005", "title": "Jon Uriarte", "text": "Giocava nel ruolo di centrale.\nCarriera.\nDa giocatore disput\u00f2 otto stagioni in Europa tra Italia, Francia e Paesi Bassi; con l'Obras Sanitarias vinse tre campionati argentini.\nIn Nazionale pass\u00f2 undici anni, ottenendo un terzo posto al Campionato del Mondo del 1982 e una medaglia di bronzo alle Olimpiadi estive di Seul del 1988.\nCome allenatore guid\u00f2 per un decennio gli argentini del Chacarita, poi Club Voley Azul, vincendo quattro campionati nazionali (1992, 1993, 1994 e 2001). Segu\u00ec poi le Nazionali di Australia e Argentina e il Telemig Minas, in Brasile. Dal 2009 allena la Tonno Callipo Vibo Valentia, in Serie A1."}
{"id": "2295012", "revid": "126257", "url": "https://it.wikipedia.org/wiki?curid=2295012", "title": "Fiat 3", "text": ""}
{"id": "2295016", "revid": "287204", "url": "https://it.wikipedia.org/wiki?curid=2295016", "title": "Supermodelle", "text": ""}
{"id": "2295017", "revid": "1442080", "url": "https://it.wikipedia.org/wiki?curid=2295017", "title": "Alessandro Mossoni", "text": "Pratica il Sollevamento pesi dal 1995 e ha debuttato in una gara ufficiale nell'aprile 1996 a Nuoro.\nNardino Masu \u00e8 stato il suo primo allenatore seguito poi da Andrea Conchedda che lo segue tuttora.\nHa militato in due sole societ\u00e0 sportive:\nCarriera.\nNel corso della sua carriera sportiva ha gareggiato in quasi tutte le categorie di peso, dalla cat. 56\u00a0kg degli esordi fino all'attuale cat. 94\u00a0kg.\nNel 2001 ha vinto con l'Olimpic Club Nuoro la classifica generale del Campionato Italiano juniores.\nNel 2007 ha collezionato due medaglie d'argento ai campionati italiani seniores e a quelli assoluti chiudendo l'anno al 26\u00ba posto nella ranking list italiana e facendo registrare l'ottava miglior prestazione assoluta nello strappo per quell'anno (primo tra i non professionisti).\nNel 2008 conquista una medaglia d'argento ai campionati italiani seniores scendendo di peso e gareggiando nella categoria degli 85\u00a0kg.\nIl prosieguo della stagione \u00e8 stato fortemente condizionato da un infortunio al ginocchio sinistro che lo costringer\u00e0 a lunghi periodi di inattivit\u00e0 pregiudicando il risultato dei campionati assoluti di Molfetta.\nIl 2009 inizia a Verona con i campionati italiani della classe seniores dove, risentendo ancora dei postumi dell'infortunio al ginocchio e tornato nella sua categoria dei 94\u00a0kg, raggiunge un quarto posto complessivo e una medaglia di bronzo nello strappo facendo registrare un netto miglioramento rispetto alle ultime uscite stagionali del 2008.\nNella fase di qualificazione per i campionati italiani assoluti svoltesi a Nuoro nel mese di ottobre, migliora il suo record di gara che resisteva dal 2007, portandolo a 289; record che sar\u00e0 ulteriormente migliorato ai campionati italiani assoluti di Catania dove con 291 si classifica al sesto posto complessivo.\nLa stagione 2010 si apre con un altro quarto posto ai campionati italiani Senior dove chiude con 132\u00a0kg sollevati nello strappo e 156 nello slancio, e con il secondo posto alla Coppa Italia Seniores con un totale di 276\u00a0kg.\nNel mese di marzo in una gara regionale tenutasi nella palestra CONI di Nuoro migliora il suo massimale di gara portandolo a 292\u00a0kg (132 di strappo e 160 di slancio).\nA dicembre, ai campionati italiani assoluti di Cervignano, torna sul pi\u00f9 importante podio nazionale a 3 anni di distanza dall'ultima volta (curiosamente la gara si disput\u00f2 sempre a Cervigano), conquistando la medaglia d'argento nel totale e migliorando il suo record nello strappo portandolo a 136\u00a0kg.\nIl 2010 si chiude quindi con un bottino di quattro medaglie nazionali (2 d'argento nel totale, una di bronzo nello strappo e una di bronzo nello slancio).\nIl 2011 si apre con un quinto posto ai campionati italiani seniores, risultato condizionato da un infortunio al ginocchio che lo ha costretto al ritiro nell'esercizio dello slancio fermandosi alla prova di ingresso di 140\u00a0kg."}
{"id": "2295023", "revid": "22913454", "url": "https://it.wikipedia.org/wiki?curid=2295023", "title": "Default finanziario", "text": ""}
{"id": "2295027", "revid": "15756", "url": "https://it.wikipedia.org/wiki?curid=2295027", "title": "Rotore (aeronautica)", "text": "Un rotore, in aeronautica, \u00e8 un elemento meccanico composto da pi\u00f9 pale che, mediante rotazione, permette il pilotaggio, la propulsione e il sostentamento di un aerogiro (un elicottero, un autogiro o un elicoplano) o di un convertiplano.\nIl rotore \u00e8 costituito da un mozzo (in inglese \"hub\") montato (calettato in linguaggio tecnico) su un albero meccanico in rotazione libera o posto in rotazione da motori. Al mozzo vengono applicate due o pi\u00f9 pale.\nDifferisce fondamentalmente da un'elica aeronautica, in quanto quest'ultima genera spinta esclusivamente lungo la direzione di avanzamento dell'aeromobile, mentre i rotori possono generare forze anche in direzioni differenti.\nIl rotore per la sua complessit\u00e0 costituisce un sistema fondamentale degli aerogiri. Il sistema rotore comprende anche i sistemi di orientamento delle pale, e in alcuni casi \u00e8 reso ulteriormente complesso per la presenza di sistemi di ripiegamento pale per il trasporto o immagazzinamento dell'aeromobile, sensori e sistemi di sghiacciamento delle pale.\nI rotori caratterizzano in maniera importante gli aeromobili sui quali sono impiegati. Nel tempo ne sono stati messi a punto di diverse tipologie, in risposta a vari e complessi problemi di efficienza e stabilit\u00e0. Sono state sperimentate moltissime configurazioni e un buon numero di soluzioni differenti \u00e8 arrivato alla produzione di serie ed \u00e8 tuttora impiegato.\nStoria ed evoluzione.\nSebbene l'origine del rotore possa essere fatta risalire a Leonardo da Vinci, le macchine volanti basate su ali rotanti non ebbero molto successo pratico prima dello sviluppo degli elicotteri nella met\u00e0 del XX secolo, essendo afflitte molto pi\u00f9 dei primi aeroplani da problemi di controllabilit\u00e0.\nIl 13 novembre 1907 il francese Paul Cornu fu il primo uomo ad effettuare un volo libero controllato su una macchina dotata di rotori, ma in realt\u00e0 le soluzioni adottate non consentivano di manovrare e il modello venne in seguito abbandonato.\nIl problema della incontrollabilit\u00e0 degli aeromobili ad ala rotante venne affrontato dal pioniere degli autogiri Juan de la Cierva negli anni trenta. De la Cierva \u00e8 considerato il primo ad aver messo correttamente a punto il rotore \"completamente articolato\" e a pale multiple. Questo tipo di rotore, nella versione con tre pale, fu impiegato nel decennio successivo da Igor Sikorsky sui suoi prototipi di elicottero ed \u00e8 tuttora vastamente utilizzato.\nNegli stessi anni degli sviluppi di de la Cierva, Arthur M. Young aument\u00f2 la stabilit\u00e0 del concorrente rotore a due pale, mediante l'introduzione della barra stabilizzatrice. Il rotore a due pale, venne adottato dopo la seconda guerra mondiale da molte aziende che si affacciarono alla competizione per il mercato degli elicotteri, tra cui la Bell Helicopters, ed \u00e8 tuttora utilizzato sia su modelli operativi che nelle riproduzioni costruite dagli appassionati di modellismo.\nRidimensionata la produzione degli autogiri in corrispondenza del maggiore sviluppo degli elicotteri avviato negli anni cinquanta, i rotori introdussero nuovi accorgimenti, principalmente nell'ottica di migliorare le prestazioni degli aeromobili dove venivano impiegati. Gi\u00e0 Igor Sikorsky individu\u00f2 nelle vibrazioni la sfida da affrontare e pens\u00f2 di risolverla mantenendo accuratamente uguali i pesi delle pale su uno stesso elicottero. Le pale dei primi modelli Sikorsky venivano prodotte specificamente per il modello dove dovevano venire installate e il cambio di una pala in esercizio comportava la necessit\u00e0 di cambiare tutte le altre. Un'importante evoluzione in tal senso fu introdotta dalla Piasecki Helicopter negli stessi anni. Frank Piasecki, il secondo americano a far volare un elicottero, speriment\u00f2 che pi\u00f9 importante del peso era l'equilibratura dinamica delle pale montate sullo stesso aeromobile e pi\u00f9 precisamente era necessario mantenere allineati tra loro i baricentri delle differenti pale per diminuire le vibrazioni. Il Piasecki PV-2 che vol\u00f2 la prima volta nel 1943, fu il primo elicottero a utilizzare un rotore con pale innovative dotate di pesi di regolazione da utilizzare per il bilanciamento dinamico. Un ulteriore importante accorgimento, divenuto pi\u00f9 praticabile grazie alla semplificazione nelle regolazioni, fu quello di calibrare le pale affinch\u00e9 il baricentro risultasse pi\u00f9 esterno rispetto al centro di pressione dove si applica la portanza. In questo modo le perturbazioni durante la rotazione vengono smorzate a tutto vantaggio della diminuzione delle vibrazioni.\nAvviata negli anni sessanta la produzione di serie di elicotteri negli Stati Uniti, in Europa e nell'allora Unione Sovietica, i rotori vennero interessati da miglioramenti tecnologici nei materiali delle pale, del mozzo e dei componenti, pi\u00f9 che dalla introduzione di architetture radicalmente nuove. L'aumento di prestazioni, unito con la richiesta della diminuzione delle vibrazioni trasmesse alla struttura degli elicotteri, si \u00e8 nel tempo ottenuto con la realizzazione di rotori di dimensioni sempre crescenti e con l'aumento del numero di pale, dotate di profili aerodinamici sempre pi\u00f9 ottimizzati, messi a punto con i moderni sistemi di simulazione e calcolo. Un esempio di questa evoluzione viene dal rotore del russo Mil Mi-26 del 1977, che con 32 metri di diametro \u00e8 il pi\u00f9 grande rotore del mondo avviato in produzione di serie e il primo e unico a 8 pale.\nUn altro stimolo all'evoluzione dei rotori giunse negli anni ottanta dalle applicazioni militari per gli elicotteri d'attacco. Pur non discostandosi dalla architettura degli elicotteri convenzionali, particolari accorgimenti di protezione e irrobustimento sono stati presi per elicotteri come lo Hughes AH-64 Apache e gli equivalenti degli altri costruttori. Questo tipo di elicotteri ha rotori progettati specificamente per resistere al fuoco di armi con proiettili fino al calibro 12,7\u00a0mm e in alcune parti anche pi\u00f9 potenti.\nUn altro requisito militare che ha comportato l'introduzione di dispositivi particolari nei rotori \u00e8 stato quello del ripiegamento delle pale per l'immagazzinamento (in inglese \"folding\"). Molti modelli di elicottero per uso terrestre e quasi tutti quelli da impiego navale, hanno rotori dotati di accorgimenti o dispositivi elettrici o idraulici per ripiegare rapidamente le pale per occupare meno spazio. Il ripiegamento pu\u00f2 avvenire in modo manuale con l'assistenza del personale di terra o in modo completamente comandato a distanza dall'equipaggio.\nProblematiche tecniche.\nLa coppia di reazione.\nAlcuni modelli di elicotteri o elicoplani per generare la portanza e la spinta necessaria, utilizzano un solo rotore principale messo in rotazione dal gruppo motori. A causa della legge di conservazione del momento angolare, questa configurazione crea una coppia che porterebbe a un rotazione nel senso contrario della fusoliera per reazione. Per contrastare questa coppia, vengono adottati, nella maggior parte dei casi ed in aggiunta al rotore principale, rotori di dimensioni minori posti in coda lungo direzioni perpendicolari. In queste configurazioni si preferisce distinguere tra rotore principale e rotori di coda. In alternativa, si possono progettare aeromobili con coppie di rotori principali che ruotano in senso opposto. Con questo accorgimento, la coppia generata da un rotore viene compensata dall'altro, cancellando la tendenza a rotazioni indesiderate.\nUna pi\u00f9 recente soluzione, adottata da molti costruttori, \u00e8 il sistema notar che al piccolo rotore di coda sostituisce una emissione di gas in grado di controllare la direzione del velivolo con alcune caratteristiche che determinano la scelta o meno di questa tecnologia.\nIl flappeggio.\nIl pioniere dell'aviazione Juan de la Cierva, inventore dell'autogiro, durante gli anni venti, costru\u00ec dei prototipi in scala ridotta per provare la sua invenzione. Dopo aver ottenuto risultati promettenti, costru\u00ec un prototipo di dimensioni reali. Poco prima del primo decollo, il suo primo autogiro ebbe un rollio imprevisto e si distrusse. Credendo che l'incidente fosse dovuto a un'improvvisa raffica di vento, de la Cierva lo ricostru\u00ec ottenendo di incorrere in un incidente quasi identico. Questi episodi portarono il progettista ad analizzare nuovamente le esperienze precedenti e a chiedersi il perch\u00e9 i piccoli modelli volavano senza problemi, mentre quelli grandi no.\nDe la Cierva comprese che la pala che avanzava su un lato, creava una portanza maggiore di quella della pala dall'altro lato, che si muoveva in direzione opposta a quella di avanzamento dell'aeromobile, e ci\u00f2 generava un momento meccanico lungo l'asse di rollio. I modelli in scala erano stati costruiti con un materiale flessibile, il rattan, una palma dalla quale si ricavano fibre. Le pale del modello in scala ridotta eliminavano le cause che generavano il rollio indesiderato, poich\u00e9 grazie alle loro caratteristiche naturali di flessibilit\u00e0, potevano andare su e gi\u00f9 come ali di uccello liberamente (in inglese \"flapping\") e compensavano la dissimmetria di portanza. De la Cierva concluse che i mozzi che aveva utilizzato per i prototipi in scala reale, realizzati in acciaio, erano troppo rigidi e introdusse delle cerniere di \"flappeggio\" (in inglese \"flapping hinges\").\nIl brandeggio.\nLe cerniere di flappeggio risolsero il problema del rollio indesiderato, ma creavano una sollecitazione laterale sul mozzo, in quanto il baricentro del sistema delle pale si muoveva in conseguenza delle oscillazioni. A causa della legge di conservazione del momento angolare, le pale acceleravano e deceleravano a seconda che il loro centro di gravit\u00e0 si muovesse verso l'interno o verso l'esterno, come accade a un pattinatore sul ghiaccio quando allarga o stringe le braccia. Il movimento con terminologia inglese viene chiamato alternativamente \"\"lead lag\", \"lag\", \"dragging\" o \"hunting\"\", in italiano brandeggio. De la Cierva utilizz\u00f2 dei dischi di frizione per ridurre le sollecitazioni meccaniche alla testa dei rotori, mentre attualmente si utilizzano prevalentemente delle cerniere verticali (\"drag hinge\") con degli ammortizzatori (\"lag dampers\") per smorzare le oscillazioni.\nTipologie di rotori.\nIn generale, un rotore pu\u00f2 essere differentemente classificato in funzione della soluzione adottata per consentire il flappeggio delle pale. I rotori si distinguono in:\nRotori completamente articolati.\nUn rotore completamente articolato \u00e8 realizzato con tre o pi\u00f9 pale. Ogni pala \u00e8 libera di ruotare e oscillare verso l'alto o il basso indipendentemente dalle altre. In parte, ogni pala pu\u00f2 anche avanzare o retrocedere rispetto alle altre.\nOgni pala \u00e8 collegata al mozzo del rotore tramite una cerniera, detta \"cerniera di flappeggio\", che permette oscillazioni libere e indipendenti verso l'alto o il basso. La cerniera pu\u00f2 essere posta a differenti distanze dal centro del rotore e ve ne possono essere pi\u00f9 d'una. La posizione viene scelta da ogni costruttore in base a fattori di miglioramento della stabilit\u00e0 e del controllo.\nLe pale sono collegate al rotore anche mediante una cerniera verticale detta \"cerniera di arretramento\" o \"cerniera di ritardo\" o anche \"cerniera di brandeggio\" (\"\"drag\" o \"lag hinge\"\") che consente in parte ad ogni pala, indipendentemente dalle altre, di avanzare o retrocedere lungo il piano disegnato dal disco del rotore. Normalmente vengono installati degli ammortizzatori per evitare eccessivi spostamenti in questa direzione. Lo scopo di questo sistema cerniera-ammortizzatore \u00e8 di assorbire le accelerazioni e decelerazioni ( \"effetto Coriolis\" ) delle pale nel corso della rotazione.\nLe pale dei rotori completamente articolati possono anche ruotare lungo il loro asse, ovvero cambiare angolo di incidenza con lo scopo di generare la portanza necessaria al sostentamento dell'aeromobile.\nRotori semi-rigidi.\nUn rotore semi-rigido consente due movimenti differenti: il flappeggio e il cambio di angolo di incidenza. Questo sistema \u00e8 normalmente costituito da due pale rigidamente connesse al mozzo del rotore. Il mozzo \u00e8 a sua volta collegato all'albero del rotore con una cerniera basculante (\"teetering hinge\"). Questa struttura consente alle pale di \"flappeggiare altalenando\": quando una pala oscilla verso il basso, l'altra oscilla verso l'alto (configurazione \"see-saw\" in inglese). La rotazione lungo l'asse longitudinale avviene tramite le bielle controllate dal piatto oscillante, che comandano la variazione dell'angolo di incidenza in base a quanto richiesto dai comandi di volo.\nBarra stabilizzatrice.\nUn importante passo avanti per la adozione pratica dei rotori semi-rigidi si ebbe grazie agli studi di Arthur M. Young. Questo inventore, dopo aver messo a punto da solo alcune soluzioni per la stabilit\u00e0 degli elicotteri, propose nel 1941 alla Bell, allora produttrice di aerei, i risultati delle sue sperimentazioni. Young intu\u00ec che la stabilit\u00e0 di un rotore a due pale poteve essere aumentata in maniera significativa con l'aggiunta di uno stabilizzatore costituito da una barra con dei pesi posti alle estremit\u00e0, posta perpendicolare alle due pale.\nLa barra, grazie ai contrappesi ruota secondo una traiettoria relativamente stabile nel piano di rotazione del rotore ed essendo collegata con il piatto oscillante, riduce le anomalie nel moto di questo. I rotori a due pale sono meno soggetti ai fenomeni legati con il flappeggio e brandeggio, in quanto le pale possono oscillare in su o in gi\u00f9 come un corpo solo e non necessitano di cerniere \"anti lag\", in quanto \u00e8 tutto il rotore che rallenta o accelera nel corso della rotazione.\nI rotori a due pale sono quindi i pi\u00f9 semplici da realizzare in quanto richiedono un'unica cerniera basculante e due cerniere per consentire il modesto fenomeno del \"coning\", la sollevazione di entrambe le pale verso l'alto all'aumentare della velocit\u00e0 del rotore. La configurazione \u00e8 conosciuta sotto diversi nomi, tra cui \"pannelli Hiller\", sistema Hiller \", \"sistema Bell-Hiller\" (nella configurazione a smorzamento aerodinamico) e sistema a barra stabilizzatrice o \"flybar\" o \"Bell stabilising bar\" in inglese, per la configurazione classica con smorzatore viscoso.\nNegli elicotteri fly-by-wire o radiocomandati, la barra stabilizzatrice pu\u00f2 essere sostituita da un computer con giroscopi e un sensore per l'effetto Venturi, rendendo il rotore in assenza di \"flybar\" pi\u00f9 facile da riconfigurare.\nEsempi di elicotteri con rotori semi-rigidi a due pale sono il Robinson R22, molti elicotteri della Bell quali il Bell 206, il Bell UH-1 Iroquois e l'AH1 Cobra. La configurazione semi-rigida \u00e8 adottata anche in molti rotori di coda.\nTeoria aerodinamica.\nLa barra stabilizzatrice possiede una dinamica di flappeggio simile a quella delle pale medesime. Essa \u00e8 collegata al comando del passo ciclico, agendo quindi direttamente su di esso, nonch\u00e9 a uno smorzatore (necessario ove le masse non siano foggiate a mo' di profilo alare per indurre uno smorzamento aerodinamico). La dinamica effettiva di risposta del dispositivo in questione a una velocit\u00e0 di beccheggio a cabrare (convenzionalmente q maggiore di zero nel 99% della letteratura di meccanica e dinamica del volo) consiste in un moto di flappeggio in avanti (verso l'anomalia di 180 gradi-nord del pilota-) e a destra (90\u00b0-est del pilota-) che si somma a una dinamica del Tip Path Plane (TPP) che vede quest'ultimo ruotare in avanti e a sinistra (270\u00b0-ovest del pilota-). Dunque la barra induce una rotazione del TPP maggiore in avanti (agendo sulla derivata di smorzamento m_q, nel senso di aumentarla in modulo, essendo essa negativa) e contrastando la rotazione a sinistra propria del TPP. In questo modo il pilota dando un comando a cabrare non sar\u00e0 costretto a compensare la naturale tendenza del piano disco (altro modo per indicare il TPP) a inclinarsi verso sinistra. I rotori a due pale non presentano cerniere di ritardo in quanto il fenomeno delle forze di Coriolis indotte dal flappeggio che porta all'introduzione delle cerniere di ritardo, viene contrastato con un accorgimento noto come \"undersling\" che porta tali forze a bilanciarsi tra di loro.\nRotori rigidi.\nI rotori rigidi sono semplici dal punto di vista meccanico, ma tecnologicamente complessi, in quanto le sollecitazioni durante il funzionamento devono essere assorbite dal materiale con il quale sono costruite le pale e non tramite cerniere. In queste configurazioni, le pale effettuano il flappeggio oscillando verso l'alto o il basso grazie alla propria flessibilit\u00e0.\nEsempi di elicotteri con rotori rigidi sono il B\u00f6lkow Bo 105, il derivato Eurocopter BK-117, il Westland Lynx, l'Eurocopter Tiger e l'HAL Dhruv, tutti in grado di compiere manovre acrobatiche.\nSchema della testa del rotore.\nLa testa del rotore \u00e8 un robusto mozzo con i punti di attacco e i collegamenti meccanici in grado di controllare l'inclinazione delle pale.\nPer consentire la generazione di una spinta, l'inclinazione delle pale del rotore principale deve essere variata secondo un determinato ciclo nel corso di una rotazione completa. Nello stesso tempo, le pale devono assumere collettivamente un'inclinazione proporzionale alla intensit\u00e0 delle forze che si desiderano generare. Queste variazioni di inclinazione, sono controllate inclinando o sollevando il \"piatto oscillante\" mediante i comandi di volo.\nIl piatto oscillante \u00e8 costituito da due dischi (o \"piatti\") concentrici: un piatto ruota insieme all'albero principale, mosso dalla trasmissione principale, l'altro piatto non ruota. Il piatto rotante \u00e8 collegato alle singole pale mediante aste e bielle. Il piatto non rotante pu\u00f2 venire mosso mediante aste collegate ai comandi di volo che prendono il nome di \"comando ciclico\" e \"comando collettivo\". Il piatto oscillante nel suo complesso pu\u00f2 essere mosso verticalmente o inclinato. Il piatto fisso controlla il piatto rotante, che a sua volta controlla l'inclinazione della singola pala.\nConfigurazioni.\nLa maggior parte degli elicotteri ha un singolo rotore principale. Questa architettura richiede che venga risolto il fenomeno della coppia di reazione. Il problema di norma viene risolto con un rotore supplementare con pale a incidenza variabile che prende il nome di rotore anticoppia o rotore di coda. Questa configurazione \u00e8 stata realizzata per la prima volta da Igor Sikorsky per il Vought-Sikorsky VS-300 il cui primo volo avvenne il 13 maggio 1940. Il modello serv\u00ec da base per i successivi progetti di Sikorsky che successivamente vennero avviati alla produzione di serie. Esistono comunque soluzioni alternative per compensare la tendenza a girare per reazione. \u00c8 da notare che negli autogiri, poich\u00e9 il rotore non \u00e8 messo in rotazione da un motore, non si ha generazione di coppia indesiderata, ugualmente non si crea coppia con progetti che si basano sulla pressione di aria espulsa dalla estremit\u00e0 delle pale. Altri costruttori hanno progettato macchine volanti dotate di pi\u00f9 rotori e tra le realizzazioni costruttive si possono distinguere in:\nSingolo rotore principale.\nPer contrastare la coppia nelle configurazioni con un solo rotore principale, devono essere utilizzati degli accorgimenti caratterizzati da una sufficiente flessibilit\u00e0 e riserva di potenza per consentire all'elicottero di mantenere la rotta e il controllo lungo l'asse di imbardata. I sistemi di reazione anti-coppia pi\u00f9 diffusi modernamente sono:\nRotore di coda convenzionale.\nI rotori di coda sono rotori di dimensioni minori rispetto ai principali montati verticalmente o quasi lungo la verticale. Sono in generale pi\u00f9 semplici dei rotori principali, poich\u00e9 vengono loro richiesti solo cambiamenti della spinta, ottenibili semplicemente cambiando l'incidenza delle pale. Viene pertanto utilizzato un piatto oscillante con bielle per il solo controllo collettivo delle pale. I rotori di coda a due pale, per risolvere il problema del flappeggio, utilizzano spesso una sola cerniera oscillante al posto della pi\u00f9 complessa configurazione completamente articolata con le cerniere di flappeggio utilizzata nei rotori principali.\nVengono messi in rotazione tramite un albero calettato alla trasmissione principale collegato meccanicamente a una o pi\u00f9 scatole di ingranaggi montate nella coda. L'albero di trasmissione pu\u00f2 essere realizzato in un unico pezzo o suddiviso in parti pi\u00f9 corte, mantenute unite con giunti flessibili che conferiscono flessiblit\u00e0 simile a quella della trave di coda dove l'albero \u00e8 installato. Le scatole di ingranaggi nella coda sono necessarie a causa dell'angolo formato dal rotore di coda rispetto alla fusoliera dell'elicottero e possono essere progettate per regolare la velocit\u00e0 di rotazione che \u00e8 solitamente diversa da quella del rotore principale. Sui modelli di elicottero pi\u00f9 grandi, viene utilizzata una scatola di ingranaggi intermedia tra la base e la sommit\u00e0 della deriva dove risiede il rotore anticoppia.\nRotore di coda intubato.\nUn altro tipo di rotore anticoppia \u00e8 il \"rotore intubato\" (\"\"fan-in-tail\" o \"fan-in-fin\"\" in inglese). Questo sistema utilizza tra le 8 e le 18 pale fatte ruotare in una cavit\u00e0 ricavata nella deriva dell'elicottero. Le pale sono disposte secondo un complesso schema irregolare con lo scopo di distribuire il rumore su un pi\u00f9 vasto spettro di frequenze, diminuendo la percezione da parte dell'orecchio umano.\nLa posizione riparata previene dagli urti con ostacoli ed \u00e8 pi\u00f9 sicura nei confronti delle persone presenti nell'area di decollo e atterraggio. La protezione offerta dalla struttura dell'elicottero consente velocit\u00e0 maggiori per questi rotori che possono avere dimensioni pi\u00f9 piccole rispetto a quelli convenzionali.\nQuesto tipo di rotore \u00e8 stato avviato alla produzione in serie per la prima volta dalla Sud Aviation, poi A\u00e9rospatiale, quindi Eurocopter e adesso Airbus Helicopters con il marchio registrato Fenestron.\nIl Fenestron fu utilizzato per la prima volta alla fine degli anni sessanta sul secondo prototipo del Sud Aviations SA 340 poi evolutosi nell'SA 341 Gazelle.\nUn rotore intubato, denominato \"Fantail\", era previsto anche per il Boeing-Sikorsky RAH-66 Comanche per diminuire la traccia radar, in base al requisito stealth emesso dall'United States Army per un elicottero d'attacco di nuova generazione, in seguito cancellato nel 2004.\nNOTAR.\nNOTAR, \u00e8 un acronimo per \"NO TAil Rotor\" (no rotore di coda). Si tratta di un sistema alternativo che elimina l'utilizzo del rotore di coda su un elicottero. Sebbene il dispositivo abbia dovuto perfezionarsi nel corso del tempo, il principio del Notar \u00e8 in teoria semplice e funziona in modo del tutto simile ad un'ala che sfrutta l'effetto Coand\u0103 Una ventola a passo variabile messa in rotazione dalla trasmissione principale, \u00e8 installata nella parte iniziale della fusoliera e forza aria a bassa pressione che fuoriesce attraverso delle feritoie poste su un lato della trave di coda. La depressione che viene a crearsi, richiama il flusso d'aria prodotto dal rotore principale a lambire la struttura opportunamente sagomata e ci\u00f2 genera una portanza che pu\u00f2 essere impiegata per contrastare l'effetto della coppia di rotazione. La portanza generata \u00e8 proporzionale al flusso d'aria del rotore principale che \u00e8 a sua volta in relazione con la coppia indesiderata, pertanto gli effetti si compensano. Il sistema prevede anche delle alette stabilizzatrici e un getto d'aria addizionale (detto \"thruster\") che pu\u00f2 essere utilizzato per controllare l'imbardata, cio\u00e8 la direzione che assume la coda. Lo sviluppo del Notar risale al 1975 quando inizi\u00f2 la messa a punto portata avanti dalla Hughes Helicopters Nel dicembre del 1981 effettu\u00f2 il primo volo l'OH-6A il primo elicottero con il sistema NOTAR. Attualmente sono in produzione tre modelli di elicotteri che utilizzano il NOTAR, tutti della MD Helicopters. Anche questo sistema anti-coppia \u00e8 pi\u00f9 sicuro nei confronti delle persone presenti nell'area di decollo e atterraggio.\nTip jet.\nUn altro accorgimento per evitare la formazione di una coppia indesiderata nella configurazione a rotore singolo, consiste nell'impiegare getti d'aria espulsi dalla estremit\u00e0 delle pale per muovere il rotore al posto di un albero messo in rotazione da un gruppo motori. Le pale devono quindi essere realizzate opportunamente con una cavit\u00e0 dove far passare l'aria in pressione prodotta da un turbogetto, o ramjet o motore a razzo.\nSebbene questo metodo sia concettualmente semplice ed elimina la coppia, i prototipi che lo hanno adottato sono risultati meno efficienti rispetto alle soluzioni convenzionali e producevano pi\u00f9 rumore. Il Percival P.74, per esempio, non fu nemmeno in grado di decollare, mentre l'Hiller YH-32 Hornet rivel\u00f2 buona capacit\u00e0 di sollevamento, ma scarse prestazioni complessive. Il pi\u00f9 promettente dei progetti era quello del Fairey Jet Gyrodyne e del successivo Fairey Rotodyne da 40 posti. Quest'ultimo dimostr\u00f2 buone capacit\u00e0 di volo, ma il progetto fu comunque abbandonato per valutazioni economiche scettiche circa la possibilit\u00e0 di avere un ritorno economico continuando a investire nello sviluppo. Singolare \u00e8 stato il progetto di veicolo per il lancio in orbita Rotary Rocket pensato con una propulsione a razzo e dotato di un rotore ausiliario da usare nell'atmosfera e messo in movimento dal getto del razzo fatto fuoriuscire anche dalla estremit\u00e0 delle pale. Gli studi sono durati dal 1999 al 2001, anno di chiusura forzata della azienda che stava seguendo lo sviluppo, bloccata dalla mancanza di fondi.\nRotori accoppiati.\nLa soluzione a rotori accoppiati, caratterizza elicotteri e convertiplani che non utilizzano rotori anti-coppia, ma uno o pi\u00f9 paia di rotori principali che ruotando in direzione opposta controbilanciano gli effetti della coppie prodotte. Questa soluzione permette di sfruttare anche la potenza impiegata per muovere il rotore di coda, applicandola invece ai rotori principali, aumentando la capacit\u00e0 di sollevamento. Vi sono quattro configurazioni principali che utilizzano i rotori accoppiati:\nRotori in tandem.\nI rotori in tandem sono due rotori principali installati uno dietro l'altro. Gli elicotteri con rotori in tandem controllano l'assetto per accelerare e decelerare attraverso un processo chiamato variazione differenziale del collettivo. Per accelerare l'aeromobile, il rotore posteriore aumenta il passo collettivo, sollevando la coda e la parte anteriore del rotore diminuisce il collettiva contemporaneamente abbassando il naso. Per decelerare o per spostarsi all'indietro, il rotore anteriore aumenta il passo collettivo, mentre il posteriore lo diminuisce. Il controllo sull'asse di imbardata viene ottenuto inclinando in modo simile i rotori, con variazioni del passo ciclico sempre opposte tra rotore anteriore e posteriore.\nRotori coassiali.\nLa soluzione a rotori coassiali \u00e8 realizzata con due rotori che ruotano in direzione opposta, ma montati sullo stesso albero. I rotori coassiali, oltre ad abolire la necessit\u00e0 di un rotore anti-coppia, risolvono uno dei problemi che affligge i rotori convenzionali durante alcune condizioni di volo traslato in avanti: lo \"stallo della pala retrograda\", un fenomeno che se accade genera una dissimmetria di portanza che non pu\u00f2 essere compensata dal flappeggio. Negli elicotteri con rotori coassiali, la compensazione nelle portanze avviene sui due lati e si equilibra anche in queste condizioni di volo. Di contro vi \u00e8 una maggiore complessit\u00e0 meccanica del sistema rotore, che in questa configurazione deve prevedere due distinti piatti oscillanti, uno dei quali deve comandare il rotore superiore con bielle che devono passare attraverso il rotore inferiore.\nRotori intersecantisi.\nI rotori intersecantisi (\"intermeshing\" in inglese) consistono in due rotori che girano in direzioni opposte con ognuno dei due alberi dei rotori installato con un angolo di sfasamento dall'altro, cos\u00ec che i rotori intersechino le loro traiettorie senza entrare in collisione. Questa soluzione \u00e8 anche chiamata \"sincrottero\" (\"synchropter\" in inglese). I rotori intersecantisi hanno alta stabilit\u00e0 e ottime capacit\u00e0 di sollevamento. La configurazione fu ampiamente testata durante la seconda guerra mondiale dal Flettner Fl 282 tedesco con ottimi risultati, ma la produzione in serie risult\u00f2 quasi impossibile a causa della situazione bellica, vicina al termine. Il costruttore statunitense Kaman Aircraft ha prodotto il modello Kaman HH-43 Huskie, utilizzato dall'United States Air Force per compiti antincendio e per missioni di salvataggio fino agli anni settanta. La configurazione \u00e8 utilizzata dalla Kaman anche per la gru volante Kaman K-MAX la cui produzione \u00e8 stata interrotta nel 2003, ma per la quale vi sono ipotesi di riattivazione.\nRotori trasversali.\nRotori trasversali vengono montati all'estremit\u00e0 di ali o strutture esterne apposite installate perpendicolarmente alla fusoliera dell'aeromobile. A similitudine dei rotori in tandem o intersecantesi, anche i rotori trasversali utilizzano per la manovra la differenza tra le posizioni collettive delle pale, ma, similmente ai rotori intersecantesi, i rotori trasversali utilizzano le comuni tecniche di variazione ciclica del passo adottate dagli elicotteri classici per la manovra lungo l'asse di beccheggio. Questa configurazione \u00e8 stata adottata in due dei primi elicotteri costruiti nella storia, il Focke-Wulf Fw 61 e il Focke-Achgelis Fa 223 \"Drachen\", cos\u00ec come nel pi\u00f9 grande elicottero mai costruito, il sovietico Mil Mi-12. I rotori trasversali caratterizzano anche i convertiplani, come il prototipo Bell XV-15 e i nuovi Bell V-22 e Bell-Agusta BA609.\nPale dei rotori aeronautici.\nLe pale di un aerogiro sono dei lunghi e stretti profili alari con un alto indice di allungamento alare e una forma che minimizzi la resistenza causata dai vortici\nd'estremit\u00e0, similmente a quanto accade per le ali degli alianti. Normalmente sono caratterizzate da un certo grado di svergolamento introdotto per ridurre la portanza generata alle estremit\u00e0, dove la velocit\u00e0 del flusso aerodinamico \u00e8 maggiore e la generazione dei vortici presenterebbe un problema.\nLe pale dei rotori, in epoca pionieristica realizzate in legno, sono modernamente realizzate in vari materiali, principalmente leghe di alluminio e materiali compositi, talvolta con rinforzi sul bordo di attacco in acciaio o titanio contro i fenomeni di erosione. In alcuni elicotteri sono dotate di sistemi elettrici o pneumatici di sghiacciamento.\nLimiti e rischi durante il volo.\nGli elicotteri con rotore semi-rigido, come quelli due pale della Bell, Robinson ad altri, non devono trovarsi in condizioni di bassa forza g, perch\u00e9 questi rotori non controllano direttamente l'assetto della fusoliera e ci\u00f2 potrebbe portare, per una somma di effetti dovuti all'inerzia della struttura e alla spinta del rotore di coda, all'intersecarsi della trave di coda con il disco formato dal rotore principale o causare l'urto tra la radice delle pale e l'albero della trasmissione, in entrambi i casi con effetti catastrofici.\nBibliografia.\n\"Parte del testo di questa voce \u00e8 basato sulla pubblicazione Rotorcraft Flying Handbook pubblicata dall'U.S. Department of Transportation. Trattandosi di opera prodotta da un ente federale degli Stati Uniti d'America, appartiene al pubblico dominio. \""}
{"id": "2295030", "revid": "125702310", "url": "https://it.wikipedia.org/wiki?curid=2295030", "title": "'Abdu'l-Bah\u00e1", "text": "I suoi scritti e i suoi discorsi autenticati sono considerati una fonte della letteratura sacra bah\u00e1\u02bc\u00ed. \n\u2018Abdu'l-Bah\u00e1 nacque nella stessa data e nella stessa ora in cui il B\u00e1b rivel\u00f2 la sua missione\nUn avvenimento che colp\u00ec fortemente \u2018Abdu'l-Bah\u00e1 durante la sua fanciullezza fu l'ingiusto imprigionamento del padre e l'averlo visto con \" un pesante collare d'acciaio, [...] curvo sotto il peso delle catene\"\nLa prigionia del padre ebbe effetti devastanti sulla famiglia e sui suoi beni che furono saccheggiati e confiscati: \nQuando Bah\u00e1'u'll\u00e1h fu rilasciato ed esiliato, `Abdu'l-Bah\u00e1 era con lui nel viaggio verso Baghdad. Appena decenne, a Bagdad, assistette la famiglia e gli altri seguaci nel periodo in cui Bah\u00e1'u'll\u00e1h si ritir\u00f2 in eremitaggio tra le montagne di Sulaymaniyya, tra il 1854 e il 1856.\nDurante quel periodo `Abdu'l-Bah\u00e1 pass\u00f2 la maggior parte del tempo nello studio degli scritti del B\u00e1b, distinguendosi tra gli eruditi della citt\u00e0 per la precoce conoscenza teologica.\nDopo il ritorno del padre a Bagdad si leg\u00f2 sempre di pi\u00f9 a lui, aiutandolo anche con i numerosi visitatori che venivano a trovarlo.\nNel 1863 le autorit\u00e0 ottomane ordinarono a Bah\u00e1'u'll\u00e1h di trasferirsi a Costantinopoli e, sebbene non fosse formalmente prigioniero, questo nuovo esilio forzato da Baghdad fu l'inizio di un lungo periodo che lo avrebbe visto subire altri esili ed essere alla fine relegato nella colonia penale di Acri.\n`Abdu'l-Baha, assieme alla famiglia e ad alcuni seguaci, segu\u00ec sempre il padre in questo suo confino, prima a Costantinopoli, poi ad Adrianopoli e alla fine ad Acri. In tale periodo assunse sempre pi\u00f9 il ruolo di assistente del padre e di sostegno della famiglia.\nAd Acri parte della piccola comunit\u00e0, compreso `Abdu'l-Bah\u00e1, si ammal\u00f2, a causa delle malsane condizioni degli alloggi forniti e a ci\u00f2 si aggiunse il malvolere degli abitanti del posto a cui era stato detto che i nuovi arrivati eran nemici dello stato e della religione e con i quali si vietava ogni fraternizzazione.\nCol passare del tempo `Abdu'l-Bah\u00e1 ebbe la responsabilit\u00e0 nei rapporti tra la comunit\u00e0 bah\u00e1'\u00ed e il mondo esterno, che inizi\u00f2 a riconoscere l'innocenza dei bah\u00e1'\u00ed fino ad arrivare al miglioramento delle condizioni della prigionia: alla fine fu permesso anche a Bah\u00e1'u'll\u00e1h di lasciare la citt\u00e0 prigione e visitare il circondario.\n\u02bbAbdu'l-Bah\u00e1 rest\u00f2 un 'prigioniero d'opinione' fino a quando la Rivoluzione del giovani turchi non lo liber\u00f2 nel 1908 all'et\u00e0 di 64 anni. \nFamiglia.\n`Abdu'l-Bah\u00e1 spos\u00f2, nel marzo 1873, Mun\u00edrih Kh\u00e1num, (1848-28 aprile 1938), figlia di M\u00edrz\u00e1 Muhammad `Al\u00ed Nahr\u00ed da Esfahan; dalla loro unione nacquero nove figli, quattro dei quali, tutte femmine, sopravvissero all'infanzia.\nMun\u00edrih Kh\u00e1num, dopo la morte di suo padre, per sfuggire alle persecuzioni cui erano sottoposti i Bahai persiani, si rec\u00f2 ad Acri assieme al fratello Siyyid Yahy\u00e1, su invito di Bah\u00e1'u'll\u00e1h che le mostr\u00f2 grande simpatia e manifest\u00f2 il desiderio che sposasse il figlio, 'Abdu'l-Baha. Il matrimonio fu celebrato nella casa di `Abbud; lei aveva 24 anni e 'Abdu'l-Baha 28.\nLa figlia maggiore della coppia, D\u00edy\u00e1'\u00edyyih Kh\u00e1num, sarebbe diventata la madre di Shoghi Effendi, nipote ed erede di `Abdu'l-Bah\u00e1. Le altre tre figlie erano Tuba Khanum, Ruha Khanum e Munavvar Khanum.\nCentro del Patto.\nBah\u00e1'u'll\u00e1h, il padre, indic\u00f2 in diverse circostanze e con varie modalit\u00e0 che `Abdu'l-Bah\u00e1 fosse il suo successore e che il fratellastro, Muhammad `Al\u00ed, fosse a lui subordinato. \nLa posizione di `Abdu'l-Bah\u00e1 suscit\u00f2 le gelosie del fratellastro che cerc\u00f2 di sostituirglisi nella guida del movimento. I suoi tentativi di stabilire la sua supremazia con alcuni seguaci sfociarono in calunnie contro `Abdu'l-Bah\u00e1, accuse che tuttavia non sortirono l'effetto sperato. La maggior parte dei Bahai seguirono `Abdu'l-Bah\u00e1 e ne accettarono e confermarono la leadership.\nMuhammad `Al\u00ed accus\u00f2 `Abdu'l-Bah\u00e1 di ritenersi una Manifestazione di Dio e di porsi cos\u00ec allo stesso livello teologico del padre, Bah\u00e1'u'll\u00e1h. Fu proprio in quell'occasione che `Abdu'l-Bah\u00e1 per mostrare la falsit\u00e0 di tale accusa assunse il nome di `Abdu'l-Bah\u00e1, che in arabo significa \"Servo di Baha\", per rendere a tutti manifesto che la sua posizione era quella del \"Servo\" e non di \"Manifestazione di Dio\".\nA seguito di tale tentativo del fratellastro, `Abdu'l-Bah\u00e1 stabil\u00ec e chiar\u00ec nel suo testamento, per la successione, una struttura amministrativa che nell'essenza era gi\u00e0 prevista da Bah\u00e1'u'll\u00e1h. Le due pi\u00f9 alte istituzioni di tale struttura sono la \"Casa universale di giustizia\" e la \"Custodia della Causa di Dio\" a cui design\u00f2 il nipote Shoghi Effendi.\nMuhammad `Al\u00ed, nel frattempo, avendone visto crescere la popolarit\u00e0 internazionale, si adoper\u00f2 nell'agosto 1901, presso le autorit\u00e0 ottomane, perch\u00e9 fossero rese pi\u00f9 strette le condizioni di prigionia di `Abdu'l-Bah\u00e1.\nDal 1902 per\u00f2, essendo stato nominato governatore ad Acri un ammiratore di `Abdu'l-Bah\u00e1, la situazione miglior\u00f2 parecchio consentendo la ripresa delle visite dei credenti ad `Abdu'l-Bah\u00e1.\nNel febbraio 1903 Badi'u'llah e Siyyid `Aliy-i-Afnan, due seguaci di Muhammad `Al\u00ed, dopo avere rotto i rapporti con lui stilarono delle note probanti i suoi complotti contro `Abdu'l-Bah\u00e1, testimoniandone cos\u00ec l'innocenza.\nMuhammad `Ali persever\u00f2 anche nel 1904 con delle imputazioni contro `Abdu'l-Bah\u00e1, accuse che portarono alla convocazione di `Abdu'l-Bah\u00e1 perch\u00e9 ne rispondesse davanti a una commissione ottomana, ma tutte le accuse caddero e l'inchiesta fu chiusa.\nMausoleo del B\u00e1b.\nAlla fine del XIX secolo, mentre era ancora formalmente prigioniero e confinato ad Acri, `Abdu'l-Bah\u00e1 organizz\u00f2 il trasferimento dei resti del B\u00e1b dalla Persia a Bagdad e quindi anche l'acquisto del terreno sul Monte Carmelo, ad Haifa, per la costruzione del Mausoleo del B\u00e1b, in adempimento alle istruzioni di Bah\u00e1'u'll\u00e1h; tale iniziale costruzione di base, dur\u00f2 10 anni.\nDal 1902 al 1904 oltre che della costruzione del Mausoleo del B\u00e1b si occup\u00f2 dell'attuazione di altri due progetti: il restauro della casa del B\u00e1b a Shiraz, in Persia, e la costruzione del primo Tempio bahai a A\u015fgabat nel Turkmenistan.\n`Abdu'l-Bah\u00e1 indic\u00f2 ad Aqa Mirza Aqa di coordinare i lavori in maniera tale che la casa del B\u00e1b fosse riportata allo stato in cui era quando il B\u00e1b vi fece la sua rivelazione a Mull\u00e1 Husayn nel 1844.\nContatti internazionali.\nVerso la fine del 1898 molti occidentali iniziarono a recarsi ad Acri per incontrare `Abdu'l-Bah\u00e1, la cui fama iniziava a diffondersi anche in occidente. Fra questi visitatori ci fu la statunitense Phoebe Hearst, madre del magnate del giornalismo statunitense William Randolph Hearst, che sarebbe diventata una fervente Bahai.\nNegli anni successivi Abdu'l-Bah\u00e1 fu in costante contatto con le comunit\u00e0 bahai che si andavano formando in tutto il mondo, consigliandole nell'insegnamento religioso e nelle loro attivit\u00e0 sociali.\nFra le personalit\u00e0 con cui ebbe frequenti contatti ci furono May Ellis Bolle, l'inglese Thomas Breakwell, gli statunitensi Herbert Hopper e Laura Clifford Barney, il francese Hippolyte Dreyfus, e tanti altri che si prodigarono per la fede bahai. Laura Clifford Barney scrisse il Testo: \"Some Answered Questions,\" basato sulle risposte alle domande che lungo gli anni aveva posto ad `Abdu'l-Bah\u00e1.\nViaggi in occidente.\nNel 1908 la rivoluzione dei Giovani Turchi, che sanc\u00ec la caduta del regime monarchico ottomano, port\u00f2 alla liberazione di tutti i prigionieri d'opinione e politici, e quindi anche `Abdu'l-Bah\u00e1 venne liberato.\nLa prima azione di `Abdu'l-Bah\u00e1, dopo quella libert\u00e0, fu visitare il Mausoleo di Bah\u00e1'u'll\u00e1h nella periferia di Acri.\nDopo la sua liberazione `Abdu'l-Bah\u00e1 si trasfer\u00ec ad Haifa e, nel 1910, con la facolt\u00e0 di lasciare il Paese, inizi\u00f2 un viaggio di tre anni verso l'Egitto, l'Europa e il Nord America per diffondere il messaggio bahai.\nDall'agosto al dicembre 1911, `Abdu'l-Bah\u00e1 visit\u00f2 Londra, Bristol e Parigi per sostenere le comunit\u00e0 bahai che vi si erano formate e per diffondere gli insegnamenti del padre, Bah\u00e1'u'll\u00e1h.\nNegli anni successivi intraprese un pi\u00f9 ampio viaggio negli USA e nel Canada sempre per diffondere e sostenere le fede bahai: arriv\u00f2 a New York l'11 aprile del 1912. I suoi discorsi, trovando risonanza anche sui giornali dell'epoca, divulgarono ampiamente gli insegnamenti di Bah\u00e1'u'll\u00e1h. Parl\u00f2 in templi e chiese di tutte le denominazioni, sinagoghe, societ\u00e0 per la pace, universit\u00e0, circoli femminili, associazioni scientifiche ... I discorsi che fece in arabo e in persiano sono stati tradotti da esperti linguisti e stenografati sia nella lingua originale che nella sua traduzione, ne \u00e8 nata una compilazione dal titolo: \"La promulgazione della pace universale\" che fu stampata inizialmente in due volumi, uno nel 1922 e il secondo nel 1925. Dal 2017 esiste anche una pubblicazione in italiano di tale testo, ad opera della Casa Editrice bahai italiana. \nNegli Stati Uniti visit\u00f2, oltre a New York, Chicago, Cleveland, Pittsburgh, Washington, Boston e Filadelfia. Nell'agosto dello stesso anno si rec\u00f2 nel New Hampshire, nel Maine, a Montr\u00e9al in Canada, quindi a Minneapolis, San Francisco, Stanford, e a Los Angeles. Il 5 dicembre 1912 ripart\u00ec per l'Europa.\nIn Europa visit\u00f2 Londra, Parigi, dove soggiorn\u00f2 due mesi, Stoccarda, Budapest e Vienna, e poi, il 12 giugno 1913, part\u00ec per l'Egitto, dove rimase sei mesi prima di ritornare ad Haifa.\nUltimi anni.\nDurante la Prima guerra mondiale `Abdu'l-Bah\u00e1 rimase in Palestina dove aiut\u00f2 la popolazione, alleviandone le sofferenze causate dallo stato di guerra; per questi suoi aiuti umanitari il 27 aprile 1920 ricevette l'onorificenza KBE dell'Impero britannico. Da quel momento gli inglesi lo chiamarono Sir 'Abb\u00e0s Effendi. Ne parla un documento riservato del Foreign Office Britannico dove, come motivazione del decreto di nomina da parte del Re Giorgio V\u00b0, viene riportata la seguente dicitura: \"per i validi servizi resi al governo britannico nei primi giorni dell'occupazione\". \n`Abdu'l-Bah\u00e1 trapass\u00f2 il 28 novembre 1921, fu sepolto nella stanza frontale del mausoleo del B\u00e1b sul monte Carmelo. Il 21 aprile 2019, nel suo messaggio di Ridvan ai baha'i del mondo, la Casa Universale di Giustizia ha annunciato l'avvio dei lavori per la costruzione del Mausoleo di 'Abdu'l-Bah\u00e1, non lontano dal Mausoleo di Bah\u00e1\u2019u\u2019ll\u00e1h.\nNel suo testamento `Abdu'l-Bah\u00e1 nomin\u00f2 il nipote Shoghi Effendi Rabbani come Custode della Causa di Dio.\nOpere.\nIl numero degli scritti di `Abdu'l-Bah\u00e1 supera le 27.000 unit\u00e0 e di essi solo una piccola parte \u00e8 stata tradotta dalla lingua originale.\nLe sue opere possono essere suddivise in due gruppi: i suoi scritti; e le trascrizioni delle sue lezioni e dei suoi discorsi effettuate da altri. \nIl primo gruppo contiene il \"Secret of Divine Civilization\" scritto prima del 1875, \"Un racconto del viaggiatore\" scritto attorno al 1886, il \"Res\u0101la-ye s\u012b\u0101s\u012bya\" o \"Sermone sull'arte del governo\" scritto nel 1893, il \"Memorials of the Faithful\" e un grande numero di tavole indirizzate a diverse persone, compresi alcuni intellettuali occidentali.\nIl secondo gruppo comprende \"Some Answered Questions\", \"Conversazioni di Parigi\", e la \"La promulgazione della pace universale\"."}
{"id": "2295031", "revid": "1543377", "url": "https://it.wikipedia.org/wiki?curid=2295031", "title": "Thomas Whitcombe", "text": "Biografia.\nThomas Whitcombe nacque a Londra fra il 1752 ed il 19 maggio 1763, e quest'ultima \u00e8 la data pi\u00f9 frequentemente citata. Molto poco si sa sulla sua educazione ed i primi anni di vita se non speculazioni derivanti dai luoghi da lui dipinti.\nSembra certo che fu a Bristol nel 1787 e successivamente viaggi\u00f2 nella costa meridionale dell'Inghilterra dove esistono diversi porti che non figurano per\u00f2 nelle sue opere. Nel 1789 visit\u00f2 il Galles e nel 1813 and\u00f2 nel Devon, ove dipinse dei quadri rappresentanti alcuni dintorni del porto di Plymouth. Nel corso della sua carriera egli dipinse opere rappresentanti il Capo di Buona Speranza, Madera, Cuba e Capo Horn. Fra il 1783 ed il 1824 visse a Londra, abitando nei pressi del Covent Garden e a Somers Town.\nLa sua data di morte \u00e8 incerta come quella di nascita; essa avvenne non prima del 1824 e non dopo il 1834.\nStile pittorico.\nLa sua produzione comprende rappresentazioni di battaglie navali, vascelli in navigazione ed alla fonda, zone costiere con navi in mare sia con bonaccia che in tempesta. La topografia dello sfondo \u00e8 ben rappresentata e le navi sono dipinte con grande attenzione ai particolari costruttivi. Questo risultato era dovuto alla profonda conoscenza della marineria alla quale si era dedicato in precedenza. Lo sfondo dei suoi quadri \u00e8 di norma tranquillo e le navi, come tradizione dei pittori britannici del XVIII e XIX secolo, erano dipinte con colori piuttosto scuri.\nWhitcombe fu, assieme a Nicholas Pocock, Thomas Luny, Francis Holman e Robert Dodd, uno dei maggiori pittori di scene di battaglie navali relative alle guerre rivoluzionarie francesi e alle guerre napoleoniche. Egli dipinse pi\u00f9 di 150 quadri su azioni della Royal Navy comprese 50 tavole per \"The Naval Achievements of Great Britain\", uno splendido volume pubblicato dopo la cessazione delle ostilit\u00e0\nEgli espose alla Royal Academy 56 volte fra il 1783 ed il 1824 ed una volta alla British Institution ed alla Royal Society of British Artists.. Molti dei suoi dipinti sono ora collocati nel National Maritime Museum di Greenwich ed in altre importanti collezioni navali in tutto il mondo."}
{"id": "2295032", "revid": "339392", "url": "https://it.wikipedia.org/wiki?curid=2295032", "title": "Abdul-Baha", "text": ""}
{"id": "2295035", "revid": "124123", "url": "https://it.wikipedia.org/wiki?curid=2295035", "title": "Georg Herwegh", "text": "Biografia.\nGeorg Friedrich Rudolph Theodor Herwegh nacque da Ludwig Ernst e Rosine Catharina Herwegh, gestori di un'osteria di Stoccarda. Dal 1828 studi\u00f2 nella scuola latina di Balingen dove ebbe per compagno studi Gottlieb Rau e dal 1831 al 1835 frequent\u00f2 il Ginnasio evangelico di Maulbronn da dove pass\u00f2 nell'Universit\u00e0 di Tubinga per studiare teologia e diritto, ma ne fu espulso l'anno seguente: s'impieg\u00f2 allora come giornalista nei periodici \"Europa\" e \"Telegraph f\u00fcr Deutschland\".\nAssolse agli obblighi di leva nel 1838 e nel 1839, durante un ballo in maschera, venuto a diverbio con un ufficiale e minacciato di essere nuovamente arruolato a forza, fugg\u00ec in Svizzera, ad Emmishofen prima e poi a Zurigo, dove s'impieg\u00f2 nella rivista \"Volkshalle\" e divenne amico del poeta August Follen.\nAveva gi\u00e0 cominciato a scrivere i primi versi: una delle poche poesie che non trattano i temi sociali e politici consueti dell'Herwegh maturo sono le \"Strophen aus der Fremde\" (Strofe fuori della patria), che commuovevano ancora le buone borghesi di fine Ottocento:\nAppena il nuovo re di Prussia, Federico Guglielmo IV, sal\u00ec al trono nel 1840, Herwegh gli invi\u00f2 un'ode, invitandolo a diffidare dei nobili reazionari della corte, e nell'estate del 1841 apparve il primo volume delle sue \"Gedichte eines Lebendigen\" (Poesie di un vivente), che lo resero popolare per la satira che vi conduce contro le \"Briefen eines Verstorbenen\" (Lettere di un morto) del principe Hermann von P\u00fcckler-Muskau e per l'esaltazione di quella libert\u00e0 politica e civile che in Germania era negata.\nIn autunno Herwegh fu a Parigi, incontrandovi Heinrich Heine il quale, nella poesia \"Gegen die Tendenz\" lo chiam\u00f2 scherzosamente \u00aballodola d'acciaio\u00bb. Tornato a Zurigo nel 1842, polemizz\u00f2 con i giornalisti conservatori della citt\u00e0 dalle pagine dell\"'Augsburger Allgemeine Zeitung\" e del \"Schweizerischer Republikaner\" di Julius Fr\u00f6bel, cos\u00ec da essere condannato a un'ammenda dal tribunale di Zurigo.\nCollabor\u00f2 con la \"Rheinische Zeitung\" allora diretta da Marx a Colonia e progett\u00f2 i \"Deutschen Boten aus der Schweiz\", organo di lotta contro la politica sociale degli Stati tedeschi. Si leg\u00f2 di amicizia con Ludwig Feuerbach; torn\u00f2 in Germania per organizzarvi il suo progetto, compiendo un lungo giro: a Colonia ottenne appoggio da Marx, a Dresda conobbe Arnold Ruge, Michail Bakunin e Ivan Turgenev, a Lipsia Robert Prutz, Heinrich Laube e Robert Blum. Ottenuta udienza dal re di Prussia Federico Guglielmo IV per avere garanzie che la sua rivista potesse circolare liberamente in Germania, questi, per tutta risposta, la fece immediatamente proibire. Tornato in Svizzera, Herwegh prese la cittadinanza di Basilea e cominci\u00f2 a stabilire contatti con le organizzazioni comuniste del luogo.\nQui si spos\u00f2 con Emma Siegmund, figlia di un ricchissimo mercante di seta e banchiere di Berlino, e frequent\u00f2 Ludwig B\u00fcchner, August Becker e Wilhelm Weitling, il dirigente della Lega dei Giusti. Fino al 1843 fu redattore della rivista \"Die junge Generation\" e pubblic\u00f2 \"21 Bogen aus der Schweiz\", una collezione di articoli censurati in Germania.\nNel 1843 risiedette a Parigi, frequentandovi Marx e la moglie Jenny, Bakunin, Moses Hess, George Sand, Victor Hugo, Lamartine, B\u00e9ranger, Carl Vogt e altri intellettuali progressisti. L'anno dopo pubblic\u00f2 il secondo volume delle sue \"Poesie di un vivente\", dove le sue idee repubblicane sono ancor pi\u00f9 vigorosamente espresse.\nLa Rivoluzione del marzo 1848.\nDopo la Rivoluzione parigina del febbraio 1848 e all'inizio della Rivoluzione tedesca del marzo successivo, Herwegh \u00e8 eletto alla presidenza del \"Comitato repubblicano\" e della \"Legione democratica tedesca\", una truppa di volontari francesi e tedeschi. Senza dare ascolto all'opposizione manifestata da Marx e da Engels, con questa armata improvvisata di poche migliaia di uomini entra nel Baden insorto. Il 27 aprile la Legione \u00e8 facilmente battuta e dispersa a Schw\u00f6rstadt dall'esercito del W\u00fcrttemberg: anche le bande di Friedrich Hecker erano state sconfitte a Kandern, nella Foresta Nera, prima che potessero congiungersi con le forze di Herwegh, il quale deve nuovamente fuggire in Svizzera.\nLa Zurigo degli anni cinquanta era un luogo di incontro di molte personalit\u00e0, come Richard Wagner, Gottfried Semper, Wilhelm R\u00fcstow, Franz Liszt e Aleksandr Herzen, con il quale ci fu per\u00f2 una rottura, a causa dell'assiduo corteggiamento fatto da Herwegh alla moglie Natalie, forse in risposta alla relazione amorosa intrecciata da Emma con Felice Orsini. Continu\u00f2 a collaborare con la stampa liberale svizzera e, anonimamente, per la rivista satirica \"Kladderadatsch\". Nel 1859 tradusse in tedesco l'inno di Garibaldi: \u00abDie Gr\u00e4ben sind offen, die Toten erstanden\u00bb\nNel 1863 Herwegh fu il delegato in Svizzera del movimento costituito da Ferdinand Lassalle, l'ADAV, \"Allgemeiner Deutscher Arbeiterverein\" (Associazione Generale Tedesca dei Lavoratori) che costitu\u00ec il primo nucleo del futuro Partito Socialdemocratico di Germania. Egli ne scrisse l'inno ufficiale \"Mann der Arbeit, aufgewacht!\" (Lavoratore, svegliati!). Herwegh prese poi le distanze da Lassalle, non condividendone il riformismo e il compromesso con Otto von Bismarck.\nNel 1866 ritorn\u00f2 in Germania, corrispondente tedesco della Prima Internazionale, e nel 1869 con August Bebel e Wilhelm Liebknecht fond\u00f2 lo SDAP, \"Sozialdemokratischen Arbeiterpartei\" (Partito dei Lavoratori socialdemocratici) su basi marxiste. Collabor\u00f2 al bollettino socialista \"Der Volksstaat\", pubblicandovi poesie nelle quali condann\u00f2 il militarismo prussiano, la guerra franco-prussiana - gli sembrava che la Prussia, con la sua vittoria sulla Francia, avesse voluto cancellare il glorioso 1789 - e il neo-costituito impero tedesco: esso \u00e8 il \u00abReich der Reichen\u00bb, l'Impero dei ricchi, e nella poesia \"An Richard Wagner\" scrisse che \u00abl'unica vera musica dell'avvenire / \u00e8 quella suonata dall'orchestra di Krupp\u00bb. Per questo motivo, quando mor\u00ec il 7 aprile 1875 a Lichtental, presso Baden-Baden, lasci\u00f2 per testamento la volont\u00e0 di essere sepolto \u00abnella libera terra svizzera\u00bb: e cos\u00ec i suoi resti sono custoditi nel cimitero di Liestal, accanto a quelli della moglie Emma."}
{"id": "2295047", "revid": "125974855", "url": "https://it.wikipedia.org/wiki?curid=2295047", "title": "Craig Marduk", "text": " \u00e8 un personaggio della serie di videogiochi di combattimento di \"Tekken\" pubblicati da Namco Bandai Games. Marduk \u00e8 stato presentato in \"Tekken 4\" ed \u00e8 tornato in tutte le versioni successive. Marduk \u00e8 stato un cattivo negli avvenimenti precedenti a \"Tekken 5\" e divent\u00f2 un buono durante e dopo questo capitolo, facendo squadra con King.\nDescrizione.\nAspetto.\nCraig Marduk \u00e8 un combattente dal fisico alto e robusto, quanto King o Kuma/Panda, e da questo derivano potenza e lentezza, che lo rendono un avversario difficile da atterrare. Il personaggio \u00e8 ispirato all'ex wrestler WWE Goldberg.\nStile di combattimento.\nCraig combatte secondo il vale tudo combinato con la forza bruta, che rende le sue mosse molto pi\u00f9 potenti e violente. La sua forza risiede nell'altezza, al pari di pochi altri combattenti che rendono gli attacchi molto potenti, anche se lenti e schivabili con facilit\u00e0.\nAlcune sue mosse speciali e prese lo rendono un combattente potente, anche se non un veterano.\nStoria.\n\"Tekken 4\".\nCraig Marduk fu il pi\u00f9 famoso lottatore di vale tudo della sua citt\u00e0 nativa, Melbourne, molto aggressivo e violento, tanto che chi lo aveva sotto contratto aspettava solo l'occasione buona per licenziarlo.\nCraig era abbattuto e depresso, e un giorno, in preda all'ira repressa, scaten\u00f2 una rissa in un bar e l'uomo con cui combatt\u00e9 fu ferito gravemente per poi morire qualche ora dopo: quell'uomo era Armor King, un famoso wrestler di fama internazionale nonch\u00e9 maestro di King.\nCraig fu incarcerato per omicidio volontario, in Arizona, guadagnandosi l'inimicizia dell'allievo della sua vittima che giur\u00f2 di vendicarsi per la morte del suo amico e maestro. Un giorno, Craig ricevette una notizia in carcere: la cauzione fu pagata da un anonimo benefattore, che oltre ad averlo scarcerato gli mand\u00f2 una busta con un biglietto aereo e l'annuncio del quarto torneo. Craig si incurios\u00ec dalla lettera speditagli in prigione, e decise di partecipare al \"The King of Iron Fist Tournament 4\", o \"Tekken 4\".\nNel suo finale, Craig vinse il torneo, sconfiggendo King e Heihachi Mishima, ma disprezzando il torneo pensando che fosse uno dei tanti a cui partecip\u00f2 in passato. Dopo qualche tempo Craig decise di tornare nel luogo della sua gloria passata, il ring dell'ultimo round del torneo.\nCraig rimase a guardare il ring con uno sguardo pensieroso, quando arriv\u00f2 un uomo che sosteneva di essere Jeff Slater, attuale campione di Vale Tudo e di volerlo sfidare per dare vita all'incontro non ufficiale pi\u00f9 famoso del secolo. Craig rimase turbato dal comportamento dell'uomo, e, inizialmente indifferente, con un secondo tentativo di smuoverlo Jeff fu messo al tappeto con una testata da parte di Craig.\n\"Tekken 5\".\nCraig fu sconfitto da King durante il torneo precedente, che, arrivato all'ospedale dove Craig era ricoverato, con l'obiettivo di ucciderlo, decise di risparmiarlo e se ne and\u00f2. Craig si rimise in sesto e torn\u00f2 a lavorare come lottatore di Vale Tudo e, durante uno dei suoi ultimi incontri, Craig indoss\u00f2 una maschera da giaguaro sfidando esplicitamente King. Craig decise di partecipare al \"The King of Iron Fist Tournament 5\", o \"Tekken 5\", per combattere e sconfiggere King, che, raccolta la sfida, decise di partecipare al torneo.\nSub-boss di Craig sono Anna Williams e King. Craig \u00e8 sub-boss di stage 4 di Armor King e stage 7 di King.\nNel suo epilogo, Craig vinse il torneo, sconfiggendo King e Jinpachi Mishima, e l'epilogo mostra come sia diventato pi\u00f9 sicuro di s\u00e9 e ancora pi\u00f9 brutale con la sua intrusione durante un incontro di pugilato. Craig venne fermato dall'arbitro, di cui per\u00f2 si sbarazz\u00f2 subito e, incitando i due pugili ad attaccarlo, mise ufficialmente fine all'incontro dimostrando come si sia trasformato con la vittoria del torneo. Craig venne per\u00f2 visto da Steve Fox, che stava studiando l'incontro come spettatore e che vide male la sua azione.\n\"Tekken 6\".\nDopo aver combattuto furiosamente con King, Marduk viene sconfitto, ma i due diventano amici. Mentre torna nel suo spogliatoio viene aggredito misteriosamente da uno sconosciuto (che poi si scopre essere Armor King). Quando King lo scopre si infuria e cerca di trovare il misterioso assalitore. Quando viene annunciato il \"Tekken 6\" King e Marduk partecipano assieme per trovare il misterioso assalitore.\nNel suo finale, Craig toglie la terra dalla tomba di Armor King, e scopre che la bara contiene ancora il suo corpo. In quel momento sopraggiunge il misterioso assalitore, che si riveler\u00e0 essere il fratello di Armor King. Il suo scopo \u00e8 vendicare la morte del suo consanguineo, provocata da Marduk durante una rissa poco prima del quarto torneo."}
{"id": "2295050", "revid": "119928379", "url": "https://it.wikipedia.org/wiki?curid=2295050", "title": "Presentazione al Tempio (Gentile da Fabriano)", "text": "La Presentazione al Tempio \u00e8 un dipinto a tempera su tavola (34x25 cm) di Gentile da Fabriano, datato 1423 e conservato nel Mus\u00e9e du Louvre a Parigi. Si tratta dello scomparto destro della predella della pala dell'\"Adorazione dei Magi\", commissionata da Palla Strozzi per la cappella Strozzi di Santa Trinita a Firenze ed oggi conservata agli Uffizi. Agli Uffizi lo scomparto mancante \u00e8 oggi sostituito da una copia. In origine conservata alle Gallerie dell'Accademia di Firenze, durante il periodo dell'occupazione francese, Vivant Denon la individu\u00f2 tra le opere da mandare al Musee Napoleon a Parigi, oggetto di spoliazioni napoleoniche , ma non venne restituita con il Congresso di Vienna. \nDescrizione e stile.\nLo scomparto della \"Presentazione\" concludeva le storie dell'infanzia di Cristo della predella, accanto alla \"Nativit\u00e0\" ed alla \"Fuga in Egitto\". La scena si pu\u00f2 dividere in tre parti. Al centro si trova il tempio di Gerusalemme, raffigurato come un elaborato complesso a pianta centrale aperto sul davanti, tramite un loggiato a tre arcate, in modo da mostrare la scena che sta avvenendo all'interno, cio\u00e8 la presentazione di Ges\u00f9 alla presenza di Maria, Giuseppe, la Profetessa Anna, Simeone il Giusto e un astante vestito di rosso, forse il sommo sacerdote, oltre a una figura seminascosta dietro l'aureola della Vergine. Vivace \u00e8 il Bambino, che sembra volersi divincolare dalla presa di Simeone, secondo uno studio dal vero che si riscontra anche in altre opere della maturit\u00e0 dell'artista.\nMolto articolata \u00e8 la costruzione architettonica, con il disegno delle volte in prospettiva intuitiva che ricorda le profonde scene della pittura gotica della seconda met\u00e0 del XIV secolo.\nA destra e a sinistra si trova la rappresentazione di una citt\u00e0 ideale, con palazzi, chiese e loggiati costruiti con attenzione minuziosa ai dettagli, come i balconcini, le scale, il ritmo delle volte, ecc. Si tratta di una pura quinta architettonica, sottodimensionata rispetto ai personaggi antistanti. A sinistra assistono alla scena nel tempio due nobildonne, una delle quali, quella sinistra, \u00e8 abbigliata in maniera particolarmente sontuosa: essa indossa la giornea, tipico abito delle classi pi\u00f9 agiate, e in testa porta la \"ghirlanda\", un copricapo a forma di anello con fiori e rametti intrecciati a un prezioso panno dorato. Esse hanno una postura altera e composta, secondo la raffigurazione tipica della classe signorile.\nA destra invece fanno da contraltare le figure di due mendicanti, abbigliati di miseri stracci e pateticamente curvi per la loro indigenza. L'accostamento tra figure grottesche e figure idealizzate \u00e8 tipico dell'arte tardo gotica, con personaggi formalizzati, privi di connotazioni psicologiche specifiche. Questa antitesi pu\u00f2 anche essere letta come una sorta di compiacimento aristocratico nel confronto tra il patinato mondo delle corti e il suo opposto umile e miserevole del popolino."}
{"id": "2295051", "revid": "124087421", "url": "https://it.wikipedia.org/wiki?curid=2295051", "title": "Eddy Gordo", "text": " \u00e8 un personaggio immaginario della serie di picchiaduro della Namco \"Tekken\". Fa il suo esordio in \"Tekken 3\".\nDescrizione.\nCreazione e sviluppo.\nMasahiro Kimoto cur\u00f2 il design di Eddy all'epoca dell'uscita di \"Tekken 3\" dopo che il team del videogioco decise di includere tra i lottatori della serie un professionista di capoeira. L'idea originale di Kimoto era quella di creare una combattente donna, ma venne scartata a causa di alcune difficolt\u00e0 nella realizzazione. Kimoto ha affermato, in seguito, che Eddy \u00e8 il suo personaggio preferito in \"Tekken 3\", principalmente perch\u00e9 \u00e8 stato quello pi\u00f9 difficile da creare.\nPer ottenere una maggiore fluidit\u00e0 di movimento da parte del personaggio i programmatori hanno sfruttato la tecnica del motion capture, prendendo a modello un maestro brasiliano, Marcelo Pereira, allievo di Mestre Suassuna, uno dei pi\u00f9 famosi maestri di capoeira viventi. Pereira ha raccontato di essere stato notato dalla Namco nel 1995 ed ha rivelato di essersi sentito onorato della possibilit\u00e0 di contribuire alla realizzazione di Eddy. Pereira, per\u00f2, ha criticato pesantemente la Namco per alcune scelte fatte ad Eddy, come ad esempio la scelta del nome e del cognome che non hanno origine brasiliana: infatti, il nome, Eddy, \u00e8 statunitense, mentre il cognome, Gordo, \u00e8 portoghese e significa \"grasso\".\nMasahiro Kimoto, in vista dell'uscita di \"Tekken 4\", riusc\u00ec, anche grazie allo sviluppo della tecnologia dell'epoca, a creare finalmente un personaggio femminile che sapesse usare la capoeira: Christie Monteiro. Pertanto, decise di concedere maggior spazio a quest'ultimo personaggio e di eliminare dalle scene quello di Eddy Gordo. Eddy appare in \"Tekken 4\" solo come variante costumistica di Christie, senza essere utile ai fini della storia. Kimoto riprese Eddy a partire da \"Tekken 5\" e svilupp\u00f2 il rapporto tra quest'ultimo e quello di Christie, creando cos\u00ec una sottotrama che coinvolgesse i due. In \"Tekken 6\", il carattere di Eddy viene sviluppato ancora di pi\u00f9, ma le sue mosse e tecniche combattive rimangono invariate.\nStoria.\nEddy compare per la prima volta in \"Tekken 3\". \u00c8 originario di una ricca famiglia del Brasile e fin da ragazzo gli vengono affidati incarichi di rilievo nell'azienda del padre. Un giorno, a 19 anni, tornando a casa dopo la scuola trova suo padre morto. Questo omicidio avviene proprio quando il padre sembrava avere prove sufficienti ad incastrare i membri del cartello della droga locale. Eddy viene accusato dell'assassinio ed accetta di venire imprigionato. Proprio in carcere conosce un vecchio maestro di capoeira e si allena con lui per 8 anni, con l'obiettivo di vendicare, una volta fuori di l\u00ec, la morte del padre. In carcere Eddy viene a sapere del terzo torneo del pugno d'acciaio (\"Tekken 3\") e decide allora di fuggire dal carcere per parteciparvi, sicuro di trovare il responsabile dell'assassinio del padre.\nEddy, mantenendo una promessa fatta in prigione, trova Christie Monteiro, la nipote del suo mentore, e le insegna la capoeira. Poi scompare per trovare l'assassino dei suoi genitori. Christie si iscrive al \"Tekken 4\" per cercare Eddy.\nDopo un lungo periodo di prigionia Ho chi Myong, il maestro di Eddy e il nonno di Christie Monteiro, pu\u00f2 finalmente uscire di prigione. Ma quello che Eddy ha di fronte quando va ad accoglierlo \u00e8 un uomo vecchio, debole e stremato che riesce a malapena a stare in piedi.\nEddy e Christie lo portano in ospedale dove al pover'uomo viene diagnosticata una rara malattia apparentemente incurabile. I dottori spiegano al giovane brasiliano che la Mishima Zaibatsu possiede la tecnologia che pu\u00f2 curare il suo mentore. Viene annunciato il \"Tekken 5\". Una settimana dopo il ricovero, Eddy parte per il Giappone per reperire i soldi per l'intervento.\nSfortunatamente Eddy non riesce a vincere il 5\u00ba torneo, incontra cos\u00ec Jin Kazama che gli promette di salvare il povero maestro; in cambio Jin vuole che Eddy si unisca alla Tekken Force, nonostante le crudeli azioni di quest'ultima Eddy accetta a malincuore. Jin Kazama annuncia il \"Tekken 6\" del pugno di ferro ed Eddy decide di iscriversi per togliere di mezzo chiunque cerchi di far del male a Jin.\nNel fumetto di \"Tekken\", Eddy \u00e8 la guardia del corpo di Jin e ferma Asuka dopo che ella aveva colpito Jin con un pugno. La porter\u00e0 fuori dallo stadio, congedandola. Apparir\u00e0 poi pi\u00f9 avanti in uno scontro con Asuka che lo sconfigger\u00e0.\nAltre apparizioni.\nEddy compare nell'introduzione dell'OAV \"\", insieme a molti altri personaggi della serie, tuttavia non ha un ruolo nella storia.\nNel film di \"Tekken\" del 2009 \u00e8 interpretato da Lateef Crowder. Nel film ricopre un ruolo marginale: \u00e8 un lottatore di Capoeira che viene battuto da Raven nel primo round del torneo. Rispetto ad altri personaggi presenti nella pellicola, la raffigurazione di Eddy \u00e8 molto simile a quella del videogioco, motivo per il quale il personaggio ha ricevuto critiche favorevoli dagli amanti della serie. Contrariamente al videogioco, nel film Eddy non ha alcuna relazione con Christie Monteiro.\nNel film \"\", Eddy non compare. Tuttavia, in una scena del film, Anna \u00e8 intenta a leggere alcuni dossier; tra questi ne compare uno di Eddy.\nNel 2003, la Epoch Co. ha pubblicato un action figure di Eddy Gordo in occasione dell'uscita del videogioco \"Tekken Tag Tournament\".\nTiger Jackson.\nTiger Jackson \u00e8 un personaggio introdotto in \"Tekken 3\" come variante costumistica di Eddy; \u00e8 comparso, successivamente, nelle due edizioni di \"Tekken Tag Tournament\". Nonostante questo, ed il fatto di condividere il medesimo stile di lotta, Tiger ed Eddy sono due personaggi diversi."}
{"id": "2295052", "revid": "36426", "url": "https://it.wikipedia.org/wiki?curid=2295052", "title": "Enrico Coveri", "text": "Fu il fondatore dell'omonima casa di moda fiorentina.\nBiografia.\nNato a Prato nel 1952, suo padre fu fabbricante di biciclette e sua madre venditrice di macchine per cucire. \nPrima di dedicarsi completamente alla moda, lavor\u00f2 come scenografo teatrale e costumista. \nEntr\u00f2 nel mondo della moda sfilando come modello.\nA soli 25 anni, alla sua prima apparizione sulla scena parigina, si guadagn\u00f2 il titolo di \"enfant prodige\" della moda italiana.\nLo stile innovativo punt\u00f2 con decisione su elementi che rimarranno i cardini della moda di Coveri: il colore, le stampe e le paillettes, queste ultime \u2014 fino a quel momento utilizzate esclusivamente in teatro \u2014 diventarono il suo \"marchio di fabbrica\". La stampa internazionale sottolin\u00f2 la spontanea esuberanza del suo talento creativo. Le Figar\u00f2, per il suo debutto, scrisse: \u00abLe paillettes stanno a Coveri come le catene a Chanel\u00bb.\nMor\u00ec il 7 dicembre 1990 nella sua casa di Firenze, in lungarno Guicciardini 19 (tuttora sede della \"Maison\"), a causa di un ictus cerebrale. Le sue spoglie riposano nel cimitero monumentale delle Porte Sante di Firenze.\nEvoluzione del marchio.\nI primi successi di Enrico Coveri risalgono alla met\u00e0 degli anni settanta. Nel 1977 presenta la sua prima collezione \"Enrico Coveri Donna per la stagione P/E \"78; durante la settimana della moda francese, fu il primo italiano a calcare le passerelle del pr\u00eat-\u00e0-porter a Parigi. L'impatto e il risasalto nel mondo della moda fu immediato e nella stagione successiva, lanci\u00f2 la collezione Uomo.\nNel 1982 nasce \"Paillettes,\" uno dei profumi femminili pi\u00f9 amati e longevi della storia delle profumazioni degli stilisti italiani. Dopo oltre trent'anni \u00e8 ancora il profumo Coveri pi\u00f9 venduto.\nNel 1983 nasce \"pour Homme\". Nel 1984 nasce la linea You Young Coveri. Nel 1987 \"la Maison\" celebra i dieci anni dalla nascita del marchio e presenta la collezione sera \"Enrico Coveri Boutique\" all'Opera Garnier di Parigi. Cento fra i pi\u00f9 importanti artisti nella storia dell'arte pittorica italiana realizzano un quadro ispirandosi alla \"moda di Enrico Coveri\", 100 opere che entrano a far parte della collezione d'arte di Coveri; sempre in occasione del decennale, lo stilista fiorentino riceve da Francois Mitterrand, Presidente Francese, la \"Grande M\u00e9daille de Vermeille de la Ville de Paris.\"\nNel 1988 nasce \"pour Femme\", secondo profumo dedicato alla Donna. Nello stesso anno la moda di Enrico Coveri conquista il Giappone: viene stretto un accordo di partnership con Itochu che distribuisce le collezioni Enrico Coveri Uomo/Donna e successivamente Coveri Bandiera Uomo/Donna; vengono inoltre prodotte nel mercato giapponese, Baby, Bambino, Underwear, Sport ed una linea completa di accessori per la casa.\nCoveri viene nominato Commendatore della Repubblica Italiana, l'unico a ottenere tale riconoscimento prima di aver compiuto 35 anni. Seguiranno altri riconoscimenti in Italia e nel mondo.\nNel 1989 nasce la collezione uomo Ricerche di Enrico Coveri in collaborazione con Marzotto div.LeboleModa. Sempre l'89 \u00e8 l'anno di \"Coloratissima\", linea completa di make up.\nNel 1990, alla prematura scomparsa di Enrico, Silvana Coveri, da sempre Amministratore Unico delle varie societ\u00e0 del gruppo, prende in mano le redini, sino ad allora divise con il fratello.\nNel 1991, ad un anno della sua scomparsa, il Museo Pecci di Prato, sua citt\u00e0 natia, presenta la mostra: \"Omaggio a Enrico Coveri\". Nel 1992 riceve il premio \"Lorenzo il Magnifico\" dall'Accademia Internazionale di Firenze. Il 1993 \u00e8 la data di lancio di \"Firenze\" - profumo per Donna, essenza studiata in omaggio al fratello Enrico e al suo amore per la citt\u00e0. Nel 1994 nasce a Venezia la Biennale Internazionale della Moda \u201cSegno e Moda\u201d e viene anche istituito il premio \u201c\"Leone di vetro - Enrico Coveri\"\" per il miglior stilista emergente.\nNel 1996 Francesco Martini Coveri, terzo figlio di Silvana, debutta in passerella come direttore artistico della seconda linea You Young Coveri. Nel 1998 nasce COVERI MOVING\u00a0\u2013 Uomo/Donna, linea basica per il tempo libero. Nel 2000, per la prima volta decide di presentare le proprie collezioni Pr\u00eat-\u00e0-porter Uomo e Donna all'interno delle manifestazioni di \"Milano Collezioni\". Nel 2001 Francesco Martini Coveri diventa direttore artistico della Maison.\nNel 2002 viene presentata a Pitti Uomo \" Classic: \"l'eleganza formale per l'uomo Coveri, viene lanciato \"Kinky per lui e per lei\" profumo di You Young Coveri.\nNel marzo 2003 Coveri crea l'evoluzione del suo profumo simbolo: \"Paillettes 3\"\nNel 2004, per la prima volta in Italia, viene intitolata una strada ad un creatore di moda: nasce Piazzale Enrico Coveri a Prato. Nello stesso anno apre a Firenze, all'interno di Palazzo Coveri, la \u201cGalleria del Palazzo\u201d. Lo spazio viene proposto come location multi disciplinare, un punto di riferimento culturale per la citt\u00e0, che offre una panoramica curiosa ed interessante della scena dell'arte moderna e contemporanea. Per l'inaugurazione \u00e8 stato scelto l'artista Pop Romero Britto. Nel 2006 Coveri lancia MI 06, il nuovo Profumo per Uomo e per Donna. Nel 2009 Enrico Coveri firma la linea di imbottiti e presenta un'edizione speciale di pezzi d'arredo di design durante il Salone del Mobile di Milano.\nNel 2011 a Milano Enrico Coveri \u00e8 la prima Maison a far sfilare le collezioni UOMO E DONNA insieme, durante la settimana della moda maschile di Milano, il 18 gennaio. Presenta le collezioni Uomo e Donna A/I 2011/2012 portando in passerella i nuovi talenti del cinema italiano: Ivan Bacchi, Alessandro Borghi, Valentina Cervi, Giorgio Pasotti, Nicoletta Romanoff, Claudia Zanella, Giorgia Wurth.Viene creato Coveri Living, il brand di Enrico Coveri, che racchiude le linee di design&amp;arredamento.\nNel 2012 nasce POP HEART il nuovo profumo per Lei e per Lui creato da Enrico Coveri. Il flacone \u00e8 una vera e propria opera d'arte, realizzato in collaborazione con l'artista Massimo Sansavini.\nDal 24 ottobre 2012 al 18 gennaio 2013 \u00e8 in mostra a Prato: \u201cCoveri Story - da Prato al Made in Italy\u201d. La Mostra, dedicata a Enrico Coveri, \u00e8 stata scelta per inaugurare la nuova sede della Camera di Commercio di Prato.\nArchivio.\nL'archivio Enrico Coveri si compone di molti documenti e materiali diversi relativi all'attivit\u00e0 dello stilista fin dai suoi esordi. L'archivio \u00e8 dislocato in diverse stanze dell'atelier e nel magazzino, comprende fascicoli relativi alle campagne pubblicitarie realizzate dal 1979 a tutto il 2002. Comprende circa 50.000 disegni, alcuni fascicolati altri in scatole nel magazzino, risalenti agli anni '70 fino al 2002. L'archivio comprende inoltre corrispondenza privata, sciolta e fascicolata, e documenti commerciali. Gli abiti conservati sono circa 5.000."}
{"id": "2295053", "revid": "71433", "url": "https://it.wikipedia.org/wiki?curid=2295053", "title": "Satellite Award per il miglior film commedia o musicale", "text": ""}
{"id": "2295058", "revid": "536103", "url": "https://it.wikipedia.org/wiki?curid=2295058", "title": "Societ\u00e0", "text": ""}
{"id": "2295059", "revid": "36426", "url": "https://it.wikipedia.org/wiki?curid=2295059", "title": "Presentazione di Ges\u00f9 al tempio (Gentile da Fabriano)", "text": ""}
{"id": "2295061", "revid": "1058755", "url": "https://it.wikipedia.org/wiki?curid=2295061", "title": "Stigmate di san Francesco (Colonia)", "text": "Le Stigmate di san Francesco \u00e8 un dipinto tempera su tavola (69x111 cm) attribuito al Maestro del compianto di Cristo di Lindau, databile al 1410-1420 e conservato nel Wallraf-Richartz Museum di Colonia. \nDescrizione e stile.\nIl dipinto mostra Ges\u00f9 alla colonna, col corpo martoriato e gli strumenti della Passione, che \u00e8 adorato da san Francesco d'Assisi, che a sua volta sta ricevendo le stigmate da un Cristo sulla croce in volo, avvolto da ali di cherubini. In basso si trovano, piccolissimi, i due committenti.\nL'opera presenta la tipica preferenza verso il truculento brutale nelle scene religiose durante il periodo del gotico internazionale, nel XV secolo. La figura di Cristo \u00e8 infatti coperta dal sangue che stilla dalle ferite della flagellazione e la sua espressione patetica mostra tutto il dolore della Passione, che doveva muovere a compassione il fedele."}
{"id": "2295062", "revid": "767487", "url": "https://it.wikipedia.org/wiki?curid=2295062", "title": "Loyd King", "text": ""}
{"id": "2295063", "revid": "767487", "url": "https://it.wikipedia.org/wiki?curid=2295063", "title": "Pierre Russell", "text": ""}
{"id": "2295064", "revid": "1494169", "url": "https://it.wikipedia.org/wiki?curid=2295064", "title": "Swapping", "text": ""}
{"id": "2295065", "revid": "2184720", "url": "https://it.wikipedia.org/wiki?curid=2295065", "title": "Grotta di Marina di Maratea", "text": "La grotta di Marina di Maratea (detta anche grotta delle Meraviglie o grotta di Marina) \u00e8 una piccola grotta sita nel comune di Maratea, in provincia di Potenza, in localit\u00e0 \"San Giuseppe\" nei pressi della frazione omonima.\nDescrizione.\nLa grotta, unica cavit\u00e0 naturale visitabile della Basilicata, \u00e8 posta lungo la Strada statale 18 Tirrena Inferiore, che collega il capoluogo comunale alla frazione Marina. \nLa grotta si \u00e8 impostata lungo una faglia della roccia nei calcari della serie carbonatica dei monti Giagola e Gada del Cretaceo Inferiore.\nIl suo ingresso \u00e8 posto a 76 metri di quota sul livello del mare. La parte esplorata della grotta \u00e8 lunga circa 90 metri, e rappresenta la pi\u00f9 piccola cavit\u00e0 naturale visitabile in Italia: l'ambiente misura circa 70\u00a0m\u00b2, ed \u00e8 alto circa 6-7 metri, ricco di stalattiti e stalagmiti, colonne, strutture di calcite e molti \"spaghetti\", cio\u00e8 delle stalattiti estremamente sottili e delicate. All'interno la temperatura si mantiene tra i 15 e i 18\u00a0\u00b0C, mentre l'umidit\u00e0 \u00e8 del 95%\nStoria.\nFu scoperta casualmente nel 1929, durante i lavori di costruzione della strada statale 18 Tirrena Inferiore da un gruppo di operai. Gli stessi operai avvisarono le autorit\u00e0 marateote che provvidero immediatamente a salvaguardarla da eventuali saccheggiatori; solo successivamente si pens\u00f2 di creare un accesso all'ipogeo. \nPer molti anni la visita alla cavit\u00e0 \u00e8 stata gestita dallo Stato ed era obbligatorio l'appuntamento per la visita. Solo dopo molto tempo la gestione della cavit\u00e0 \u00e8 stata affidata all'Azienda Autonoma di Soggiorno e Turismo di Maratea che ne ha pubblicizzato l'esistenza organizzando visite guidate al suo interno. Ulteriori ristrutturazioni, anche all'impianto di illuminazione, sono stati eseguiti sempre nel rispetto del microambiente interno.\nFino al 2016 l'apertura e la gestione della cavit\u00e0 \u00e8 stata affidata alla societ\u00e0 cooperativa Mar-Ar-Ethea di Maratea, da allora \u00e8 gestita dal comune che la subappalta a una associazione/cooperativa del territorio che ne cura anche la manutenzione.\nTurismo.\nPer consentire una facile visita \u00e8 stata edificata al suo interno una scala che porta al fondo dell'ipogeo. Colonne e coltri stalagmitiche fanno da cornice all'unica sala della grotta delle Meraviglie. L'illuminazione interna \u00e8 alquanto soffusa per evitare la formazione di muschi sulle concrezioni, infatti le luci artificiali vengono spente appena i visitatori sono fuori. \nLa \"grotta delle Meraviglie\" di Maratea \u00e8 visitabile nei mesi estivi. La grotta rimane aperta nel periodo estivo per circa 8 ore al giorno, mentre nel periodo invernale la visita \u00e8 solo per appuntamento."}
{"id": "2295066", "revid": "120717782", "url": "https://it.wikipedia.org/wiki?curid=2295066", "title": "Jonny Quest", "text": "Jonny Quest, anche noto come The Adventures of Jonny Quest, \u00e8 una serie televisiva animata statunitense del 1964, creata da Doug Wildey e prodotta dalla Hanna-Barbera e Screen Gems.\nIspirata ai radiodramma e ai fumetti di genere azione-avventura, la serie segue le vicende di Jonny che accompagna suo padre Benton, uno scienziato, in diverse avventure. \"Jonny Quest\" presenta animazione, personaggi e storie pi\u00f9 realistici rispetto alle precedenti serie animate della Hanna-Barbera.\nLa serie \u00e8 stata trasmessa per la prima volta negli Stati Uniti su ABC dal 18 settembre 1964 all'11 marzo 1965, per un totale di 26 episodi ripartiti su una stagione.\nNel 1986 \u00e8 stata prodotta una nuova serie animata dal titolo \"The New Adventures of Jonny Quest\", come parte della seconda stagione di \"The Funtastic World of Hanna-Barbera\". Nel 1996 \u00e8 stata prodotta un'altra serie basata sulla serie intitolata \"Le avventure di Jonny Quest\".\nTrama.\nJonny \u00e8 un ragazzino che accompagna il padre scienziato, assieme alla guardia del corpo Race Bannon e all'amico Hadji, in una serie di avventure in giro per il mondo, sempre rivolte a sventare qualche malvagia cospirazione.\nProduzione.\nDopo aver lavorato alla serie animata \"Space Angel\" per Cambria Productions nel 1962, il fumettista Doug Wildey ha trovato lavoro presso gli studi della Hanna-Barbera, che gli ha chiesto di progettare una serie con protagonista il personaggio radiofonico Jack Armstrong di \"Jack Armstrong, the All-American Boy\". Wildey ha quindi scritto e disegnato una presentazione per le riviste Popular Science, Popular Mechanics e Science Digest \"per proiettare cosa sarebbe accaduto tra dieci anni\", ideando e aggiornando fantasiosamente dei veicoli. \nSuccessivamente, la Hanna Barbera ha dovuto rielaborare il progetto originale, portando il fumettista a disegnare il personaggio di Jonny Quest. Per l'ispirazione ha attinto ai film di Jackie Cooper e Frankie Darro, il fumetto \"Terry e i pirati\" di Milton Caniff e, per volere di Hanna-Barbera, il film \"Agente 007 - Licenza di uccidere\" con James Bond. Come descritto da Wildey nel 1986, il produttore Joseph Barbera aveva visto il primo film su James Bond e \"voleva inserire cose come i numeri 007\". L'idea \u00e8 stata quindi inserita nel primo episodio di \"Jonny Quest\", originariamente intitolato \"Jonny Quest File 037\", tuttavia \u00e8 stata successivamente accantonata. Tra i titoli utilizzati durante lo sviluppo della serie ci sono \"The Saga of Chip Baloo\" e \"Quest File 037\". Il nome Quest \u00e8 stato successivamente scelto da un elenco telefonico.\nAltri media.\nCinema.\nNel maggio 2015 la Warner Bros. incarica il regista Robert Rodriguez di portare sullo schermo una versione live action della serie. Rodriguez riscriver\u00e0 assieme a Terry Rossio la sceneggiatura, la cui prima stesura (appartenente alla Blacklist ovvero la raccolta delle migliori sceneggiature non prodotte) \u00e8 opera di Dan Mazeu. Successivamente, la regia viene affidata a Chris McKay."}
{"id": "2295070", "revid": "599013", "url": "https://it.wikipedia.org/wiki?curid=2295070", "title": "Goo Kennedy", "text": ""}
{"id": "2295072", "revid": "2129904", "url": "https://it.wikipedia.org/wiki?curid=2295072", "title": "Yer Blues", "text": "Yer Blues \u00e8 un brano musicale dei Beatles, contenuto nell'album \"The Beatles\" (meglio noto come \"White Album\").\nIl brano.\nOrigine e storia.\nL'autore \u00e8 John Lennon, che scrisse il brano in India nel 1968, ai tempi del corso di meditazione trascendentale del santone Maharishi Mahesh Yogi.\nSorretta da una vena sardonica e beffarda che si alterna a momenti di piena consapevolezza, \"Yer Blues\" \u00e8 lontana dalle innovazioni stilistiche e dalle sofisticate soluzioni sperimentali presenti in brani precedenti come \"Tomorrow Never Knows\" e \"Strawberry Fields Forever\". Si tratta infatti di un motivo che si dipana lungo un classico giro armonico blues, e il pezzo si rif\u00e0 al \"blues boom\" inglese che negli anni sessanta vide gruppi come i Bluesbreakers di John Mayall, i Chicken Shack, i Savoy Brown e i Fleetwood Mac ispirarsi alla musica nera statunitense per scoprire che la popolarit\u00e0 del blues andava ben al di fuori di una ristretta cerchia elitaria.\nPur partendo dalla descrizione di uno stato d'animo, i versi della canzone tendono verso la parodia del blues bianco inglese pi\u00f9 manieristico di quegli anni. Spieg\u00f2 lo stesso Lennon di avere optato nel titolo, contro il parere di Paul McCartney, per \"yer\", corruzione di \"your\" nel linguaggio parlato. Fatto molto insolito per i Beatles, il testo della canzone contiene un riferimento a un personaggio di un'altra canzone e al suo autore, laddove cita il \"Mr. Jones\" della famosa \"Ballad of a Thin Man\" di Bob Dylan, comparsa sull'album \"Highway 61 Revisited\" del 1965.\nLa canzone era una delle pi\u00f9 \"sentite\" dallo stesso autore \u2013 come egli stesso dichiara \u2013, lo dimostra anche il fatto che Lennon scelse \"Yer Blues\" come unica canzone originale dei Beatles ritenuta adatta a essere registrata nel 1969 con la Plastic Ono Band nell'album \"Live Peace in Toronto\" e ad essere eseguita dal vivo nel video dei Rolling Stones \"Rock 'n' Roll Circus\" del 1968, dove il Beatle la esegu\u00ec con Mitch Mitchell alla batteria, Keith Richards al basso ed Eric Clapton alla chitarra elettrica, nell'estemporanea band formata per l'occasione, chiamata ironicamente \"Dirty Mac\".\nRegistrazione.\nL'incisione del brano ebbe luogo dal vivo il 13 agosto in una stanza attigua alla sala di controllo dello Studio Due di Abbey Road. Completata con qualche sovraincisione marginale in due sedute successive (una seconda linea vocale di Lennon il giorno seguente e il conteggio iniziale di Ringo il 20 del mese), la registrazione iniziale fu intenzionalmente effettuata a volume molto alto e le due chitarre soliste vennero trattate con pesanti effetti ADT e Leslie. L'urlo dell'ultima strofa fu lanciato in un microfono spento.\nFormazione.\nThe Beatles"}
{"id": "2295073", "revid": "122900738", "url": "https://it.wikipedia.org/wiki?curid=2295073", "title": "Brian Beshara", "text": ""}
{"id": "2295075", "revid": "36426", "url": "https://it.wikipedia.org/wiki?curid=2295075", "title": "San Marziale", "text": ""}
{"id": "2295077", "revid": "599013", "url": "https://it.wikipedia.org/wiki?curid=2295077", "title": "Gil McGregor", "text": "Carriera.\nDopo aver giocato per la Wake Forest University, nel 1971 fu scelto al Draft NBA al sesto giro dai Cincinnati Royals, con i quali disput\u00f2 il campionato NBA 1971-72. Nella stagione 1973-74 gioc\u00f2 nel campionato italiano di serie A nelle file dell'Alco Bologna, primo cestista fortitudino ad aver militato nella NBA. Lo si ricorda perch\u00e9 - a causa un incidente estivo che gli aveva procurato guai a un occhio - giocava con gli occhiali."}
{"id": "2295080", "revid": "1784938", "url": "https://it.wikipedia.org/wiki?curid=2295080", "title": "CADASIL", "text": "Per sindrome CADASIL (acronimo derivante dai termini in inglese \"cerebral autosomal dominant arteriopathy with subcortical infarcts and leukoencephalopathy\", in italiano \"arteriopatia cerebrale autosomica dominante con infarti sottocorticali e leucoencefalopatia\"), chiamata anche demenza-infarto cerebrale multiplo ereditario o demenza ereditaria con infarti cerebrali multipli, si intende una malattia di carattere autosomico dominante dei piccoli vasi caratterizzata da ripetuti infarti cerebrali profondi.\nSintomatologia e decorso.\nLa sindrome CADASIL esordisce fra i 35 e i 55 anni di et\u00e0. Fra i sintomi e i segni clinici si riscontra inizialmente emicrania con aura e i tipici sintomi del mal di testa (dolore da cefalea, vomito, nausea, fotofobia, ecc.), causata da attacchi ischemici transitori o periodici ictus di modesta entit\u00e0 (che si aggravano col tempo) nella zona subcorticale; il soggetto sviluppa problemi di vista e disordini del comportamento fino ad apparenti patologie psichiatriche che possono essere confuse con psicosi, schizofrenia, disturbo bipolare, disturbo depressivo.\nLa malattia, in seguito ai continui ictus ed emorragie cerebrali, giunge in fase acuta e progredisce quindi con demenza di tipo vascolare e subcorticale progressiva, associata a paralisi pseudobulbare, incontinenza urinaria, episodi frequenti di stato confusionale, declino cognitivo, atassia, disturbi muscolari e sensitivi di tipo neurologico, arrivando - in certi casi di lunga sopravvivenza - all'apatia, alla paraplegia e alla totale catatonia. La morte avviene per possibili diverse cause: ictus, paralisi avanzata, disturbi circolatori e respiratori, o infezioni sopraggiunte. La sopravvivenza dalla diagnosi va da pochi anni a pi\u00f9 di vent'anni; la sopravvivenza dei maschi \u00e8 pi\u00f9 lunga delle femmine.\nEziologia.\nDovuto ad un difetto a livello genetico, il cui gene, il NOTCH3 \u00e8 mappato nel cromosoma 19.\nEsami.\nPer una corretta diagnosi si utilizza una biopsia della pelle ed esami genetici.\nOggi non \u00e8 pi\u00f9 necessaria una biopsia basta un esame del sangue approfondito\nDiagnosi differenziale.\nUna volta veniva confusa per la malattia di Binswanger, la cui differenza principale \u00e8 la mancanza di associazione a malattie cardiovascolari.\nTerapia.\nNon esiste un trattamento specifico. Per rallentare la malattia vengono oggi utilizzati farmaci che hanno la propriet\u00e0 di prevenire trombi, ictus e infarti, come l'acido acetilsalicilico (aspirina), il clopidogrel e il dipiridamolo, ma la patologia resta incurabile.\nStoria.\nSecondo alcuni studi, la CADASIL fu la causa dei disturbi, della malattia e della morte del musicista Felix Mendelssohn (anche sua sorella, i genitori e il nonno morirono per ripetuti ictus), e del filosofo Friedrich Nietzsche (cos\u00ec come del padre e del nonno di questi)."}
{"id": "2295081", "revid": "767487", "url": "https://it.wikipedia.org/wiki?curid=2295081", "title": "Steve Wilson", "text": ""}
{"id": "2295082", "revid": "1005847", "url": "https://it.wikipedia.org/wiki?curid=2295082", "title": "Elezioni europee del 2009 in Austria", "text": "Le elezioni europee del 2009 in Austria si sono tenute il 4 giugno."}
{"id": "2295083", "revid": "767487", "url": "https://it.wikipedia.org/wiki?curid=2295083", "title": "Esoteric Romance", "text": " \u00e8 il terzo album della rock band visual kei giapponese Vidoll. \u00c8 stato pubblicato il 25 marzo 2009 dalla label major Nippon Crown.\nEsistono due edizioni dell'album: una normale con custodia jewel case, ed una speciale in edizione limitata con custodia jewel case, cover diversa, booklet fotografico di 24 pagine e DVD extra.\nTracce.\nTutti i brani sono testo e musica di Jui, tranne dove indicato.&lt;br&gt;\nDopo il titolo \u00e8 indicata fra parentesi \"()\" la grafia originale del titolo, eventuali note sono riportate dopo il punto e virgola \";\"."}
{"id": "2295084", "revid": "599013", "url": "https://it.wikipedia.org/wiki?curid=2295084", "title": "Joe Vogel", "text": ""}
{"id": "2295087", "revid": "300067", "url": "https://it.wikipedia.org/wiki?curid=2295087", "title": "Mike Maloy", "text": ""}
{"id": "2295089", "revid": "36426", "url": "https://it.wikipedia.org/wiki?curid=2295089", "title": "Monumento funebre al cardinale La Grange", "text": "Il monumento funebre al cardinale La Grange si trova nel Mus\u00e9e du Petit Palais ad Avignone. Risale al 1403 ed \u00e8 un importante esempio di scultura tardogotica pervenutoci.\nStoria.\nIl cardinale Jean de La Grange mor\u00ec ad Avignone nel 1402 e qui venne sepolto nel coro della chiesa di San Marziale. Il monumento per la sua sepoltura, del 1403, ci \u00e8 giunto gravemente danneggiato, ma un disegno della fine del XVII secolo conservato alla Biblioteca vaticana e il confronto con altre opere successive ci ha permesso di conoscerne la forma originaria, fatta di ben sette livelli sovrapposti e coronati da una cuspide gotica.\nAl di sopra del corpo del cardinale, in lettere gotiche, vi \u00e8 inciso: \u00ab\"Spectaculum facti sumus mundo ut majores et minores in nobis clare videant ad quem statum redigentur, neminem excludendo, cujusvis status sexus vel \u00e6tatis. Ergo miser cur superbis, nam cinis es et in cadaver fetidum, cibum et escam vermium ac cinerem, sic et nos, reverteris\"\u00bb.\nIl monumento \u00e8 stato rimosso e parzialmente distrutto, ma i suoi frammenti sono stati ricomposti nel Museo del Petit Palais.\nDescrizione.\nLa parte pi\u00f9 interessante del monumento era la lastra frontale scolpita, incassata tra due piedritti laterali che componevano l'involucro di pietra per la cassa.\nIn basso \u00e8 raffigurato un cadavere in putrefazione, ruotato leggermente verso l'alto in modo da permetterne una visione pi\u00f9 diretta, secondo il gusto brutalmente macabro dell'espressionismo tardo gotico, volto a impressionare i fedeli che osservavano. La parte ancora pi\u00f9 sorprendente era nel registro superiore della lastra, dove si trovavano sette teste dei pi\u00f9 alti gradi sociali dell'epoca, rappresentate in vari stadi di putrefazione, con un cartiglio che ammonisce sul destino comune della morte. Le teste sono perdute e resta traccia solo nei rilievi dei cappelli e di altri paramenti, che permettono di riconoscere un cardinale e un papa.\nIl tema era quello del memento mori, gi\u00e0 presente nell'iconografia del XIV secolo, come nell'Incontro dei tre vivi e tre morti o nelle danze macabre. Ma in questo caso l'immagine ha un'inusitata violenza realistica, che rappresenta uno dei primissimi esempi conosciuti di un'iconografia che si diffuse poi nella scultura funeraria della Francia dell'Est per tutto il XV secolo."}
{"id": "2295092", "revid": "120821180", "url": "https://it.wikipedia.org/wiki?curid=2295092", "title": "Terrore (collana)", "text": "Terrore (titolo originale: Spooksville) \u00e8 una collana di 24 racconti horror-fantastici per ragazzi dello scrittore statunitense Christopher Pike. La serie \u00e8 ambientata in una remota cittadina degli Stati Uniti d'America chiamata Springville e ruota attorno alle vite di cinque abitanti adolescenti.\nTrama.\nI libri della serie sono incentrati sulle avventure di un gruppo di amici nella loro bizzarra cittadina, frequentemente visitata da ogni tipo di creature fantastiche come demoni, vampiri, streghe, mostri, alieni e fantasmi. I ragazzi sono spesso coinvolti nell'esplorazione della loro cittadina, nella quale sfuggono a molti pericoli e salvano l'ignara popolazione dalle forze del male. Bench\u00e9 i libri siano ordinati cronologicamente differiscono nella rilevanza con le storie precedenti, ci sono personaggi ricorrenti all'infuori del gruppo cos\u00ec come ricorrono alcuni luoghi e alcune tematiche, e ciascun libro non \u00e8 inteso come autonomo; tuttavia potrebbero essere tranquillamente letti in un ordine diverso da quello indicato sotto.\nPersonaggi.\nI personaggi principali della serie sono cinque amici adolescenti:\nAltri personaggi appaiono frequentemente: la pi\u00f9 nota \u00e8 Ann Templeton, la Strega, sulla quale i ragazzi hanno opinioni diverse, e \"Il Balordo\" (nome originale: \"Bum\"), l'amichevole e sapiente ex-sindaco, ora senzatetto, che consiglia i ragazzi e tenta di aiutarli a difendere la cittadina in tempi di crisi.\nIn Italia.\nLa serie non sembra avere avuto un grande successo in Italia (probabilmente \"oscurata\" dalla ben pi\u00f9 nota collana dei Piccoli brividi), tant'\u00e8 che solo i primi 12 racconti sono stati tradotti e pubblicati.\nDa notare come, oltre ai nomi di alcuni personaggi, la traduzione italiana abbia modificato anche il soprannome dato alla cittadina dai ragazzi del luogo: in originale viene chiamata \"Spooksville\" (soprannome che d\u00e0 anche il titolo alla collana), nella versione italiana invece \"Horrorville\".\nAdattamento televisivo.\nDalla serie di libri \u00e8 stata tratta nel 2013 una serie televisiva intitolata \"Spooksville\"."}
{"id": "2295093", "revid": "123752957", "url": "https://it.wikipedia.org/wiki?curid=2295093", "title": "Claudio Pagliara", "text": "Biografia.\nDal 1\u00ba agosto 2019 Pagliara \u00e8 corrispondente responsabile della sede Rai di New York per gli Stati Uniti e il Nordamerica. In precedenza \u00e8 stato corrispondente Rai a Pechino, a Gerusalemme e a Parigi. Ha realizzato diversi documentari (\"Le Vie della Seta\", \"Il Salto del Dragone\", \"La Cina di Frontiera\", \"Cina mon Amour\" e \"Ritorno in Birmania\") per la rubrica Speciale TG1. Tra gli altri, ha intervistato il presidente dello Stato di Israele Shimon Peres, i \"premier\" israeliani Ariel Sharon, Ehud Olmert e Benjamin Netanyahu, il presidente dell'Autorit\u00e0 Nazionale Palestinese Ma\u1e25m\u016bd \u02bfAbb\u0101s (Ab\u016b M\u0101zen) e il re di Giordania \u02bfAbd All\u0101h II.\n\u00c8 entrato nella professione giornalistica nel 1980 grazie ad una borsa di studio della FIEG e della FNSI; iscritto all'albo dei giornalisti dall'8 giugno 1984, prima di approdare alla Rai ha lavorato come giornalista presso la \"Gazzetta del Popolo\" e \"Stampa Sera\".\nHa ricevuto il \"Premio Magna Grecia\" nel 2006, il \"Premio Ciociaria\" nel 2007, il Premio Saint-Vincent 2008 e il Premio internazionale \"Maria Grazia Cutuli\" nel 2012."}
{"id": "2295097", "revid": "986213", "url": "https://it.wikipedia.org/wiki?curid=2295097", "title": "Jean de La Grange", "text": "Era fratello di \u00c9tienne de La Grange, consigliere reale e presidente del Parlamento ai tempi di Carlo V e Carlo VI.\nBiografia.\nEntrato nell'ordine di San Benedetto, divenne priore a \u00c9lancourt, poi Gigny e infine procuratore dell'ordine cluniacense. Nel 1358 fu abate dell'Abbazia di F\u00e9camp e partecipante al consiglio del re Carlo V di Francia, dove era specializzato sugli affari ecclesiastici, sulle materie finanziarie e fiscali.\nNel 1370 il re lo nomin\u00f2 presidente della \"Cour des aides\", mentre nel 1373 papa Gregorio XI lo dichiar\u00f2 vescovo di Amiens e cardinale col titolo di San Marcello, oltre che consigliere personale. Nel 1378 si rec\u00f2 a Roma alla scorta di Urbano VI. Con il conclave di Fondi e l'elezione dell'antipapa Clemente VII, Jean de La Grange, su richiesta del re di Francia, appoggi\u00f2 il nuovo pontefice.\nNel 1394 venne nominato cardinale vescovo di Frascati. Con il nuovo antipapa Benedetto XIII si ritrov\u00f2 quindi nel partito scismatico e chiese l'abdicazione del papa, oltre a organizzare la sottrazione di obbedienza nel 1398. Entrato in conflitto anche con Luigi d'Orl\u00e9ans, mor\u00ec prima della fine della procedura.\nVenne sepolto nella coro della chiesa di San Marziale ad Avignone in un monumento appositamente costruito."}
{"id": "2295098", "revid": "36426", "url": "https://it.wikipedia.org/wiki?curid=2295098", "title": "Jean de la Grange", "text": ""}
{"id": "2295099", "revid": "36426", "url": "https://it.wikipedia.org/wiki?curid=2295099", "title": "Jean de Lagrange", "text": ""}
{"id": "2295101", "revid": "173469", "url": "https://it.wikipedia.org/wiki?curid=2295101", "title": "Luigi d'Orl\u00e9ans", "text": ""}
{"id": "2295102", "revid": "767487", "url": "https://it.wikipedia.org/wiki?curid=2295102", "title": "Piscina all'aperto &quot;an der Falkenwiese&quot;", "text": "La piscina all'aperto\" an der Falkenwiese\" (\"prato dei falchi\" in tedesco, perch\u00e9 qui venivano allenati i falconi) \u00e8 una piscina costruita sulla riva di un fiume e posta sotto la protezione dell'ente tedesco di protezione dei monumenti, nella citt\u00e0 anseatica di Lubecca, nella regione dello Schleswig-Holstein, Germania settentrionale. \nLa piscina all'aperto si trova nella zona orientale dell'isola su cui \u00e8 costruita la citt\u00e0 vecchia, sul fiume Wakenitz, sbarrato fin dal Medioevo, all'altezza della Falkenwiese sulla riva del Wakenitz, nel quartiere di St. J\u00fcrgen. La piscina all'aperto viene anche utilizzata per manifestazioni culturali.\nStoria.\nImpianto di Kreidemann.\nGi\u00e0 dal 1799 Lubecca possedeva sul fiume Wakenitz un impianto balneare costruito e mantenuto dalla Societ\u00e0 per lo sviluppo di attivit\u00e0 collettivamente vantaggiose, che il maestro di nuoto Anton Kreidemann aveva creato come \"impianto di Kreidemann\" a sud dell'attuale piscina all'aperto all'altezza della \"Dorotheenstrasse\" costruita successivamente. Era una delle piscine pi\u00f9 antiche della Germania settentrionale e disponeva di una vasca dalla quale i nuotatori potevano raggiungere il fiume Wakenitz. L'impianto balneare, con inizialmente otto cabine-spogliatoio, fu ampliato pi\u00f9 volte. La piscina privata fu demolita nel 1898 per fare spazio al canale sotterraneo (\"D\u00fcker\") in relazione alla costruzione del canale Elba-Lubecca. Venne prosciugato il fiume Wakenitz dopo la costruzione della diga Falkendamm in direzione di M\u00fchlenteich. Dal \"D\u00fcker\", risalendo il fiume Wakenitz, sbarrato a mo' di lago, questo aveva nella sua zona settentrionale una bassa velocit\u00e0 di scorrimento.\nPiscina all'aperto \"Falkenwiese\".\nCome sostituzione dell'impianto di Kreidemann, la citt\u00e0 di Lubecca costru\u00ec presso la Falkenwiese una nuova piscina all'aperto. La Falkenwiese nel Medioevo era stata usata per l'allevamento e la caccia con i falconi. La piscina fu inaugurata il 20 giugno 1899 come impianto balneare \"Falkenwiese\", l'anno successivo fu creato nelle immediate vicinanze il giardino scolastico di Lubecca. Inizialmente l'accesso alla piscina all'aperto era consentito solo agli uomini. Dal 1907 poterono visitare l'impianto, per alcune ore durante il giorno, anche le donne. Fino agli anni ottanta del XX secolo, l'impianto balneare costruito in legno aveva ingressi separati per uomini e donne, che consentivano l'accesso diretto agli spogliatoi rispettivamente per gli uomini e per le donne. L'accesso era gratuito, si pagava solo per l'uso delle docce calde. La piscina all'aperto era particolarmente amata in special modo dai residenti del quartiere tra la \"Moltkestra\u00dfe\", la \"Falkenwiese\", la \"Falkenstra\u00dfe\" e la \"Wakenitzufer\", dove all'inizio del XX secolo vennero costruiti edifici residenziali a pi\u00f9 piani, ma anche edifici bifamiliari e monofamiliari. I gap costruttivi su precedenti terreni adibiti a vivai furono chiusi dopo la fine della Seconda guerra mondiale."}
{"id": "2295103", "revid": "1715815", "url": "https://it.wikipedia.org/wiki?curid=2295103", "title": "Adele Bonolis", "text": " Nel 2003 si \u00e8 svolta nell'arcidiocesi di Milano l'inchiesta diocesana sulla sua vita, virt\u00f9 e fama di santit\u00e0. Il 21 gennaio 2021 Papa Francesco ha autorizzato la Congregazione delle Cause dei Santi a promulgare il decreto sull'eroicit\u00e0 delle virt\u00f9, che la rende Venerabile. \u00c8 prozia del presentatore televisivo Paolo Bonolis che, in suo ricordo, ha chiamato Adele la sua quinta figlia avuta dalla moglie Sonia Bruganelli.\nBiografia.\nAdele Bonolis \u00e8 l'ultima nata di quattro figli di Luigi Girolamo Bonolis e Luigia Varenna. Nacque e visse nel centro storico di Milano. Battezzata nella Basilica di Sant'Ambrogio, cresce e si forma all'interno della Giovent\u00f9 Femminile dell'Azione Cattolica. Dopo il diploma presso l'istituto magistrale ottiene anche la maturit\u00e0 classica, per poi laurearsi presso la facolt\u00e0 di Lettere e Filosofia dell'Universit\u00e0 Cattolica del Sacro Cuore nel 1944 con una tesi sul \"Male morale in San Tommaso\". Il 24 giugno 1941 si era consacrata privatamente a Dio.\nFondamentale per la sua futura attivit\u00e0 sar\u00e0 la visione di una prostituta, mentre era in compagnia del padre: questo evento la segner\u00e0 al punto di decidere di dedicarsi, una volta adulta, a ridare alle prostitute la dignit\u00e0 persa e consentire loro una nuova vita e un riscatto sociale, in modo da \"ristabilire l'amore e di trasformare il male nel bene\". Si iscrisse al corso di laurea in Medicina presso l'Universit\u00e0 degli Studi di Milano, senza per\u00f2 mai conseguire la laurea: interruppe infatti gli studi per dedicarsi esclusivamente all'assistenza delle persone materialmente e moralmente bisognose. Nel 1946-1947 insegn\u00f2 filosofia a Milano. \nNel 1957, a seguito della legge Merlin, che prevede la chiusura delle case chiuse, apre a Montano Lucino un centro di accoglienza per ex prostitute, la Casa di Orientamento Femminile \"Maria Assunta\"; seguono la Casa San Paolo a Vedano al Lambro, la Casa Maria delle Grazie a Cibrone di Nibionno, vicino a Lecco e la Villa Salus a Lenno in provincia di Como. Nel 1955 papa Pio XII la insignisce dell'onorificenza Pro Ecclesia et Pontifice, nel 1959 il Comune di Milano le conferisce la medaglia d'oro di benemerenza, nel 1967 riceve dal Ministero di Grazia e Giustizia il diploma di 3\u00ba grado al merito della redenzione sociale con facolt\u00e0 di fregiarsi della medaglia di bronzo e dalla provincia di Milano la medaglia d'oro di benemerenza.\nNel dicembre 1976 viene operata all'intestino a causa di un tumore, ma continua l'attivit\u00e0 nelle sue strutture. Muore l'11 agosto del 1980; i funerali saranno celebrati, cos\u00ec come il suo battesimo, presso Sant'Ambrogio. Nell'omelia Libero Tresoldi dir\u00e0: \u00ab\"Avvicinando Adele Bonolis l'impressione era quella di chi trovava in lei un punto di appoggio, un luogo di rifugio, una speranza per procedere nel cammino. Si era sempre preoccupata di comportarsi come la vela di una barca che cerca il soffio del vento e da esso si lascia condurre\"\u00bb.\nLe case d'accoglienza oggi.\nLe strutture fondate da Adele collaborano con enti e istituzioni locali. La casa C.O.D.I.C. Casa Maria delle Grazie, situata a Nibionno in provincia di Lecco oggi svolge attivit\u00e0 nell'ambito della Regione Lombardia in collaborazione coi Servizi del territorio. Questa si presenta come una struttura socio-assistenziale che avendo finalit\u00e0 educative e riabilitative a favore dei meno abbienti offre anche un orientamento morale che rispetta le differenze di credo e di cultura degli utenti. \nLa Casa di orientamento femminile (COF) si occupa del reinserimento nella societ\u00e0 di ragazze in difficolt\u00e0, sia italiane sia straniere, provenienti da esperienze di prostituzione o da disagio familiare, ponendosi come risposta al bisogno di ricostruzione personale e sociale di persone che, in gran parte non ancora maggiorenni, hanno vissuto esperienze di violenza e degrado della propria dignit\u00e0."}
{"id": "2295104", "revid": "32116", "url": "https://it.wikipedia.org/wiki?curid=2295104", "title": "Capitaneria generale", "text": ""}
{"id": "2295106", "revid": "198277", "url": "https://it.wikipedia.org/wiki?curid=2295106", "title": "Associazione Sportiva Dilettantistica Pontevecchio", "text": "LAssociazione Sportiva Dilettantistica Pontevecchio, meglio nota come Pontevecchio o Ponte Vecchio, \u00e8 una societ\u00e0 calcistica italiana con sede nella citt\u00e0 di Perugia, di cui rappresenta la frazione di Ponte San Giovanni. Milita in Promozione, la sesta divisione del campionato italiano.\nFondata nel 1945, nel corso degli anni la Pontevecchio \u00e8 assurta, come tradizione sportiva, a seconda realt\u00e0 calcistica cittadina dietro al pi\u00f9 blasonato : la formazione rossoverde annovera la partecipazione a 13 campionati della massima divisione dilettantistica nazionale, vantando quale maggiore traguardo sportivo la vittoria della Coppa Italia Dilettanti 2006-2007; \u00e8 stata inoltre insignita dal CONI della stella d'argento al merito sportivo nel 1986, e della stella d'oro nel 1998.\nStoria.\nPer quasi mezzo secolo dalla sua nascita, la Pontevecchio circoscrive la propria attivit\u00e0 ai campionati regionali. Ci\u00f2 fino al 1992, quando conquista per la prima volta la promozione nel Campionato Nazionale Dilettanti; la squadra \u00e8 allenata in questi anni da Serse Cosmi, il quale porta poi i rossoverdi a ottenere uno storico terzo posto nel torneo interregionale del 1994-1995.\nIl club resta nella massima categoria dilettantistica fino al 1998, quando retrocede nel campionato umbro di Eccellenza. Torna in Serie D nel 2007, anno in cui consegue peraltro il successo pi\u00f9 importante della sua storia, la Coppa Italia Dilettanti, vinta nella finale allo stadio Flaminio di Roma contro la .\nAl ritorno in Serie D, nella stagione 2007-2008, i ponteggiani si piazzano all'ottavo posto. Tuttavia, negli anni seguenti la squadra si barcamena costantemente nelle zone di bassa classifica, spesso mantenendo la categoria solo grazie a salvezze arrivate ai play-out o tramite ripescaggio, fino alla retrocessione in Eccellenza giunta nel 2014.\nColori e simboli.\nI colori ufficiali della Pontevecchio sono il rosso e il verde. La squadra ponteggiana indossa come divisa casalinga una maglia a righe verticali rossoverdi, abbinata a pantaloncini e calzettoni di colore nero; come uniforme da trasferta, \u00e8 tradizionalmente usato un completo bianco.\nNello stemma del club, composto da uno scudo bianco a tre lati con bordatura verde, \u00e8 rappresentato al suo interno quel Ponte Vecchio da cui la societ\u00e0 prende il nome \u2014 un ponte sul fiume Tevere risalente all'et\u00e0 medievale, andato distrutto nel 1944 a seguito dei bombardamenti Alleati durante il secondo conflitto mondiale \u2014, assieme alla sigla riportata con caratteri rossi.\nStrutture.\nStadio.\nLa Pontevecchio disputa le sue partite casalinge presso lo stadio Comunale degli Ornari di Ponte San Giovanni.\nStatistiche e record.\nStatistiche di squadra.\nIn ambito nazionale, la Pontevecchio \u00e8 l'unica formazione umbra ad aver conquistato la Coppa Italia Dilettanti. In campo regionale, il club ponteggiano \u00e8 quello che ha conseguito pi\u00f9 primati nell'Eccellenza Umbria: \u00e8 una delle quattro squadre a essere riuscita a vincere nella stessa annata il campionato e la Coppa Italia regionale di Eccellenza, nonch\u00e9 tra le sole quattro compagini capaci di trionfare nella categoria in due diverse occasioni; insieme alla Tiberis di Umbertide, sono infine le uniche che si sono aggiudicate la coppa regionale di Eccellenza per due anni consecutivi.\nRivalit\u00e0.\nLa Pontevecchio, assieme al pi\u00f9 famoso , d\u00e0 vita all'unica stracittadina perugina in ambito calcistico. Tuttavia, vista la differenza di categorie che storicamente ha separato rossoverdi e biancorossi, il cosiddetto derby di Perugia ha avuto luogo, per le prime e fin qui uniche due volte, solamente nel corso del campionato di Serie D 2010-2011; \u00e8 questa la sola stracittadina disputata nella storia del capoluogo umbro, dato che neanche agli inizi del XX secolo \u2014 ai tempi della contrapposizione sportiva tra le realt\u00e0 della \"Fortebraccio\" e della \"Libertas\" \u2014 furono giocate delle sfide interne ai confini comunali, sempre vietate dal prefetto dell'epoca per motivi di ordine pubblico. Con queste premesse, a conti fatti non \u00e8 mai esistito un reale dualismo tra i ponteggiani e i pi\u00f9 noti grifoni."}
{"id": "2295112", "revid": "1884099", "url": "https://it.wikipedia.org/wiki?curid=2295112", "title": "Tendine", "text": "Con il vocabolo tendine si intendono tutti quegli insiemi di fibre che permettono ai muscoli di fissare le proprie estremit\u00e0 ad un osso o alla pelle consentendo all'apparato contrattile di svolgere le sue funzioni. In caso di lesioni tendinee gravi, che comportano una totale o quasi rottura del tendine, si ha la perdita del movimento generato dal muscolo interessato (es. rottura del tendine di Achille con impossibilit\u00e0 di eseguire una flessione plantare della caviglia).\nStrutture annesse al tendine.\nPer preservare l'integrit\u00e0 dei tendini, durante il movimento dei segmenti ossei dettato dai muscoli, il corpo umano dispone di particolari tessuti molli, le guaina tendinea, che li rivestono lungo il loro decorso. Le guaine hanno dunque una funzione protettiva impedendo lo sfregamento e il conseguente deterioramento del tendine sulle superfici ossee, dovuto all'attrito tra i due corpi nel corso del tempo; inoltre, le guaine assicurano un incremento della performance muscolare poich\u00e9 migliorano la capacit\u00e0 di scivolamento dei tendini. Oltre alle patologie del tendine, le stesse guaine tendinee, essendo membrane sinoviali a tutti gli effetti, possono andare incontro a flogosi che comprometteranno il corretto svolgimento delle attivit\u00e0 muscolari.\nPropriet\u00e0 biochimiche e biomeccaniche.\nLa natura connettivale fibrosa dei tendini permette di classificarli all'interno dei tessuti molli non contrattili. Essendo tessuto connettivo, i tendini sono costituiti da matrice extracellulare e fibre. I tendini hanno capacit\u00e0 di resistenza alle forze di trazione e, in particolar modo, alla tensione generate dall'azione muscolare. Questa capacit\u00e0 influisce in maniera marcata nella composizione del tessuto. Il collagene di tipo I (unione di molecole di tropocollagene e fase finale della maturazione del collagene di tipo III) ricopre la quasi totalit\u00e0 delle fibre del tessuto che si dispongono parallelamente tra loro per aumentare la resistenza ai carichi di tensione. L'intensit\u00e0 del legame covalente tra le fibre rappresenta un altro fattore determinante nella stabilit\u00e0 biomeccanica del tessuto. Oltre al collagene, nei tendini \u00e8 presente, ma in minor quantit\u00e0, anche l'elastina, cio\u00e8 una fibra proteica dotata di grandi propriet\u00e0 elastiche.\nLa matrice extracellulare \u00e8 composta soprattutto da proteoglicano e glicoproteina con il compito di consolidare la struttura fibrosa e di richiamare acqua per idratare il tessuto. Una composizione di questo tipo permette ai tendini di avere un rapporto sforzo/deformazione 98 volte inferiore al cemento armato e uno sforzo al quale il tendine si frattura solo 15 volte inferiore all'acciaio.\nL'aumentare dell'et\u00e0 del soggetto, cos\u00ec come l'immobilit\u00e0, l'inattivit\u00e0 o l'utilizzo di corticosteroidi, colpiscono principalmente il numero di fibre di collagene di tipo I riducendolo e stravolgono la normale distribuzione parallela delle fibre. Il risultato finale sar\u00e0 una riduzione delle qualit\u00e0 del tessuto che esporr\u00e0 il soggetto ad un maggior rischio di lesioni, strappi e rotture tendinee.\nPatologie del tendine.\nCome molti altri tessuti del nostro organismo, se esposto per lunghi periodi a carichi e stress lavorativi che non \u00e8 in grado di sopportare, anche il tendine pu\u00f2 andare incontro a processi flogistici di varia natura. I pi\u00f9 importanti sono rappresentati dalla \"tendinite\" (es. tendinite rotulea, achillea, ecc.) e dalla \"tenosinovite\" (fenomeno nel quale, oltre all'infiammazione del tendine, viene interessata anche la sinovia tendinea). La \"tendinosi\" \u00e8, invece, una degenerazione del tessuto tendineo dovuta a fattori lesivi che si perpetuano nel tempo."}
{"id": "2295116", "revid": "195924", "url": "https://it.wikipedia.org/wiki?curid=2295116", "title": "Tessuto cartilagineo", "text": "Il tessuto cartilagineo \u00e8 un tessuto connettivo di sostegno specializzato. \u00c8 costituito da cellule dette condrociti, immerse in un'abbondante sostanza amorfa intercellulare, da essi stessi sintetizzata, formata da fibre collagene e da una matrice amorfa gelatinosa.\nLe principali caratteristiche di questo tessuto sono la solidit\u00e0, la flessibilit\u00e0 e la capacit\u00e0 di deformarsi limitatamente. La cartilagine forma l'abbozzo per la maggior parte delle ossa dello scheletro umano, nonch\u00e9 nelle metafisi durante l'accrescimento corporeo (cartilagine di coniugazione), le quali successivamente verranno mineralizzate e sostituite da tessuto osseo. \nNell'adulto la cartilagine permane in corrispondenza delle superfici articolari, nei dischi intervertebrali, nello scheletro del padiglione dell'orecchio esterno, a livello della sinfisi pubica e nei menischi articolari. Inoltre costituisce parte dello scheletro di sostegno delle vie aeree superiori e inferiori.\nSi forma inoltre in seguito a fratture in qualsiasi fase della vita. In tutte le zone in cui \u00e8 localizzata, fatta eccezione per le superfici articolari, la cartilagine \u00e8 rivestita da un involucro costituito da tessuto connettivo denso fibroso detto pericondrio. La cartilagine non \u00e8 vascolarizzata e non \u00e8 innervata, la diffusione avviene invece attraverso la matrice. Le cartilagini vengono classificate in base alla quantit\u00e0 e alla costituzione della sostanza amorfa e in base alle fibre in essa presenti.\nClassificazione.\nSi distinguono perci\u00f2 tre tipi di cartilagine:\nDerivazione embriologica.\nLa cartilagine ialina incomincia la sua formazione durante la quinta settimana di sviluppo embrionale, a partire dal mesenchima differenziatosi del mesoderma. Le cellule mesenchimali per differenziarsi in condroblasti subiscono modificazioni morfologiche quali la scomparsa dei loro prolungamenti citoplasmatici e la trasformazione in cellule pi\u00f9 tondeggianti. Le modificazioni vengono subite da gruppi di cellule mesenchimali e ogni nuovo gruppo in fase di differenziazione viene detto centro di condrificazione o blastema protocondrale. Quando le cellule dei centri di condrificazione cominciano a secernere una matrice di composizione simile a quella che former\u00e0 la cartilagine definitiva e a sintetizzarne le fibre collagene, possono essere identificate come condroblasti. Le cellule mesenchimali durante la differenziazione arricchiscono il proprio corredo di organelli, essendo cellule in attiva proliferazione e biosintesi, per cui si formano nuovi ribosomi, cisterne di reticolo endoplasmatico rugoso (RER), si espande l'apparato di Golgi.\nI fattori di differenziazione cartilaginei che intervengono nella regolazione dell'evento sono SOX9 e omeoproteina-1. A mano a mano che i condroblasti secernono la matrice cartilaginea si allontanano fra loro e rimangono intrappolati nelle lacune. Quando l'attivit\u00e0 biosintetica del condroblasto diminuisce esso pu\u00f2 essere identificato come condrocita. Mentre i condroblasti secernono la matrice, il mesenchima non differenziato circonda l'intera struttura in formazione e costituisce il pericondrio, che \u00e8 formato da cellule staminali unipotenti, dette cellule condroprogenitrici o condrogeniche.\nDa questo punto in poi l'accrescimento cartilagineo pu\u00f2 avvenire con due processi:\nLa cartilagine fibrosa si origina con un processo sostanzialmente simile a quello della cartilagine ialina, con la differenza che le cellule mesenchimali si differenziano prima in fibroblasti, che sintetizzano fibre collagene di tipo I e non di tipo II e in misura nettamente maggiore, dopodich\u00e9 si differenziano in condroblasti che cominciano a secernere la matrice cartilaginea. Non si riscontra la migrazione delle cellule mesenchimali a formare il pericondrio.\nLa cartilagine elastica si origina a partire dalla cartilagine ialina, che in questo caso sintetizza prevalentemente molecole di tropoelastina che si associano a formare elastina, la quale poi si aggrega alla fibrillina per formare le fibre elastiche. Non subisce quasi mai calcificazione.\nCartilagine ialina.\nLa cartilagine ialina \u00e8 la variet\u00e0 pi\u00f9 diffusa di cartilagine. A fresco ha l'aspetto di una sostanza molto viscosa di colore bianco, traslucido e opalescente che permette il passaggio dei metaboliti, i quali a loro volta nutrono i condrociti. \u00c8 una cartilagine piuttosto elastica e con grande resistenza alla compressione. Permane a rivestire le superfici articolari e in alcune regioni come coste e anelli tracheali. Le sue cellule sono i condroblasti, i condrociti e i condroclasti, che sono collocati in cavit\u00e0 della sostanza amorfa dette lacune, le quali si originano per l'attivit\u00e0 secernente dei condroblasti, infatti queste cellule secernendo i componenti della matrice circostante ne restano inglobati. Una lacuna pu\u00f2 contenere uno o pi\u00f9 condrociti, in quest'ultimo caso ci si riferisce all'aggregato cellulare con il termine di gruppo isogeno. Quando due condroblasti si dividono, il solco di segmentazione \u00e8 perpendicolare all'asse maggiore dell'osso, per cui le cellule appaiono disposte in cordoni paralleli. Quest'area viene definita cartilagine seriata. Nella cartilagine \u00e8 possibile distinguere tre zone strutturalmente differenti.\nI \"condroblasti\" sono cellule in attiva proliferazione, di conseguenza nel citoplasma, intensamente basofilo, sono numerosi i mitocondri, cos\u00ec come le cisterne di reticolo endoplasmatico rugoso (RER), i ribosomi liberi; molto esteso l'apparato di Golgi. Spesso sono presenti abbondanti granuli di glicogeno, che i condroblasti assumono diventando ipertrofici durante il processo di ossificazione, vacuoli chiari contenenti granuli elettrondensi positivi alle colorazioni per glicosaminoglicani e strutturalmente molto simili ai granuli della matrice, nonch\u00e9 altri vacuoli contenenti un materiale pi\u00f9 finemente granulare. I condrociti, che sono condroblasti \"quiescienti\", possiedono una minor basofilia citoplasmatica e un corredo di organuli meno sviluppato. Sia i condroblasti sia i condrociti secernono i componenti della matrice cartilaginea, come glicosaminoglicani (acido ialuronico, condroitin-solfato, chetaran-solfato) spesso gi\u00e0 aggregati in proteoglicani nei granuli, tropocollagene, fibronectina, laminina. Per questa ragione sono funzionalmente associabili ai fibroblasti dei tessuti connettivi propriamente detti.\nLa \"matrice cartilaginea\" \u00e8 formata da fibre collagene (50% del peso a secco), proteoglicani (25-40% del peso a secco), glicoproteine(15% del peso) e fibre elastiche, una struttura qualitativamente simile a quella del connettivo propriamente detto, a cui l'accomuna anche l'elevata idratazione di cui sono responsabili i glicosaminoglicani. Essa \u00e8 intensamente basofila, ma non presenta una colorazione uniforme. Infatti sono distinguibili due aree cromaticamente differenti che informano sulla diversa distribuzione delle molecole che la compongono:\nLa matrice \u00e8 inoltre PAS-positiva (ne sono responsabili le glicoproteine), si colora con azzurro A, con il metodo Alcian blu e con il blu di toluidina. La cartilagine ialina costituisce l'abbozzo della maggior parte delle ossa, riveste le superfici articolari, forma la trachea, la laringe e i bronchi, nonch\u00e9 la cartilagine del naso e delle coste.\nCartilagine fibrosa.\nLa cartilagine fibrosa pu\u00f2 essere considerata una forma intermedia tra un tessuto connettivo denso e la cartilagine ialina, con il primo tipo di tessuto ha in comune la presenza di spessi fasci di fibre collagene di tipo I, con il secondo la matrice cartilaginea, che tuttavia risulta piuttosto scarsa.\nDal momento che le fibre collagene sono prevalenti si tratta di una cartilagine acidofila, che assume quindi coloranti acidi come il blu di bromofenolo.\nLe fibre collagene raggiungono lo spessore di 50-80 nm. Le cellule sono poche, disperse tra le fibre collagene o caratteristicamente allineate, sono circondate dalla matrice territoriale, scarsa invece quella interterritoriale. A differenza della cartilagine ialina, quella fibrosa non possiede pericondrio. Poich\u00e9 possiede tratti comuni sia al connettivo propriamente detto che alla cartilagine non si tratta quasi mai di un tessuto \"a s\u00e9 stante\", ma continuo con entrambi, come si pu\u00f2 riscontrare analizzando le inserzioni tendinee sulla cartilagine delle ossa; la cartilagine fibrosa incomincia dove il tessuto connettivo denso comincia ad avere un'apprezzabile quantit\u00e0 di matrice interposta tra le fibre collagene. La cartilagine fibrosa \u00e8 la costituente dell'anello fibroso dei dischi intervertebrali, della sinfisi pubica, delle zone di inserzione tra tendini e osso, dei menischi.\nCartilagine elastica.\nLa cartilagine elastica ha un colore giallastro, dovuto alla presenza delle fibre elastiche (che sono anche definite fibre gialle) ed \u00e8 opaca a differenza della cartilagine ialina. Come informa il suo nome, \u00e8 la tipologia di cartilagine pi\u00f9 elastica e flessibile, ci\u00f2 \u00e8 dovuto a una prevalenza della componente fibrosa rispetto a quella della matrice cartilaginea. Le fibre hanno struttura simile al connettivo denso elastico, per cui si ramificano in molte direzioni, non si aggregano in fasci, ma sono talmente dense da rendere invisibile la sostanza amorfa sottostante. La densit\u00e0 delle fibre \u00e8 progressiva, maggiore nelle parti interne, minore in quelle esterne. Possiede pericondrio, cos\u00ec come la cartilagine ialina. Si colora con l'azzurro A e con i metodi specifici per elastina e fibrillina. Forma il padiglione auricolare, la tuba uditiva e l'epiglottide."}
{"id": "2295118", "revid": "287204", "url": "https://it.wikipedia.org/wiki?curid=2295118", "title": "Phaenicophaeus sumatranus", "text": "La malcoa panciacastana (Phaenicophaeus sumatranus Raffles, 1822), \u00e8 un uccello della famiglia dei Cuculidae.\nSistematica.\n\"Phaenicophaeus sumatranus\" ha tre sottospecie:\nDistribuzione e habitat.\nQuesto uccello vive nel Tenasserim meridionale, nella Thailandia peninsulare, nella Malaysia peninsulare, negli stati di Sabah e Sarawak, su Singapore, nel Borneo, sulle Isole Natuna e su Sumatra. Pi\u00f9 raro su Brunei."}
{"id": "2295122", "revid": "1776051", "url": "https://it.wikipedia.org/wiki?curid=2295122", "title": "Phaenicophaeus tristis", "text": "La malcoa beccoverde (Phaenicophaeus tristis Lesson, 1830), \u00e8 un uccello della famiglia dei Cuculidae.\nSistematica.\n\"Phaenicophaeus tristis\" ha sei sottospecie:\nDistribuzione e habitat.\nQuesto uccello vive nell'Asia meridionale e sudorientale, dall'India e la Cina fino all'Indonesia."}
{"id": "2295125", "revid": "155118", "url": "https://it.wikipedia.org/wiki?curid=2295125", "title": "Lei (antropologia)", "text": ""}
{"id": "2295126", "revid": "1573940", "url": "https://it.wikipedia.org/wiki?curid=2295126", "title": "Taccocua leschenaultii", "text": "La malcoa sirkir o cuculo di Sirkeer (Taccocua leschenaultii ), \u00e8 un uccello della famiglia dei Cuculidae e unico rappresentante del genere Taccocua.\nDistribuzione e habitat.\nQuesto uccello vive nell'Asia meridionale, dal Pakistan al Myanmar, compresi lo Sri Lanka, il Bhutan e il Nepal.\nTassonomia.\n\"Taccocua leschenaultii\" talvolta viene inserito nel genere \"Phaenicophaeus\".Ha tre sottospecie:"}
{"id": "2295133", "revid": "1573940", "url": "https://it.wikipedia.org/wiki?curid=2295133", "title": "Zanclostomus javanicus", "text": "La malcoa beccorosso (Zanclostomus javanicus ()) \u00e8 un uccello della famiglia dei Cuculidi e unico rappresentante del genere Zanclostomus.\nTassonomia.\n\"Zanclostomus javanicus\" ha due sottospecie:\nDistribuzione e habitat.\nQuesto uccello vive nell'Asia sudorientale, pi\u00f9 precisamente in Myanmar, Thailandia, Malaysia, Brunei e Indonesia. \u00c8 regionalmente estinto su Singapore."}
{"id": "2295135", "revid": "1573940", "url": "https://it.wikipedia.org/wiki?curid=2295135", "title": "Rhamphococcyx calyorhynchus", "text": "La malcoa beccogiallo o malcoa di Sulawesi (Rhamphococcyx calyorhynchus ), \u00e8 un uccello della famiglia dei Cuculidae e unico rappresentante del genere Rhamphococcyx.\nSistematica.\n\"Rhamphococcyx calyorhynchus\" talvolta viene inserito nel genere separato \"Phaenicophaeus\".Ha tre sottospecie:\nDistribuzione e habitat.\nQuesto uccello \u00e8 endemico dell'Indonesia."}
{"id": "2295137", "revid": "287204", "url": "https://it.wikipedia.org/wiki?curid=2295137", "title": "Phaenicophaeus curvirostris", "text": "La malcoa pettocastano (Phaenicophaeus curvirostris Shaw, 1810), \u00e8 un uccello della famiglia dei Cuculidae.\nSistematica.\n\"Phaenicophaeus curvirostris\" ha sette sottospecie:\nDistribuzione e habitat.\nLa sottospecie \"singularis\" vive in Thailandia, Myanmar, Malaysia peninsulare, sulle Isole Anambas e su Sumatra; \"oeneicaudus\" vive nella parte occidentale di Sumatra; \"curvirostris\" vive nella zona occidentale e centrale di Giava; \"deningeri\" vive su Giava orientale e su Bali; \"microrhinus\" vive sull'isola di Bangka e nel Borneo; \"harringtoni\" vive nelle Filippine occidentali (Palawan, Calamian, Balabac e Dumaran); infine \"borneensis\" vive nel Borneo e nelle Grandi Isole della Sonda."}
{"id": "2295143", "revid": "287204", "url": "https://it.wikipedia.org/wiki?curid=2295143", "title": "Jonathan Kellerman", "text": "Con il primo romanzo della serie, \"Trauma\" (\"When The Bough Breaks\") (1985), ha vinto il Premio Edgar per la miglior opera d'esordio e prodotto in seguito come film TV.\nSia la moglie Faye che il figlio maggiore Jesse sono a loro volta scrittori.\nBiografia.\nKellerman \u00e8 nato a New York City e cresciuto a Los Angeles. Pagandosi gli studi universitari come redattore fumettista e musicista freelance, ottenne la sua prima laurea (BA) in Psicologia alla UCLA e il suo PhD, sempre in Psicologia, alla University of Southern California, dove \u00e8 attualmente Professore Clinico di Pediatria presso la Keck School of Medicine.\nHa condotto il suo tirocinio e \"fellowship\" postdottorale presso il Childrens Hospital di Los Angeles/USC School of Medicine, ove divenne direttore/fondatore dello Psychosocial Program, Divisione di Ematologia-Oncologia.\nKellerman vive attualmente fra Los Angeles e il Nuovo Messico con sua moglie Faye Kellerman, dentista e rinomata scrittrice di gialli. Entrambi sono ebrei ortodossi osservanti. Hanno quattro figli, il maggiore dei quali, Jesse, \u00e8 uno scrittore e drammaturgo.\nJonathan Kellerman ha spesso dichiarato in pubblico la sua opposizione all'irresponsabile ri-immissione in societ\u00e0 di persone con problemi mentali, le quali devono poi arrangiarsi da sole in situazioni critiche invece di ricevere adeguato supporto. Ha inoltre affermato che tali persone dovrebbero ricevere una particolare assistenza psicosociale oltre ad appropriati farmaci, cosa che il presente modello statunitense non prevede, modello che offre esclusivamente cure farmacologiche."}
{"id": "2295146", "revid": "14691", "url": "https://it.wikipedia.org/wiki?curid=2295146", "title": "UNEAC", "text": ""}
{"id": "2295147", "revid": "767487", "url": "https://it.wikipedia.org/wiki?curid=2295147", "title": "Cambio de clase", "text": "Cambio de clase (\"trad.\" Cambio di classe) \u00e8 una serie televisiva spagnola adattata dall'italiana Quelli dell'intervallo. Oltre che sulla versione spagnola di Disney Channel, va in onda nei week-end su TVE 1."}
{"id": "2295152", "revid": "22915954", "url": "https://it.wikipedia.org/wiki?curid=2295152", "title": "Denaturante", "text": ""}
{"id": "2295153", "revid": "22915956", "url": "https://it.wikipedia.org/wiki?curid=2295153", "title": "Denaturanti", "text": ""}
{"id": "2295155", "revid": "729019", "url": "https://it.wikipedia.org/wiki?curid=2295155", "title": "Torre di San Vincenzo", "text": "La torre di San Vincenzo \u00e8 una torre costiera situata nel centro di San Vincenzo. La sua ubicazione \u00e8 in prossimit\u00e0 del porto della cittadina costiera.\nStoria e descrizione.\nLa torre venne edificata dai Pisani in epoca medievale, pi\u00f9 precisamente nel corso del Duecento, affinch\u00e9 potesse svolgere funzioni di avvistamento e di difesa lungo il litorale meridionale del territorio della Repubblica di Pisa. La struttura architettonica militare continu\u00f2 a svolgere per secoli le sue originarie funzioni, anche dopo l'inglobamento della zona all'interno del territorio amministrato dal granducato di Toscana. Proprio attorno alla met\u00e0 del Cinquecento, i Medici effettuarono alcuni interventi per potenziare le capacit\u00e0 difensive, implementando di fatto il ruolo svolto dalla torre.\nLa torre di San Vincenzo si presenta a pianta quadrata, disposta su tre livelli, con basamento a scarpa. Rimasta inglobata nel tessuto urbano della localit\u00e0 balneare, presenta le pareti murarie esterne rivestite in intonaco, a seguito di restauri effettuati durante il secolo scorso, mentre sul lato opposto al mare \u00e8 rimasta addossata ad un edificio abitativo posticcio che venne costruito dove si articolava la rampa di scale esterna che conduceva alla porta d'ingresso che si apriva al piano rialzato, che a sua volta era preceduta da un ponte levatoio. La parte sommitale della torre culmina con una merlatura che delimita la terrazza, che ha sostituito il tetto di copertura a quattro fornici presente almeno fino a tutto il Settecento."}
{"id": "2295157", "revid": "762538", "url": "https://it.wikipedia.org/wiki?curid=2295157", "title": "Prestatore di ultima istanza", "text": "Un prestatore di ultima istanza \u00e8 una istituzione disposta a concedere credito in una situazione di crisi in cui c'\u00e8 una domanda di liquidit\u00e0 abnorme che non pu\u00f2 essere soddisfatta da nessun altro soggetto economico.\nOrigini.\nIn origine il termine si riferiva a un'istituzione finanziaria di riserva che si faceva garante in ultima istanza per banche o altre istituzioni definite; nella maggior parte dei casi si trattava della banca centrale di un paese. Lo scopo del finanziamento e del finanziatore \u00e8 prevenire il collasso delle istituzioni che stanno attraversando difficolt\u00e0 finanziarie, spesso vicine al tracollo.\nScopo.\nIl prestatore di ultima istanza ha la funzione di proteggere i correntisti, prevenire la diffusione di episodi di corsa agli sportelli, nonch\u00e9 di evitare danni all'economia causati dal tracollo di un istituto. Le banche commerciali solitamente non prendono a prestito dal prestatore di ultima istanza, tranne che nei periodi di crisi. Questo perch\u00e9 prendere a prestito dal prestatore di ultima istanza \u00e8 indice che l'istituto in questione ha assunto troppi rischi, o che sta attraversando un periodo di difficolt\u00e0 finanziaria (anche perch\u00e9 spesso \u00e8 possibile solamente quando il debitore \u00e8 prossimo al collasso).\nNegli Stati Uniti la Federal Reserve ha la funzione di prestatore di ultima istanza per quelle istituzioni che non riescono ad ottenere credito altrimenti e il cui collasso avrebbe serie implicazioni per l'economia. Subentr\u00f2 in questo ruolo alle camere di compensazione private attive durante la \"Free banking Era\" (1837-1862); fosse pubblica o privata, la disponibilit\u00e0 di liquidit\u00e0 era comunque intesa al fine di prevenire episodi di corsa agli sportelli. Nel Regno Unito e in Nuova Zelanda, il ruolo di prestatore di ultima istanza \u00e8 ricoperto dalle rispettive banche centrali nazionali, la Banca d'Inghilterra e la Reserve Bank of New Zealand.\nLa HSBC \u00e8 un esempio di banca non centrale che ha agito come prestatore di ultima istanza in diverse occasioni. Si ritiene che John Pierpont Morgan abbia avuto il ruolo di prestatore di ultima istanza durante il panico del 1907.\nCredito al consumo.\nIn alternativa per \"prestatore di ultima istanza\" si pu\u00f2 intendere una banca, un punto di cambio assegni o un'emittente di carte di credito che opera solamente con le categorie pi\u00f9 rischiose della clientela privata. Questi soggetti applicano tassi d'interesse molto alti per coprire l'elevato rischio di credito cui si espongono, poich\u00e9 molti dei loro prestiti non vengono rimborsati. Attirano perci\u00f2 solamente clienti che non sono in grado di ottenere credito a tassi d'interesse inferiori altrove.\nQuesto termine pu\u00f2 essere applicato a quei criminali che agiscono come prestatori di ultima istanza, offrendo finanziamenti a tassi d'interesse cos\u00ec alti da poter essere considerati d'usura. Questo comportamento, illegale gi\u00e0 di per s\u00e9 stesso, pu\u00f2 anche implicare intimidazioni e minacce posti in essere per il recupero del credito.\nQuesti soggetti non sono i soli prestatori di ultima istanza che trattano con il pubblico. In alcuni casi, il credito \u00e8 disponibile per l'acquisto di specifici beni che non potrebbero essere venduti per pagamento in contanti. In particolare nel finanziamento all'acquisto di automobili esistono grandi societ\u00e0 specializzate nel mettere a disposizione credito per soggetti ad alto rischio.\nCritiche.\nCritiche ai sostenitori dell'istituzione evidenziano che la possibilit\u00e0 di avere un prestatore di ultima istanza possa provocare negli istituti la tentazione di assumersi maggiori rischi. Un prestatore di ultima istanza costituisce una rete di sicurezza che separa l'istituto dalle piene conseguenze dei propri rischi. Il prestatore non stima le conseguenze per concedere il credito, ma potrebbe essere che uno stato di insolvenza possa essere celato a lungo attraverso l'estensione del credito.\nUna critica pi\u00f9 teorica all'istituzione di un prestatore di ultima istanza \u00e8 che la sua esistenza \u00e8 fondata sulla possibilit\u00e0 di un \"fallimento del mercato\": se il mercato creditizio stima correttamente i rischi, allora le istituzioni che non sono in grado di ottenere prestiti non potrebbero fare cattivo uso dei capitali e l'idea di un \"credit crunch\" \"contagioso\" che semini il panico attraverso il sistema bancario sarebbe impossibile.\nUna moderna critica all'FMI come prestatore internazionale di ultima istanza \u00e8 che si tratti in realt\u00e0 di un sistema inefficiente di sussidio, dal momento che esso \u00e8 tenuto a finanziare i paesi che non sono in grado di raccogliere fondi attraverso il mercato obbligazionario, con prestiti caratterizzati da tassi di interesse inferiori a quelli di mercato. Le critiche affermano che questo sistema di sovvenzione ha due principali difetti: primo, si confonde la capacit\u00e0 di rimborso con la riorganizzazione economica richiesta dalla banca e altre considerazioni etiche; secondo, il fatto che alcuni paesi riescano effettivamente a rimborsare i loro debiti, nonostante le privazioni che i pagamenti comportano e la considerazione che la maggior parte delle nazioni in via di sviluppo si suppone non saranno verosimilmente in grado di farlo."}
{"id": "2295158", "revid": "92723", "url": "https://it.wikipedia.org/wiki?curid=2295158", "title": "Il valzer della polvere", "text": "Il Valzer della Polvere \u00e8 un romanzo grafico ispirato alle vicende della serie televisiva \"Buffy l'ammazzavampiri\".\nSi tratta in assoluto di una delle prime opere grafiche dedicate al mondo della Cacciatrice ma non \u00e8 stata presentata nel formato fumetto con pubblicazione mensile come la contemporanea serie regolare, di cui non fa parte. In Italia il romanzo \u00e8 stato pubblicato nel 2000 come numero zero della nascente collana che la casa editrice Play Press aveva intenzione di dedicare a Buffy (il progetto \u00e8 per\u00f2 naufragato dopo sole 5 pubblicazioni).\nLa vicenda \u00e8 ambientata durante la seconda stagione televisiva.\nTrama.\nCapitolo 1: Promenade.\nSu una nave crociera diretta in California viaggiano due strane creature: Lamia, una vampira molto antica, ed un guerriero Maori. Sono diretti alla Bocca dell'Inferno dove affronteranno la sorella Lilith ed il suo campione. Sulla stessa nave sta viaggiando anche Jane, la nipote di Giles, archeologa in visita allo zio. L'Osservatore si reca a riceverla al porto accompagnato da Buffy, Willow e Xander e quest'ultimo rimane subito impressionato dall'avvenente bellezza della ragazza. Lo scopo della visita di Jane risulta essere anche lo studio dei misteri di Sunnydale e per ottenere informazioni precise adesca con un ballo il povero Xander.\nPi\u00f9 tardi, Buffy ed Angel si stanno godendo un momento di riposo dopo una battaglia con alcuni vampiri quando compare Lilith, la madre di tutti i vampiri. Angel, riconoscendola, intima a Buffy di fuggire ma vengono bloccati dal vampiro Ada, il campione scelto da Lilith, che tuttavia la Cacciatrice elimina rapidamente. Rimasta priva del suo guerriero, la madre dei vampiri scatena le forze della natura e fa crollare un albero addosso ai due fuggitivi. Angel viene portato via dai servi di Lilith mentre Buffy, raggiunge i compagni in biblioteca e li informa dell'accaduto. Davanti alla Bocca dell'Inferno, Lilith decide di usare Angel come suo nuovo campione perch\u00e9 il valzer della polvere deve avvenire ugualmente.\nCapitolo 2: Moon dance.\nJane, Willow e Xander si addentrano in un tunnel alla ricerca di informazioni su Lilith ma vengono sorpresi da alcuni licantropi e costretti alla fuga. Si imbattono in Cordelia, furibonda di gelosia nei confronti di Jane, e tutti vengono circondati dai lupi mannari. Nel frattempo, Giles informa Buffy sul motivo della presenza di Lilith e sul suo progetto di duello con la sorella Lamia per permettere al vincitore di evocare un antico demone dalla Bocca dell'Inferno. La Cacciatrice entra in azione e penetra nelle viscere della terra per raggiungere il luogo dove avverr\u00e0 il valzer della polvere. Nascosta dietro una roccia, Buffy scorge Angel incatenato cos\u00ec come Xander, Willow e Cordelia. Vorrebbe correre ad informare Giles ma viene scoperta e costretta a combattere.\nCapitolo 3: Il valzer della polvere.\nBuffy propone a Lilith di combattere al posto di Angel e chiede in cambio la liberazione di tutti i suoi amici. La signora dell'oscurit\u00e0 accetta e concede quanto chiesto dalla Cacciatrice a patto che sopravviva alla prova. Il licantropo Cecil, il guerriero Maori di Lamia, si lancia all'attacco ma Buffy, dopo alcuni tentativi andati a vuoto, riesce a sconfiggerlo facendolo precipitare nella Bocca dell'Inferno. Sembra che il valzer della polvere si sia concluso ma il sacrificio dello sconfitto rende possibile a Lilith l'invocazione del demone anziano Azogg-Mon, il vero avversario finale di questo confronto. Buffy astutamente si lascia inseguire dall'enorme drago passando vicino a Lamia che viene divorata dal demone. Furiosa per la perdita della sorella, Lilith richiama il drago e lo costringe a ritornare nella Bocca dell'Inferno che, richiudendosi, risucchia tutti i vampiri ed i licantropi. Buffy, Angel ed i ragazzi, liberati nel frattempo da Giles e Jane, riescono a fuggire in tempo prima del crollo della caverna dove si \u00e8 compiuto il rituale. Alcuni giorni dopo, il gruppo \u00e8 nuovamente al porto a salutare la partenza di Jane che, prima di andarsene, bacia Xander sulla bocca appositamente per far arrabbiare Cordelia."}
{"id": "2295160", "revid": "161374", "url": "https://it.wikipedia.org/wiki?curid=2295160", "title": "Metil-chetoni", "text": ""}
{"id": "2295161", "revid": "47112", "url": "https://it.wikipedia.org/wiki?curid=2295161", "title": "Haselburg", "text": ""}
{"id": "2295165", "revid": "14691", "url": "https://it.wikipedia.org/wiki?curid=2295165", "title": "I tre moschettieri (romanzo)", "text": ""}
{"id": "2295167", "revid": "2194416", "url": "https://it.wikipedia.org/wiki?curid=2295167", "title": "Stanley Black &amp; Decker", "text": "Stanley Black &amp; Decker (in precedenza The Stanley Works), \u00e8 un'azienda statunitense per la produzione di attrezzi, utensili da lavoro, serrature, articoli per la sicurezza fisica, ferramenta, minuteria metallica, prodotti medicali, attrezzature mediche e simili che ha sede a New Britain (Connecticut), negli USA. Ha incorporato la Black &amp; Decker all'inizio del 2010.\nStoria.\nLa Stanley Works fu originariamente fondata nel 1843 da Frederick Trent Stanley, a New Britain (Connecticut). Inizialmente si tratt\u00f2 di un piccolo negozio artigianale, che produceva serrature, perni ed altri strumenti analoghi in ferro. La ditta si ingrand\u00ec assumendo un piccolo numero di artigiani e prese il nome di Stanley Bolt Manufactory. Nel 1852 Frederick Trend Stanley, insieme al fratello William e ad altri investitori, fond\u00f2 una seconda societ\u00e0 che produceva cardini e altri utensili in ferro, chiamata Stanley Works. Nel 1857 le due aziende si unirono formando un'unica societ\u00e0, che dava lavoro a 25 persone.\nNel 1884 William Hart, dipendente dell'azienda da quando aveva diciotto anni, ne divenne il nuovo presidente. Sotto la sua guida la Stanley inizi\u00f2 ad esportare i suoi prodotti all'estero e a fondare unit\u00e0 produttive al di fuori degli Stati Uniti: nel 1914 in Canada (a Hamilton, nell'Ontario), e in seguito in Germania e in Inghilterra.\nNel 1926 assorb\u00ec la \"Stanley Rule &amp; Level\", fondata e diretta dal cugino di Frederick, Henry Stanley, che produceva articoli in legno, come pistole giocattolo, giochi di dama e divenne la \"Divisione Tools della Stanley Works specializzata nella produzione di utensili. L'azienda ha continuato ad espandersi, anche a livello internazionale. Le attivit\u00e0 si sono espanse negli anni sessanta in Australia e in America Latina.\nNel 1980 ha acquistato altre tre aziende produttrici di utensili meccanici: \"Mac Tools\", \"Proto\" e \"National Hand Tools\" e nel 1986 la \"Bostitch\", produttrice di sistemi di fissaggio (chiodi e punti). Parte della produzione si \u00e8 rivolta ai mercati asiatici, con centri a Taiwan e in Thailandia, e in seguito nei mercati dell'Europa orientale (Polonia e Repubblica Ceca). Ha cambiato nome a seguito dell'assorbimento nella Stanley Works della Black &amp; Decker avvenuto il 12 marzo 2010. In Italia il gruppo Stanley commercializza i marchi, \"Black &amp; Decker\", \"DeWalt\", \"USAG\", \"Pastorino\", \"Facom\" e \"Virax\".\nAccessori.\n\"Piranha\" \u00e8 il marchio della componentistica di ricambio e accessoristica. \"Piranha-Bohrer\" \u00e8 della \"Bayrischen Bohrerwerken\".\n\"BBW\" (Bayrische Bohrerwerke GmbH) \u00e8 la divisione specializzata nella foratura.\nMarchi.\nBlack &amp; Decker.\nIl marchio Black &amp; Decker rappresenta elettroutensili da giardino e per la casa, e non utensili professionali\nDeWalt.\n\u00c8 il marchio della divisione professionale DeWalt.\nElu.\nMarchio produttore di elettroutensili professionali ora in disuso.\nPorter-Cable.\nMarchio produttore di elettroutensili professionali.\nFacom.\nIl marchio \"Facom\" \u00e8 uno storico marchio francese di utensileria meccanica. Negli anni ha assorbito in Italia il gruppo USAG.\nBostitch Pneumatic Tools.\nMarchio produttore di utensili pneumatici professionali per fissaggio"}
{"id": "2295168", "revid": "2194416", "url": "https://it.wikipedia.org/wiki?curid=2295168", "title": "USAG", "text": "USAG \u00e8 il marchio principale di Stanley Black &amp; Decker. Faceva parte della ononima societ\u00e0 fondata negli anni 1920, ed \u00e8 stata acquisita nel 2010.\nStoria.\nVenne fondata in Italia dal 1926, anno in cui, su iniziativa dell'imprenditore Hermann Amos, viene fondata a Gemonio la \"Utensileria Societ\u00e0 Anonima Gemonio\", e produceva attrezzi e utensili da lavoro. \nNel 1991 USAG entra a far parte del gruppo societario francese FACOM TOOLS S.A., successivamente del gruppo statunitense The Stanley Works e, da marzo 2010, del gruppo multinazionale StanleyBlack&amp;Decker."}
{"id": "2295171", "revid": "729019", "url": "https://it.wikipedia.org/wiki?curid=2295171", "title": "Torre Vecchia (San Vincenzo)", "text": "La Torre Torre Vecchia di Campiglia \u00e8 una torre costiera situata nel comune di San Vincenzo. La sua ubicazione \u00e8 in localit\u00e0 La Torraccia, nella parte meridionale del territorio comunale.\nStoria e descrizione.\nLa torre venne edificata dai Pisani in epoca medievale, quasi certamente tra il XII e il XIII secolo, per creare un sistema difensivo lungo il tratto meridionale del territorio della Repubblica di Pisa. La struttura architettonica militare continu\u00f2 a svolgere per secoli le originarie funzioni di avvistamento e di difesa, venendo riqualificata verso la met\u00e0 del Cinquecento dai Medici per potenziarne l'efficienza nell'ambito del nuovo sistema difensivo costiero del Granducato di Toscana. Tuttavia, nel tardo Seicento iniziarono i lavori di costruzione della vicina Torre Nuova e, una volta ultimati, la struttura militare fu abbandonata a vantaggio della seconda, la cui ubicazione era considerata pi\u00f9 strategica perch\u00e9 posta proprio presso il confine con il Principato di Piombino. Adibita in seguito a magazzino, la torre fu venduta a privati nella seconda met\u00e0 dell'Ottocento.\nLa Torre Vecchia si presenta a pianta quadrangolare, disposta su tre livelli, con basamento a scarpa che si articola lungo tre dei quattro lati. Le strutture murarie esterne, rivestite in pietra, presentano alcune delle originarie feritoie che si aprono ad altezze diverse; alcune finestre quadrangolari permettono di individuare dall'esterno i corrispondenti livelli interni. Nella parte sommitale si trova una soluzione di continuit\u00e0 su ciascun lato, che originariamente permetteva di puntare i cannoni di cui era munita la torre in caso di incursione e attacco nemico."}
{"id": "2295183", "revid": "1793900", "url": "https://it.wikipedia.org/wiki?curid=2295183", "title": "Codice di Parigi", "text": "Il Codice di Parigi (conosciuto anche come Codex Peresianus) \u00e8 un manoscritto in lingua maya, risalente al periodo preispanico.\nStoria.\nIl codice fu acquistato nel 1832 dall'allora \"Biblioth\u00e8que Imp\u00e9riale\" (ora \"Biblioth\u00e8que Nationale\") di Parigi."}
{"id": "2295184", "revid": "438678", "url": "https://it.wikipedia.org/wiki?curid=2295184", "title": "La preda (film 1974)", "text": "La preda \u00e8 un film del 1974 diretto da Domenico Paolella.\nPellicola di produzione italo-colombiana di genere erotico.\nTrama.\nDaniel Lester vive in ristrettezze, dopo averne dissipato il patrimonio, con l'anziana moglie Betsy. Un giorno soccorre per strada la bellissima Nagaina dopo che \u00e8 stata violentata da una banda di balordi. La giovane diventa la cameriera di casa e, all'insaputa di Betsy, tra Nagaina e Daniel sboccia un relazione.\nLester, privo di soldi, progetta di rapinare il locale monte dei pegni per potersi pagare un passaporto e con quello lasciare la moglie insieme a Nagaina. Il colpo riesce ma la polizia raggiunge Lester accusandolo di ricettazione.\nIncarcerato, Daniel conosce Francis: questi viene scarcerato, ma prima organizza un'evasione per l'amico, che lo seguir\u00e0 ricevendo in segno di riconoscenza met\u00e0 della refurtiva. Nella fuga Daniel si rompe una gamba: chiede aiuto a Francis perch\u00e9 raggiunga Nagaina (nascostasi intanto in una piantagione di banane). Solo quando riuscir\u00e0 a riportargliela si spartiranno il bottino. Francis, ignaro della vera identit\u00e0, incontra fortunosamente Nagaina, che s'innamora di lui: decidono di mantenere nascosta la cosa a Daniel, ma la necessit\u00e0 di disporre di denaro li porta alla capanna dove egli si nasconde.\nNagaina rivela d'essere innamorata di Francis. Daniel, profondamente amareggiato, li minaccia, ma i due fuggono. L'inseguimento avviene in un pantano, dove accorre anche la polizia. Daniel, con la gamba dolorante, chiede aiuto invocando Nagaina. Quest'ultima, con Francis, impietosita ritorna sui suoi passi ma tutti e tre finiscono circondati dai poliziotti. Uno di essi informa Daniel che l'impiegato del monte dei pegni \u00e8 morto e l'accusa si trasforma in omicidio. Poi chiede se conosca Nagaina e Francis. Daniel, pervaso ancora dall'amore per la bella mulatta, risponde di no, garantendo ai due la libert\u00e0."}
{"id": "2295190", "revid": "729019", "url": "https://it.wikipedia.org/wiki?curid=2295190", "title": "Torre Nuova (Piombino)", "text": "La Torre Nuova \u00e8 una fortificazione costiera situata nel comune di Piombino. La sua ubicazione \u00e8 in localit\u00e0 \"Stellino\", nella parte settentrionale del territorio comunale, presso l'omonimo approdo privato, non lontano dalle pendici del promontorio di Poggio San Leonardo e proprio sul confine con il territorio comunale di San Vincenzo.\nStoria.\nLa torre venne fatta costruire dai Medici in prossimit\u00e0 del confine tra il Granducato di Toscana (nel cui territorio rientrava) e il Principato di Piombino. I lavori di realizzazione della struttura difensiva ebbero inizio nel 1670 e si conclusero soltanto 53 anni dopo con il definitivo completamento dell'intero complesso, nel 1723. Pur essendo stata denominata \"torre\" fin dalle origini, la struttura si presentava fin dall'inizio sotto un aspetto maggiormente assimilabile ad una fortificazione costiera dotata di torretta di avvistamento. Le funzioni di avvistamento e di difesa, attiva e passiva, furono svolte ininterrottamente fino al tardo Ottocento, epoca in cui ne fu decisa la dismissione, a cui segu\u00ec la vendita a privati nel 1871.\nDescrizione.\nLa Torre Nuova si presenta come un imponente complesso in prossimit\u00e0 della riva del mare, costituito da due corpi di fabbrica parzialmente addossati tra loro, che nell'insieme ha uno sviluppo planimetrico rettangolare. La struttura fortificata, che si articola su tre livelli, \u00e8 composta da un edificio turriforme, a sezione quadrata, con spesse strutture murarie, che culminavano nella parte sommitale con un loggiato in cui erano disposti gli armamenti, che \u00e8 stato sostituito da una merlatura durante i lavori di ristrutturazione effettuati in epoca post-ottocentesca.\nL'altro corpo di fabbrica, a sezione rettangolare, era originariamente un mulino a vento addossato alla torre, che venne poi trasformato in struttura abitativa una volta dismesso l'intero complesso."}
{"id": "2295194", "revid": "200568", "url": "https://it.wikipedia.org/wiki?curid=2295194", "title": "Purga", "text": ""}
{"id": "2295201", "revid": "1265762", "url": "https://it.wikipedia.org/wiki?curid=2295201", "title": "Ich habe genug", "text": "Ich habe genug (in tedesco, \"Ho abbastanza\") BWV 82 \u00e8 una cantata di Johann Sebastian Bach.\nFu scritta a Lipsia per la festa della purificazione di Maria (o Presentazione al Tempio) del 2 febbraio 1727.\nIl pezzo fu scritto per basso solista, oboe, archi e basso continuo. Esiste una seconda versione lievemente modificata(BWV 82a) con la parte dell'oboe affidata al flauto traverso e la parte del basso trascritta pel soprano.\nIl pezzo si articola in 5 movimenti:"}
{"id": "2295204", "revid": "767487", "url": "https://it.wikipedia.org/wiki?curid=2295204", "title": "La moglie", "text": "La moglie \u00e8 un cortometraggio del 2006 diretto da Andrea Zaccariello.\nTrama.\nUn marito e una moglie. Bella e innamorata. Il loro anniversario. Un regalo per lei. Una casetta sul mare, isolata e romantica. Due giorni insieme lontano da tutti. Ma quel regalo per la moglie potrebbe essere l'ultimo, terribile appuntamento..."}
{"id": "2295211", "revid": "287204", "url": "https://it.wikipedia.org/wiki?curid=2295211", "title": "Lombarda", "text": ""}
{"id": "2295227", "revid": "119612162", "url": "https://it.wikipedia.org/wiki?curid=2295227", "title": "Piazza Garraffello", "text": "Piazza Garraffello \u00e8 una piazza di Palermo.\nLa piazza \u00e8 situata nel quartiere La Loggia o Mandamento Castello a Mare nel centro storico di Palermo, ed era il cuore del mercato della Vucciria. \nDal 2008 la piazza, estintosi lo storico mercato diurno \u00e8 invece luogo di ritrovo notturno e discoteca all'aria aperta, tra sonorit\u00e0 Reggae Muffn', Trash, Funk, Hip Pop, Hard techno, Breakbeat, Dubstep e gastronomia caratteristica. Al centro della piazza \u00e8 presente l'omonima fontana situata in loco alla fine del XVI secolo.\nIl 5 febbraio 2014 dopo alcuni giorni di forti piogge \u00e8 crollato parte di uno dei palazzi prospicienti sulla piazza, provocando la chiusura temporanea di tutte le attivit\u00e0 della piazza. A seguito di questo evento sono iniziati immediatamente i lavori di messa in sicurezza di tutta la piazza. \nNel corso del 2015 il Comune di Palermo ha iniziato i lavori di rifacimento dell'intera pavimentazione della piazza e zone limitrofe tramite vecchi e nuovi basolati della tipica pietra locale, il billiemi.\nTra gli edifici monumentali che vi affacciano sono Palazzo Rammacca e Palazzo Lo Mazzarino (in cui nacque Pietro, il padre del famoso Cardinale Mazzarino nel 1576). Tutta l'architettura della piazza \u00e8 in condizioni post belliche."}
{"id": "2295237", "revid": "1480390", "url": "https://it.wikipedia.org/wiki?curid=2295237", "title": "Grande Toronto", "text": "La Grande Toronto (\"Greater Toronto Area\" in inglese, spesso abbreviato in \"GTA\", \"Grand Toronto\" in francese) \u00e8 la pi\u00f9 popolosa area metropolitana del Canada.\nGeografia.\nLa GTA \u00e8 una zona di pianificazione provinciale, con una popolazione di al censimento canadese del 2016.\nLa Grande Toronto \u00e8 l'ottava pi\u00f9 grande area metropolitana del Nord America. Oltre alla citt\u00e0 di Toronto, comprende le municipalit\u00e0 regionali di Durham, Halton, Peel e York. Il termine GTA \u00e8 entrato in uso solo a met\u00e0 degli anni 1990."}
{"id": "2295238", "revid": "1770446", "url": "https://it.wikipedia.org/wiki?curid=2295238", "title": "Cultura ebraica", "text": "La cultura ebraica propriamente detta \u00e8 quella sorta all'interno del popolo degli ebrei a partire dalla formazione della prima nazione ebraica antica in epoca biblica col regno di Giuda (931-586) prima e attraverso la vita nella millenaria diaspora ebraica poi, fino a giungere allo Stato moderno d'Israele. L'ebraismo guida i propri aderenti sia nella pratica quotidiana secolare che nella fede spirituale pi\u00f9 propriamente detta, di modo che esso non viene pi\u00f9 definito solamente come una religione formale, bens\u00ec anche come un'\"ortoprassi\".\nNon tutti gli individui o tutti i fenomeni culturali possono essere classificati all'interno della dicotomia secolarismo-religiosit\u00e0, una distinzione questa nata solo a partire dal pensiero fondato sull'Illuminismo.\nLa cultura ebraica nel suo significato pi\u00f9 prettamente etimologico mantiene un suo profondo e specifico legame con l'originaria Terra d'Israele, gli ancestrali regno di Giuda e Israele (1030-930) e regno d'Israele (933-722), lo studio dei testi ebraici, la pratica della \"carit\u00e0\" comunitaria (nell'interpretazione ampia di Zedaqah) ed infine con l'intera storia degli ebrei.\nIl termine cultura ebraica secolare si riferisce pertanto a molti aspetti, tra cui la religione e visione del mondo, la letteratura ebraica, i media e il cinema, l'arte e l'architettura, la cucina ebraica e l'abbigliamento tradizionale, gli atteggiamenti sociali verso il genere, il matrimonio e la vita familiare, la musica ebraica e la danza ebraica.\nL'\"Ebraismo secolare\" rappresenta un fenomeno distinto interconnesso al processo di assimilazione culturale, un movimento storico di divulgazione di tutti quegli elementi facenti parte dell'ambito pi\u00f9 strettamente culturale; a partire dalle credenze e pratiche religiose originarie. Derivato dall'analisi filosofica condotta da Moses Mendelssohn l'ebraismo secolare si \u00e8 espresso innanzitutto tramite l'Haskalah o \"illuminismo ebraico\", guidato dai valori sorti con l'\"Et\u00e0 dei Lumi\". Negli ultimi decenni il campo accademico di ricerca ha incluso anche gli studi ebraici, attraverso la storia, la letteratura, la sociologia e la linguistica.\nLo storico David Bial ha tracciato le radici del secolarismo ebraico nell'era pre-moderna; assieme ad altri studiosi ha evidenziato la vicenda occorsa al filosofo olandese Baruch Spinoza, soprannominato \"l'ebreo rinnegato che ci ha dato la modernit\u00e0\" secondo la definizione datane da Rebecca Newberger Goldstein nella sua biografia intellettuale.\nAi giorni nostri l'argomento dell'ebraismo secolare \u00e8 fonte di vasti studi ed insegnato in molte universit\u00e0 dell'America del Nord e israeliane, tra cui l'universit\u00e0 di Harvard, l'universit\u00e0 di Tel Aviv, l'Universit\u00e0 della California, Los Angeles, la Temple University e l'Universit\u00e0 della Citt\u00e0 di New York le quali comprendono tutte significativi dipartimenti ebraici. Inoltre molti istituti scolastici includono lo studio accademico dell'ebraismo e della cultura ebraica nel proprio curriculum.\nLungo tutto il corso della storia, in epoche e luoghi diversi come la tarda antichit\u00e0 nata dall'ellenismo, nel continente europeo prima e dopo la \"rivoluzione illuministica\", in al-Andalus, nel Nordafrica e nel Medio oriente, fino a giungere alla storia degli ebrei in India, agli ebrei della Cina, alla storia degli ebrei negli Stati Uniti d'America e al contemporaneo Israele le comunit\u00e0 ebraiche hanno vissuto lo sviluppo di fenomeni culturali caratteristici dell'ebraismo senza per questo essere di necessit\u00e0 specificamente d'impronta religiosa.\nAlcuni fattori di ci\u00f2 provengono dall'interno stesso dell'ebraismo, altri dalle interazioni degli ebrei con le popolazioni ospitanti diasporiche ed altri ancora dalle dinamiche interne sociali e culturali della comunit\u00e0; questo al contrario della specificit\u00e0 religiosa. Tale fenomeno ha condotto a variazioni considerevolmente differenziate dell'unica cultura ebraica presente all'interno e tra le diverse comunit\u00e0.\nStoria.\nNon esistette pi\u00f9 un'unit\u00e0 politica della societ\u00e0 ebraica sin dai tempi della monarchia unita risalente al I millennio prima dell'era volgare. Da allora in poi le popolazioni israelite sono sempre rimaste geograficamente disperse fino a che, nella seconda met\u00e0 del XIX secolo, gli ebrei Aschenaziti si trovarono principalmente nel'Europa centrale e nell'Europa orientale; i Sefarditi erano invece ampiamente diffusi nelle varie comunit\u00e0 della regione del bacino del Mediterraneo; i Mizrah\u00ec si espansero principalmente in tutta l'Asia occidentale; ed altre popolazioni ebraiche esistettero nell'Asia centrale, in Etiopia (i Falascia), nelle regioni del Caucaso e perfino in India.\nSebbene vi fosse un elevato grado di comunicazione e traffico tra queste comunit\u00e0, molti esuli sefarditi si mescolarono ai gruppi aschenaziti nel centro europeo a seguito dell'espulsione degli ebrei dalla Spagna verificatasi nel 1492; molti \"Ashkenazim\" migrarono nell'impero ottomano dando cos\u00ec origine al tratto caratteristico siriano-ebraico denominato \"Ashkenazi\"; i commercianti ebrei-iracheni vennero a formare una comunit\u00e0 distinta nel subcontinente indiano. Molti di questi gruppi rimasero ad un certo punto isolati dalle culture circostanti a causa della \"ghettizzazione\", dalle leggi musulmane concernenti i Dhimma e dal tradizionale scoraggiamento dei contatti con le popolazioni professanti il paganesimo e il politeismo.\nLe comunit\u00e0 ebraiche dell'Est europeo durante il Medioevo continuarono a mostrare caratteri culturali del tutto peculiari nel corso dei secoli. Nonostante le tendenze universalistiche propugnate dall'Illuminismo - con la sua eco ebraica nel movimento Haskalah - molti ebrei di lingua yiddish dell'Europa orientale hanno continuato a considerarsi come un gruppo nazionale distinto ('am yehudi, dalla lingua ebraica della \"Tanakh\") ma, adattando quest'idea ai valori illuministici, assimilavano il concetto di gruppo etnico la cui identit\u00e0 non dipendeva dalla religione la quale, sotto il pensiero del XVIII secolo, cadde in una categoria separata.\nL'autore Constantin M\u0103ciuc\u0103 scrive di \"uno spirito ebraico differenziato ma non isolato\" il quale permea l'intera cultura ebraica nella letteratura yiddish. Questo fatto \u00e8 stato solo intensificato in quanto l'ascesa del Romanticismo amplificava in generale l'identit\u00e0 nazionale (il nazionalismo) in tutti i paesi europei; cos\u00ec ad esempio i embri dell'Unione Generale dei Lavoratori Ebrei del tardo XIX e dell'inizio del XX secolo erano nella generalit\u00e0 dei casi non religiosi.\nL'\"Haskalah\", combinata con il movimento di emancipazione ebraica in corso nell'Europa centrale e nell'Europa occidentale, fece nascere l'occasione per gli ebrei di entrare a far parte della societ\u00e0 secolare. Allo stesso tempo i pogrom scatenati contro gli ebrei nell'Europa orientale hanno provocato un massiccio aumento migratorio, in gran parte in direzione degli Stati Uniti d'America ove pi\u00f9 di 2 milioni di immigrati si trasferirono tra il 1880 e il 1920. Nel 1931 il 92% della popolazione ebraica mondiale era costituita da persone di origini Aschenazite.\nIl secolarismo \u00e8 nato in Europa come una serie di movimenti che militavano a favore di una nuova concezione di cui non si era mai sentito parlare prima; all'interno di esso si \u00e8 sviluppato anche l'ebraismo secolare. Per questi motivi gran parte di quanto \u00e8 pensato nel mondo anglosassone - ma non solo - come \"cultura ebraica secolare\", \u00e8 sostanzialmente il movimento ebraico che si \u00e8 evoluto a partire dall'Europa centro-orientale e successivamente portato nell'America settentrionale da parte degli immigrati.\nDurante gli anni quaranta la \"Shoah\" ha sradicato e distrutto la maggior parte delle comunit\u00e0 ebraiche che vivevano in gran parte dei paesi europei. Quest'evento, in combinazione con la creazione dello Stato d'Israele nel 1948 e il conseguente Esodo ebraico dai paesi arabi, ha prodotto un ulteriore spostamento geografico.\nLa definizione della cultura secolare tra chi pratica l'ebraismo ortodosso risulta essere difficile, ch\u00e9 l'intera cultura \u00e8 per definizione intrecciata con le tradizioni religiose; l'idea di un'identit\u00e0 etnica e reigosa separate rimane estranea alla tradizione ebraica di un \"'am yisrael\". Gary Tobin, direttore responsabile dell'\"Institute for Jewish and Community Research\", ha dichiarato nei riguardi della tradizionale cultura ebraica:\nYaakov Malkin, professore di estetica e retorica all'Universit\u00e0 di Tel Aviv nonch\u00e9 fondatore e direttore accademico del \"Meitar College for Judaism as Culture\" a Gerusalemme, scrive:\nIn Nordamerica i movimenti ebraici secolari e culturali sono suddivisi in tre \"organizzazioni ombrello\": la \"Society for Humanistic Judaism\", il \"Congress of Secular Jewish Organizations\" e il \"Workmen's Circle\".\nFilosofia.\nLa filosofia ebraica comprende l'intera ricerca filosofica svolta dagli ebrei o in relazione alla religione dell'ebraismo; essa si estende su diverse principali epoche della storia degli ebrei e vi include l'epoca biblica pi\u00f9 antica, il periodo medioevale e l'et\u00e0 moderna. La filosofia antica ebraica \u00e8 espressa dalla \"Tanakh\". Secondo il professor Israel Efros gli stessi principi filosofici ebraici hanno il loro inizio nel testo biblico ove si possono trovare le fondamenta della credenza nel monoteismo, come la fede in un Dio personale, la separazione tra Dio-Mondo-Natura (a differenza del Panteismo) e la storia della creazione in Genesi.\nAltri scritti biblici associati alla filosofia sono i \"Salmi\" i quali contengono l'invito ad ammirare la saggezza divina attraverso le sue opere; da questo, suggeriscono alcuni studiosi, l'ebraismo porta con s\u00e9 un sottofondo filosofico. In \"Qoelet\", che spesso viene considerato come l'unica autentica opera filosofica biblica, l'autore tenta di comprendere quale sia il posto degli esseri umani nel mondo e il senso del loro esistere.\nAltri scritti ricollegabili ad una speculazione filosofica possono essere rinvenuti tra i libri deuterocanonici come il \"Siracide\" e il \"Libro della Sapienza\".\nDurante l'epoca ellenistica l'ebraismo ha cercato di combinare la tradizione religiosa con gli elementi della filosofia greca e della cultura greca. Il filosofo Filone di Alessandria utilizza l'allegoria filosofica per tentare di fondere e armonizzare il mondo greco-ellenistico con il pensiero ebraico; il suo lavoro cerca di combinare Platone e Mos\u00e8 in un unico sistema filosofico. A differenza di tutti i precedenti approcci interpretativi letterari egli ha sviluppato invece un approccio allegorico dell'interpretazione scritturale sacra.\nLa sua esegesi allegorica ha fornito una base importante per diversi Padri della Chiesa cristiani e certi studiosi sostengono che il suo concetto di Logos quale principio creativo divino sia giunto ad influenzare la cristologia primitiva; altri tuttavia ne negano l'influenza diretta pur affermando che sia Filone sia le origini del cristianesimo primitivo partecipano di una fonte comune.\nTra la storia antica e il Medioevo la maggior parte della filosofia teoretica ebraica si \u00e8 concentrata attorno alla letteratura rabbinica espressa nel \"Talmud\" e nella \"Midrash\". Nel IX secolo Saadya Gaon scrisse il testo \"Emunoth ve-Deoth\" il quale rappresenta la prima presentazione sistematica - nonch\u00e9 la loro fondazione filosofica - dei dogmi ebraici.\nL'Epoca d'oro della cultura ebraica in Spagna ha incluso molti influenti filosofi ebrei come Moses ibn \u201bEzra, Abraham ibn \u201bEzra, Avicebron, Yehuda Ha-Levi, Isaac Abrabanel, Nahmanide, Joseph Albo, Abraham ibn Dawud, Nissim di Gerona, Bahya ibn Paquda, Abraham bar Hiyya, Joseph ibn Tzaddik, Hasdai Crescas e Isaac ben Moses Arama. Il pi\u00f9 notevole rimane per\u00f2 Mos\u00e8 Maimonide il quale viene considerato - oltre che all'interno del mondo ebraico - come filosofo ed \"esperto universale\" prominente sia del mondo islamico che della civilt\u00e0 occidentale.\nAl di fuori della penisola iberica altre personalit\u00e0 di spicco sono Natan'el al-Fayyumi, Elia del Medigo, Jedaiah ben Abraham Bedersi e Levi ben Gershon.\nLa filosofia ebraica nella storia moderna si \u00e8 espressa soprattutto nel continente europeo, con Baruch Spinoza fondatore dello spinozismo il cui lavoro comprendeva il moderno razionalismo e le critiche alla Bibbia; egli ha posto le basi per l'illuminismo del XVIII secolo. Il suo pensiero \u00e8 stato riconosciuto essere come uno dei pi\u00f9 importanti dell'intera filosofia occidentale.\nAltri sono Isaac Orobio de Castro, Tzvi Hirsch Ashkenazi, David Nieto, Isaac Cardoso, Jacob Abendana, Uriel da Costa, Francisco Sanches e Moses Almosnino.\nLa novit\u00e0 inizi\u00f2 nel corso del XVIII secolo con Moses Mendelssohn, descritto come \"il terzo Mos\u00e8\", grazie al quale si avvia una nuova era della cultura ebraica, \u00abproprio come nuove epoche cominciarono con Mos\u00e8 il profeta e con Mos\u00e8 Maimonides\". Era un filosofo tedesco, alle cui idee la rinascita degli ebrei europei tramite l'Haskalah rimane debitrice; \u00e8 stato considerato un precursore dell'ebraismo riformato, anche se i portavoce della riforma si sono dimostrati \"restii a considerarlo come loro padre spirituale\". Rappresenta una delle figure culturali principali del suo tempo sia per cultura della Germania sia per l'ebraismo nel suo complesso.\nLa filosofia illuministica ebraica comprende Menachem Mendel Lefin, Salomon Maimon e Isaac Satanow.\nLa filosofia sia religiosa che secolare del XIX secolo comprende Elia Benamozegh, Hermann Cohen, Moses Hess, Samson Raphael Hirsch, Samuel Hirsch, Nachman Krochmal, Samuel David Luzzatto, Nachman di Breslov (fondatore della \"Filosofia chassidica di Breslov\") e Karl Marx (fondatore della visione del mondo denominata marxismo).\nIl XX secolo comprende alcuni tra i pi\u00f9 noti filosofi contemporanei, come Jacques Derrida, Karl Popper, Emmanuel L\u00e9vinas, Claude L\u00e9vi-Strauss, Hilary Putnam, Alfred Tarski, Ludwig Wittgenstein, Alfred Jules Ayer, Walter Benjamin, Raymond Aron, Theodor Adorno, Isaiah Berlin, Henri Bergson, Edmund Husserl, Franz Rosenzweig, Hannah Arendt, Simone Weil, Gy\u00f6rgy Luk\u00e1cs, Herbert Marcuse, Hans Jonas, Martin Buber, Abraham Joshua Heschel e Erich Fromm tra gli altri.\nIstruzione e politica.\nUna vasta gamma di opinioni morali e politiche \u00e8 evidente fin dall'inizio della storia ebraica, il che serve a spiegare parzialmente la diversit\u00e0 che appare tra gli ebrei secolari i quali continuano tuttavia a rimanere influenzati dalle credenze morali che si possono rinvenire sia nelle scritture sacre che nelle tradizioni ebraiche.\nMentre gli ebrei secolari europei e gli ebrei americani hanno inclinato verso la sinistra politica di stampo liberale ed hanno svolto un ruolo fondamentale nella nascita del movimento operaio e del socialismo nel corso del XIX secolo, la diaspora ebraica \u00e8 stata rappresentata pure da un lato conservatore dello spettro politico; ma anche gli ebrei pi\u00f9 vicini al conservatorismo hanno tendenzialmente inteso sostenere sia il pluralismo religioso che il pluralismo politico, a volte anche in un maniere e modi pi\u00f9 coerenti rispetto a molti altri elementi della destra politica.\nAlcuni ricercatori attribuiscono ci\u00f2 al fatto che gli ebrei non sono tenuti a fare proselitismo, cos\u00ec come si evince dall'Halakhah. Una tale mancanza di universalismo religioso \u00e8 combinata con la condizione che la maggior parte degli ebrei vivono come minoranza all'interno dei paesi diasporici e dalla situazione venutasi a creare a partire dall'anno 363, momento in cui non \u00e8 pi\u00f9 esistita nessuna autorit\u00e0 religiosa centrale (il Sinedrio) ebraica.\nAttivit\u00e0 economiche.\nDurante il medioevo le leggi europee impedirono agli ebrei di possedere terre; questo almeno fino al termine del XVIII secolo, ed in certi paesi anche oltre. Ci\u00f2 diede loro un potente incentivo ad entrare in certe professioni che la maggioranza dei cristiani non era disposta a eseguire; si verific\u00f2 ad esempio una forte stigmatizzazione contro il prestito con tasso di interesse. D'altro canto la Chiesa, a causa di una serie di versetti della \"Bibbia\" (come \"Libro del Levitico 25:36\") che proibivano l'usura, sentenzi\u00f2 che l'assunzione di un qualsiasi interesse fosse contrario alla legge divina: imped\u00ec in tal modo ogni uso speculativo del capitale da parte dei cristiani pii.\nPoich\u00e9 la legge canonica non si applicava agli ebrei, essi non rimasero colpiti delle punizioni ecclesiastiche che erano state poste contro gli usurai dai papi. I governanti cristiani gradualmente intravidero il vantaggio di avere una classe di uomini come gli ebrei che avrebbe sempre potuto fornire loro di finanziamenti senza essere soggetti a scomunica: il commercio del denaro in tutta l'Europa occidentale cadde in pratica esclusivamente nelle mani degli ebrei.\nTuttavia in quasi tutti i casi in cui grossi importi furono acquisiti dagli ebrei attraverso operazioni bancarie la propriet\u00e0 cos\u00ec acquisita rimase saldamente ancorata all'arbitrio reale, avendo il sovrano potere di vita e di morte nei confronti degli ebrei. Spesso per questo motivo i re sostennero gli ebrei e persino si opposero alla loro conversione; i re francesi e inglesi richiesero una compensazione per ogni ebreo che avesse abbracciato il cristianesimo. Questo tipo di truffa reale ebbe un suo fattore nella creazione del ruolo stereotipato ebraico di banchiere e/o commerciante.\nCome inizi\u00f2 a svilupparsi il capitalismo - al principio della storia moderna - i prestiti divennero sempre pi\u00f9 necessari per il commercio e l'industria; gli ebrei furono in grado di ritagliarsi un punto d'appoggio nel nuovo campo finanziario fornendo tali servizi: come non cattolici non erano vincolati dal divieto ecclesiastico contro l'usura. All'interno dell'ebraismo Hillel aveva gi\u00e0 da tempo interpretato il divieto della \"Torah\" di pretendere un interesse, consentendolo quando fosse stato necessario per vivere.\nScienza e tecnologia.\nLa forte tradizione ebraica della Yeshiva religiosa spesso ha lasciato gli ebrei ben preparati per affrontare i corsi di studio secolari. In alcuni momenti e luoghi questo \u00e8 stato per\u00f2 contrastato, impedendo loro di studiare presso le universit\u00e0 o ammettendoli solo in un numero limitato (la \"quota ebraica\"). Nel corso dei secoli essi sono sempre stati ben poco rappresentati nelle classi dei proprietari terrieri, in misura molto maggiore invece negli ambiti accademici, professionali, finanziari, commerciali e in molti campi scientifici.\nLa rilevante presenza ebraica nel mondo scientifico e accademico \u00e8 dimostrata dal fatto che 193 persone conosciute come ebrei o di origini ebraiche sono state insignite di un Premio Nobel, il che viene a rappresentare il 22% di tutti i destinatari dell'onorificenza in tutto il mondo tra il 1901 e il 2014.. Di questi il 26% ha ottenuto il premio Nobel per la fisica, il 22% il Premio Nobel per la chimica e il 27% il Premio Nobel per la medicina e la fisiologia. Nei settori della matematica e dell'informatica il 31% dei destinatari del Premio Turing e il 27% di quelli della Medaglia Fields erano o sono ebrei.\nLa prima attivit\u00e0 ebraica nella scienza pu\u00f2 essere ritrovata nella \"Tanakh\" in alcuni dei libri contenenti descrizioni del mondo fisico. La cosmologia biblica fornisce sporadiche visioni le quali possono essere assemblate per formare un'impressione dell'universo fisico nel suo complesso. Vi sono stati confronti tra le descrizioni bibliche - con passaggi tipo quello della narrazione della Creazione in \"Genesi\" - e l'astronomia dell'antichit\u00e0 classica in generale..\nL'Antico Testamento contiene anche vari rituali di purificazione; uno ad esempio riguarda la corretta procedura per la pulizia di un malato di lebbra (\"Libro del Levitico 14: 1-32\"). Esso \u00e8 un processo alquanto elaborato che dev'essere eseguito dopo che un lebbroso \u00e8 gi\u00e0 guarito (\"Levitico 14:13\"), comprendente un'estesa pulizia e igiene personale; ma v'inserisce anche il sacrificio di uccelli e agnelli con l'aggiunta dell'utilizzo del sangue simboleggiante il fatto che gli afflitti sono stati purificati.\nLa \"Torah\" proibisce espressamente la pratica della coltivazione intercalare (\"Levitico 19:19\" e \"Libro del Deuteronomio 22:9\"), un modo spesso associato all'agricoltura sostenibile e all'agricoltura biologica nella scienza agraria moderna. La \"Legge mosaica\" contiene disposizioni riguardanti la conservazione delle risorse naturali, come gli alberi (\"Deuteronomio 20: 19-20\") e gli uccelli (\"Deuteronomio 22: 6-7\").\nDurante tutta l'epoca medioevale l'astronomia rimase uno dei campi primari degli studiosi ebrei e fu ampiamente studiata e praticata. Tra gli astronomi di maggior rilievo ci sono Abraham Zacuto, che pubblic\u00f2 nel 1478 il suo libro in lingua ebraica \"Ha-hibbur ha-gadol\" ove scrive sul sistema solare, tracciando le posizioni del Sole, della Luna e di cinque pianeti. Il suo testo serv\u00ec per condurre le esplorazioni geografiche dell'impero portoghese a partire dal XVI secolo e venne utilizzato anche da Vasco de Gama e Cristoforo Colombo. Gli \u00e8 stato dedicato il cratere Zagut della Luna.\nIl matematico e astronomo Abraham bar Hiyya ha redatto il primo libro europeo che include la soluzione completa all'equazione di secondo grado x2 - ax + b = 0; egli ha influenzato l'opera successiva di Leonardo Fibonacci. Bar Hiyya ha dimostrato con il metodo geometrico-meccanico degli indivisibili la seguente equazione per ogni cerchio: S = LxR / 2, dove S \u00e8 la superficie, L \u00e8 la lunghezza della circonferenza e R \u00e8 il raggio.\nGarcia de Orta, medico ebreo portoghese del Rinascimento, fu un pioniere della medicina tropicale; pubblic\u00f2 \"Col\u00f3quios dos Simles e drogas da India\" nel 1563. Esso tratta di tutta una serie di sostanze, molte delle quali all'epoca completamente sconosciute o oggetto di confusione e disinformazione in Europa. Fu il primo occidentale a descrivere le malattie tropicali asiatiche, in particolare il colera; eseguito anche l'autopsia su una vittima, la prima autopsia registrata in India.\nBonet de Lattes \u00e8 conosciuto principalmente come inventore di un quadrante (astronomia) che consente di misurare le altezze solari e stellari e che determina con grande precisione il tempo notturno e diurno. Altre personalit\u00e0 correlate alla scienza sono Abraham ibn \u201bEzra, a cui \u00e8 dedicato il cratere Abenezra; David Gans, Judah ibn Verga e l'astronomo Masha'allah ibn Athari, a cui \u00e8 dedicato il Cratere Messala.\nAlbert Einstein \u00e8 stato uno di maggiori esponenti della fisica teorica mondiale; di origini tedesche, viene considerato uno dei membri pi\u00f9 importanti dell'intera storia della scienza, spesso considerato come il \"padre della fisica moderna\". Il suo lavoro rivoluzionario sulla teoria della relativit\u00e0 ha trasformato la fisica e l'astronomia nel corso del XX secolo; la relativit\u00e0 ristretta prima e la relativit\u00e0 generale poi hanno soppiantato la teoria vecchia pi\u00f9 di 200 anni della meccanica classica creata principalmente da Isaac Newton.\nIn campo fisico la relativit\u00e0 ha migliorato la conoscenza della scienza delle particelle elementari e delle loro interazioni fondamentali, dando il via all'era atomica. Con l'apporto della relativit\u00e0 la cosmologia e l'astrofisica potevano prevedere fenomeni astronomici straordinari come la stella di neutroni, il buco nero e le onde gravitazionali.\nEinstein ha formulato la ben nota equazione di equivalenza tra massa (fisica) e energia, \"E=mc\u00b2\", ed ha spiegato l'effetto fotoelettrico. Il suo lavoro ha inoltre influenzato e continua ad influenzare una grande variet\u00e0 di campi della fisica tra cui la teoria del Big Bang, la meccanica quantistica e l'energia nucleare. In suo onore \u00e8 stato battezzato l'Einstenio.\nIl progetto Manhattan \u00e8 stato un progetto di ricerca e sviluppo che ha prodotto la prima bomba atomica alla fine della seconda guerra mondiale; molti scienziati ebrei hanno avuto un ruolo significativo all'interno di tale progetto. Il fisico teorico di origini tedesche Robert Oppenheimer, spesso considerato il \"padre della bomba atomica\", venne scelto per dirigere l'intera operazione al Los Alamos National Laboratory nel 1942.\nIl fisico Le\u00f3 Szil\u00e1rd concep\u00ec la reazione nucleare a catena; Edward Teller \u00e8 \"il padre della bomba a idrogeno\" assieme a Stanislaw Ulam; Eugene Wigner ha contribuito alla teoria del nucleo atomico e della particella elementare; Hans Bethe, il cui lavoro comprendeva la nucleosintesi stellare e fu capo della \"Divisione Teorica\" presso il laboratorio segreto di Los Alamos; altri comprendono Niels Bohr; Victor Weisskopf, Joseph Rotblat, i \"ragazzi di via Panisperna\" Bruno Pontecorvo, Emilio Segr\u00e8 ed Enrico Fermi (a quest'ultimo sono stati dedicati il Fermio, il Fermione e il Fermilab).\nIl matematico e fisico Alexander Friedmann fu uno dei pionieri della teoria dell'espansione metrica dello spazio, l'universo cio\u00e8 si stava espandendo governato da un insieme di equazioni che egli svilupp\u00f2 e che sono conosciute come \"equazioni di Friedmann\".\nArno Penzias, esperto in radioastronomia \u00e8 il co-scopritore della radiazione cosmica di fondo, il che ha contribuito a stabilire la teoria del Big Bang; anche gli scienziati Robert Herman e Ralph Alpher hanno lavorato in quel campo.\nNella meccanica quantistica il ruolo ebraico \u00e8 stato assai significativo e molte delle figure pi\u00f9 influenti della teoria erano ebrei: Niels Bohr e il suo studio sulla struttura dell'atomo; Max Born ha lavorato all'\"equazione di Schr\u00f6dinger\"; Wolfgang Pauli, Richard Feynman (teorico della cromodinamica quantistica e inventore del \"diagramma di Feynman\"); Fritz London \u00e8 stato lo scopritore della \"forza di London\" e delle \"equazioni di London\"; Walter Heitler e Julian Schwinger lavorano sull'elettrodinamica quantistica; Asher Peres \u00e8 un pioniere nell'informazione quantistica e David Bohm nel \"potenziale quantistico\".\nSigmund Freud, influenzato da Joseph Breuer, \u00e8 stato uno degli scienziati pi\u00f9 influenti del XX secolo. Nel creare la psicoanalisi, un metodo clinico per il trattamento della psicopatologia attraverso il dialogo tra un paziente e uno psicoanalista, Freud svilupp\u00f2 tecniche terapeutiche come l'uso dell'associazione libera e del transfert, che ha un ruolo centrale nell'intero processo analitico. La ridefinizione di Freud della sessualit\u00e0 la quale include anche le sue forme infantili lo ha portato a formulare l'idea del \"complesso di Edipo\" come il principio centrale della teoria psicoanalitica.\nL'analisi freudiana del sogno (vedi \"L'interpretazione dei sogni\") come adempimento di un desiderio gli forn\u00ec modelli per l'analisi clinica della formazione dei sintomi e dei meccanismi di rimozione, nonch\u00e9 per l'elaborazione della sua teoria dell'inconscio come rappresentazione che distrugge gli stati mentali consapevoli. Freud ha inoltre postulato l'esistenza della libido, un'energia con cui vengono investiti processi e strutture mentali e che genera attaccamenti erotici e un meccanismo di pulsione di morte, la coazione a ripetere, l'odio, l'aggressivit\u00e0 e il senso di colpa prodotto dalla nevrosi.\nAltri importanti psicoanalisi ebrei comprendono Alfred Adler, fondatore della psicodinamica, Anna Freud, Melanie Klein, Otto Rank, Wilhelm Reich, Wilhelm Stekel, Erich Fromm, Karl Abraham, S\u00e1ndor Ferenczi e Erich Neumann (psicologo) tra gli altri.\nIl matematico e fisico John von Neumann ha dato grandi contributi in vari campi tra cui i fondamenti della matematica, l'analisi funzionale, la teoria ergodica, la geometria, la topologia, l'analisi numerica, la meccanica quantistica, l'idrodinamica e la teoria dei giochi; produsse anche un lavoro importante nella computazione e nell'ambito dello sviluppo del computer, suggerendo e descrivendo un'architettura dei calcolatori denominata \"architettura di von Neumann\". Ha infine lavorato sulla programmazione lineare, il \"Costruttore universale di von Neumann\", il calcolo stocastico e la statistica.\nEmmy Noether fu un matematico influente noto per i suoi innovativi contributi all'algebra astratta e alla fisica teorica; viene descritta da molti rilevanti scienziati come la donna pi\u00f9 importante dell'intera storia della matematica. Ha rivoluzionato le teorie dell'anello, del campo e dell'algebra su campo. Nella fisica il \"teorema di Noether\" spiega la connessione fondamentale tra la simmetria e la Legge di conservazione.\nTra i contributi scientifici pi\u00f9 notevoli ci sono quelli di Heinrich Hertz e Steven Weinberg nell'elettromagnetismo; di Carl Sagan, fondamentali per la scoperta delle alte temperature superficiali di Venere e per la ricerca della vita extraterrestre; di Edward Witten con la \"teoria M\"; di Vitaly Ginzburg e Lev Landau con la \"teoria di Ginzburg-Landau\"; di Yakir Aharonov con l'\"effetto Aharonov-Bohm\"; di Boris Podolsky e Nathan Rosen con il \"Paradosso di Einstein-Podolsky-Rosen\"; di Moshe Carmeli con la \"teoria di gauge\".\nAltri scienziati creativi comprendono Rudolf Lipschitz, autore della \"Funzione lipschitziana\"; Paul Cohen (matematico), con l'\"ipotesi del continuo\" e l'assioma della scelta; Laurent Schwartz, con la teoria della distribuzione (matematica); Grigory Margulis, con il \"gruppo di Lie\"; Richard Karp, con la \"teoria della computazione\"; Adi Shamir, con l'RSA e la crittografia; Judea Pearl, con l'intelligenza artificiale e la \"rete bayesiana\"; Max Newman, con il \"Colossus\"; Carl Jacobi, con le \"funzioni ellittiche di Jacobi\", la \"matrice jacobiana\" e il \"simbolo di Jacobi\".\nSidney Altman ha sviluppato la ricerca della biologia molecolare e dell'RNA; Melvin Calvin \u00e8 l'autore del \"Ciclo Calvin\" nella Fase luce dipendente; Otto Wallach ha lavorato sui Composti aliciclici; Paul Berg sulla biochimica degli acidi nucleici; Ada Yonath sulla Cristallografia e la struttura del ribosoma; Dan Shechtman sul Quasicristallo; Julius Axelrod e Bernard Katz sui Neurotrasmettitori; Elie Metchnikoff sulla scoperta del Macrofago e Selman Abraham Waksman su quella della Streptomicina; Rosalind Franklin sul DNA; Carl Djerassi sulla pillola anticoncezionale; Stephen Jay Gould sulla Biologia evolutiva; Baruch Blumberg sul virus (biologia) dell'epatite B; Jonas Salk e Albert Sabin sono stati gli sviluppatori del vaccino contro la Poliomielite; Paul Ehrlich ha scoperto la Barriera emato-encefalica.\nIn settori come la psicologia e la neurologia ci sono Viktor Frankl, Stanley Milgram e Solomon Asch; nella linguistica Noam Chomsky, Franz Boas, Roman Jakobson, Edward Sapir, Joseph Greenberg; nella sociologia Karl Marx, Theodor Adorno, Nathan Glazer, Erving Goffman e Georg Simmel.\nOltre alle scoperte e alle ricerche scientifiche gli ebrei hanno creato innovazioni significative e influenti in una grande variet\u00e0 di campi: Siegfried Marcus, pioniere dell'automobilismo e inventore della prima automobile; Emile Berliner, sviluppatore del disco in vinile e della fonografia; Mikhail Gurevich, fondatore della Mikoyan Gurevich (produttrice di aerei da caccia) e co-inventore del famoso \"MiG-17\"; Theodore Maiman, inventore del laser; Robert Adler, inventore del telecomando per televisore; Edwin H. Land, inventore della macchina fotografica Land; Bob Kahn, inventore del Transmission Control Protocol e dell'Internet Protocol; Bram Cohen, creatore di BitTorrent; Sergei Brin e Larry Page, creatori di Google; L\u00e1szl\u00f3 B\u00edr\u00f3, inventore della Penna a sfera; Simcha Blass, inventore del'irrigazione a goccia; Lee Felsenstein, designer di Osborne 1; Zeev Suraski e Andi Gutmans, co-creatori di PHP e fondatori di \"Zend Technologies\"; Ralph H. Baer, \"il padre del videogioco\". Levi Strauss ha inventato i Jeans e fondato la Levi Strauss (azienda), mentre Mark Zuckerberg ha creato Facebook.\nLetteratura e poesia.\nIl alcuni luoghi ove vi sono state concentrazioni relativamente alte di ebrei sono sorte anche diverse sottoculture ebraiche secolari. Ad esempio formavano una parte pi\u00f9 che notevole della vita letteraria e artistica di Vienna e dell'intero impero austro-ungarico alla fine del XIX secolo o di quella di New York 50 anni pi\u00f9 tardi oltre che di quella di Los Angeles nella seconda parte del XX secolo. Molti di questi ebrei creativi non erano persone particolarmente religiose; nella sua generalit\u00e0 la cultura artistica ebraica in periodi differenti ha riflesso la cultura entro cui la comunit\u00e0 viveva.\nLe espressioni letterarie e teatrali della cultura ebraica secolare possono essersi sviluppate in linguaggi specifici come la lingua ebraica, la lingua yiddish o la lingua giudeo-spagnola, oppure in quelli delle culture circostanti come la lingua inglese o la lingua tedesca. La letteratura secolare e il teatro yiddish trovano il loro inizio in gran parte nel XIX secolo; mentre entrano in uno stato di declino entro la met\u00e0 del XX secolo. La rinascita dell'ebraico oltre al suo uso nelle pratiche liturgiche \u00e8 in gran parte un fenomeno del XX secolo ed \u00e8 strettamente associata al sionismo.\nA parte l'utilizzo della lingua ebraica moderna in Israele il fatto se una data comunit\u00e0 utilizzer\u00e0 o meno come suo principale mezzo di discorso una delle lingue ebraiche dipende generalmente da quanto essa sia isolata o viceversa assimilata. Ad esempio gli ebrei polacchi degli Shtetl o del quartiere newyorkese Lower East Side nel corso della prima met\u00e0 del XX secolo hanno parlato pi\u00f9 in yiddish, laddove gli ebrei assimilati dell'impero tedesco del XIX-XX secolo si sono maggiormente espressi in tedesco, cos\u00ec come gli ebrei americani in inglese americano.\nGli autori ebrei hanno sia creato una letteratura unica che contribuito all'arricchimento della letteratura nazionale di molti dei paesi in cui si trovano a vivere. Anche se non laici nel senso pi\u00f9 stretto del termine scrittori yiddish come Sholem Aleichem e Isaac Bashevis Singer (vincitore del Premio Nobel per la letteratura nel 1978) formano il proprio canone concentrandosi sull'esperienza ebraica in Europa orientale e negli Stati Uniti d'America. Autori statunitensi come Philip Roth, Saul Bellow e molti altri vengono considerati tra i pi\u00f9 importanti scrittori americani ed incorporano in s\u00e9 una considerazione dell'ebraismo distintamente secolare in molte delle loro opere.\nMembri della cosiddetta \"cultura mitteleuropea\" di lingua tedesca furono - solo alcuni nomi fra i tanti - Arthur Schnitzler, Franz Werfel, Stefan Zweig, Alexander Lernet-Holenia, Joseph Roth e Karl Kraus. Tra gli italiani spiccano Primo Levi e Carlo Levi, Alberto Moravia, il poeta Umberto Saba, Giorgio Bassani e Natalia Ginzburg. Elie Weisel e Anna Frank completano l'elenco dei testimoni della storia dell'antisemitismo. Elias Canetti \u00e8 un altro autore di origini ebraiche ad essere stato insignito del Premio Nobel per la letteratura.\nLa poesia di Allen Ginsberg tocca spesso temi ebraici, particolarmente nei primi lavori di genere autobiografico come \"Urlo\" e \"Kaddish\". Altri celebri autori ebrei che hanno fatto avanzare la letteratura mondiale comprendono il poeta tedesco Heinrich Heine, il canadese Mordecai Richler, il russo Isaac Babel, il praghese Franz Kafka e l'olandese Harry Mulisch il cui romanzo \"La scoperta del cielo\" \u00e8 stato eletto nel 2007 \"il miglior libro mai scritto in lingua olandese\".\nIn \"Modern Judaism: An Oxford Guide\" il professore di estetica e retorica all'universit\u00e0 di Tel Aviv nonch\u00e9 fondatore e direttore accademico del Meitar College for Judaism as Culture Yaakov Malkin scrive:\nAltri contributori notevoli sono Isaac Asimov, autore del \"Ciclo della Fondazione\" di \"Io, robot\", \"Notturno\" e di \"Neanche gli dei\" e autorevole esponente della divulgazione scientifica e della storia della fantascienza; Joseph Heller (autore di \"Comma 22\"; Robert Lawrence Stine (autore della serie \"Piccoli brividi\"; J. D. Salinger (autore de \"Il giovane Holden\"); Michael Chabon (autore di \"Le fantastiche avventure di Kavalier e Clay\" e di \"Il sindacato dei poliziotti yiddish\"); Marcel Proust (autore della monumentale \"Alla ricerca del tempo perduto\"); Arthur Miller (autore di \"Morte di un commesso viaggiatore\" e di \"Il crogiuolo\"); Chaim Potok, autore di \"Danny l'eletto\"; Will Eisner (autore di \"Contratto con Dio\"); Shel Silverstein (autore di \"L'albero (libro)\"); Arthur Koestler (autore di \"Buio a mezzogiorno\" e di \"La tredicesima trib\u00f9\"); Saul Bellow (autore di \"Herzog (romanzo)\"); la serie di romanzi storici \"I re maledetti\" di Maurice Druon sono stati l'ispirazione per i romanzi fantasy \"Cronache del ghiaccio e del fuoco\" di George R. R. Martin.\nUn altro aspetto sovente presente nella letteratura ebraica \u00e8 quello dell'etica, denominata \"letteratura Musar\". Tra i destinatari del Premio Nobel per la letteratura il 13% era o \u00e8 ebreo.\nLa poesia ebraica \u00e8 stata espressa da vari autori in diverse epoche della storia. La poesia biblica \u00e8 legata ai tempi biblici cos\u00ec come viene espressa nella \"Tanakh\" e negli altri testi sacri. In epoca medievale fu espressa principalmente dai piyyut e da poeti di diversa estrazione come Yehuda Halevi, Samuel ibn Naghrillah, Avicebron, Moses ibn Ezra, Abraham ibn \u201bEzra e Dunash ben Labrat. La poesia ebraica moderna \u00e8 legata principalmente all'epoca immediatamente successiva alla rinascita della lingua ebraica, pionieri della quale furono Mos\u00e8 Luzzatto al tempo dell'Haskalah e successivamente poeti come Haim Nachman Bialik, Nathan Alterman e Saul Cernichovskij tra gli altri.\nCinema.\nNell'epoca in cui il teatro yiddish costituiva ancora una forte componente all'interno del mondo dello spettacolo pi\u00f9 di 100 film sono stati prodotti in lingua yiddish, molti dei quali oramai irrimediabilmente perduti: rappresentano la storia del cinema yiddish.\nTra quelli rimasti spiccano il film muto \"A Daughter of Her People\" (1920, \"Judith Trachtenberg\") di Henrik Galeen; \"Shulamith\" (1931) di Sidney M. Goldin; il primo musical yiddish \"His Wife's Lover\" (1931, \"Zayn Vaybs Lubovnik\"); la pellicola anti-nazista \"The Wandering Jew\" (1933) di Maurice Elvey; \"The Yiddish King Lear\" (1934) di Harry Thomashefsky); \"Shir Hashirim\" (1935) di Henry Lynn); \"Yidl mitn fidl\" (1936) di Joseph Green (regista); \"Where Is My Chyld?\" (1937) di Abraham Leff; \"Green Field\" (1937) di Edgar G. Ulmer; \"The Dybbuk\" (1937) di Micha\u0142 Waszy\u0144ski; \"The Singing Blacksmith\" (1938) di Ulmer; \"Tevya\" (1939) di Maurice Schwartz; \"Mirele Efros\" (1939) di Josef Berne; \"Lang ist der Weg\" (1948) di Herbert Bruno Fredersdorf e \"God, Man and Devil\" (1950) di Joseph Seiden.\nIl ruolo assunto dagli imprenditori ebraici nell'industria del cinema statunitense in lingua inglese \u00e8 leggendario: Samuel Goldwyn e Louis B. Mayer fondatori della Metro Goldwin Mayer, i 4 fratelli Warner fondatori della Warner Bros., David O. Selznick, Marcus Loew, Adolph Zukor fondatore della Paramount Pictures e William Fox per citarne solo alcuni. In tempi pi\u00f9 recenti si sono distinti - anche come produttori - Michael Ovitz, Michael Eisner, Lew Wasserman, Jeffrey Katzenberg, Steven Spielberg e David Geffen. Tuttavia solo pochi di questi hanno portato una sensibilit\u00e0 specifica ebraica all'arte del cinema o, con alcune\neccezioni di Spielberg, alla scelta di argomenti correlati all'ebraismo. Lo storico Eric Hobsbawm descrive la situazione come segue: [81]\nUna pi\u00f9 ampia sensibilit\u00e0 ebraica si pu\u00f2 invece intravedere nelle pellicole dei Fratelli Marx, di Mel Brooks e di Woody Allen; altri esempi di film che veicolano un messaggio specificamente ebraico nell'industria hollywoodiana sono \"Yentl\" (1983) diretto da Barbra Streisand e \"L'uomo di Kiev (film)\" (1968) diretto da John Frankenheimer.\nRadio e televisione.\nLe prime grandi aziende radiotelevise statunitensi, la Radio Corporation of America e la CBS, sono state create rispettivamente da David Sarnoff e William S. Paley. Questi innovatori furono anche tra i primi produttori di televisori, inizialmente quella in bianco e nero e poi anche la televisione a colori. Tra le comunit\u00e0 di ebrei americani immigrati vi era anche una fiorente radio di lingua yiddish, con la sua \"et\u00e0 d'oro\" che va dagli anni trenta agli anni cinquanta.\nSebbene negli Stati Uniti d'America esista un canale televisivo specificatamente ebraico (la \"National Jewish Television\", in gran parte religioso), gli ebrei sono stati coinvolti nella storia della televisione fin dai suoi primordi. Da Sid Caesar e Milton Berle a Joan Rivers, Gilda Radner e Andy Kaufman fino a Billy Crystal e a Jerry Seinfeld, i comici ebrei sono stati le icone della televisione americana; altri che ebbero un ruolo importante comprendono Eddie Cantor, Al Jolson, Jack Benny, Walter Winchell e David Susskind.\nAltre figure di rilievo sono Larry King, Michael Savage e Howard Stern. Nell'analisi di Paul Johnson (storico) \"il musical di Broadway, la radio e la TV sono tutti esempi di un principio fondamentale presente nella storia della diaspora ebraica: gli ebrei aprono un campo completamente nuovo negli affari e nella cultura, una tabula rasa su cui impostare il proprio marchio prima che altri interessati abbiano la possibilit\u00e0 di impossessarsene, con l'erezione di forti corporazioni professionali che possano negare loro l'accesso\".\nUna delle prime situation comedy, \"The Goldbergs\", aveva un milieu specificatamente ebraica ambientato nel Bronx, del tutto inusuale per una serie televisiva americana degli anni quaranta; altri esempi sono \"Oltre il ponte (serie televisiva)\" (1991-1993) e \"Bridget Loves Bernie\". Gli ebrei hanno anche svolto un ruolo assai prolifico nella creazione e sceneggiatura delle commedie televisive: Woody Allen, Mel Brooks, Selma Diamond, Larry Gelbart, Carl Reiner e Neil Simon hanno scritto per Sid Caesar.\nIl figlio di Reiner, Rob Reiner, ha lavorato con Norman Lear su \"Arcibaldo (serie televisiva)\" (che spesso ha affrontato l'antisemitismo e altre questioni di pregiudizio); Larry David e Jerry Seinfeld hanno creato \"Seinfeld\"; Lorne Michaels, Al Franken, Rosie Shuster e Alan Zweibel con \"Saturday Night Live\" hanno rivitalizzato lo spettacolo di variet\u00e0 nel corso degli anni settanta.\nMusica.\nI contributi ebraici alla storia della musica tendono anche a riflettere le culture dei paesi ospiranti; i pi\u00f9 notevoli esempi di musica classica e musica tradizionale provengono dagli Stati Uniti d'America e dal continente europeo. Alcune musiche sono tuttavia uniche di specifiche comunit\u00e0, come la musica israeliana, la musica folk d'Israele, la tradizione Klezmer, quella sefardita e ladina, ed infine la musica mizrah\u00ec.\nMusica classica.\nPrima dell'Emancipazione ebraica la quasi totalit\u00e0 della musica ebraica europea era costituita da musica sacra, ad eccezione delle esecuzioni \"klezmorim\" durante le celebrazioni matrimoniali e in altre occasioni particolari. Il risultato \u00e8 stato l'assoluta mancanza di presenza ebraica nella musica classica europea fino al XIX secolo, con poche eccezioni, normalmente realizzata grazie ad una specifica protezione aristocratica, come s'\u00e8 espressa nei casi di Salamone Rossi e Louis-Claude Daquin (l'opera del primo \u00e8 considerata l'inizio della \"Jewish art music\").\nDopo che gli ebrei sono stati ammessi all'interno della societ\u00e0 civile in Inghilterra (gradualmente dopo il loro ritorno nel XVII secolo), nel regno di Francia, nell'impero austro-ungarico, nell'Impero tedesco e in Russia (dopo la rivoluzione di novembre) il contributo ebraico alla scena musicale europea \u00e8 aumentato costantemente in forma di musica tradizionale.\nEsempi notevoli di compositori ebrei di musica romantica sono i francesi Charles-Valentin Alkan, Paul Dukas e Fromental Hal\u00e9vy; i boemi Josef Dessauer, Karl Goldmark e Gustav Mahler; i tedeschi Felix Mendelssohn e Giacomo Meyerbeer e i russi Anton Rubinstein e Nikolai Rubinstein. I cantanti hanno incluso John Braham e Giuditta Pasta. Vi erano anche molti importanti violinisti e pianisti virtuosi, tra cui Joseph Joachim, Ferdinand David, Carl Tausig, Henri Herz, Leopold Auer, Jascha Heifetz e Ignaz Moscheles.\nDurante il XX secolo il numero di compositori e strumentisti notevoli \u00e8 aumentato, cos\u00ec come la loro distribuzione geografica. Esempi di compositori ebrei del XX secolo includono gli austriaci Arnold Sch\u00f6nberg e Alexander von Zemlinsky; i tedeschi Hanns Eisler e Kurt Weill; i boemi Viktor Ullmann e Jarom\u00edr Weinberger; gli statunitensi George Gershwin e Aaron Copland; i francesi Darius Milhaud e Alexandre Tansman e i russi Alfred Schnittke e Lera Auerbach; gli argentini Lalo Schifrin e Mario Davidovsky ed infine gli israeliani Paul Ben-Haim e Shulamit Ran.\nCi sono alcuni generi e forme di musica classica a cui i compositori ebrei sono stati associati, soprattutto durante il periodo romantico, tra cui la Grand op\u00e9ra francese. I pi\u00f9 prolifici compositori di questo genere includono Meyerbeer, Hal\u00e9vy e il pi\u00f9 tardo Jacques Offenbach; \"La Juive\" di Halevy era basata sul libretto di Eug\u00e8ne Scribe, molto legato all'esperienza ebraica.\nMentre la musica orchestrale e la musica lirica dei compositori ebrei sarebbe in generale considerata laica, molti (cos\u00ec come anche i non-ebrei) hanno incorporato temi e motivi ebraici nella loro musica. A volte questo \u00e8 fatto in modo segreto, come la \"band music klezmer\" che molti critici e osservatori credono sia inserita nel terzo movimento della \"Sinfonia n. 1 (Mahler)\"; questo tipo di riferimento ebraico \u00e8 stato pi\u00f9 comune nel corso del XIX secolo, quando mostrare apertamente la propria ebrait\u00e0 con tutta probabilit\u00e0 avrebbe ostacolano le possibilit\u00e0 di \"assimilazione\".\nNel XX secolo, tuttavia, molti compositori ebrei scrivono musica con riferimenti e temi ebraici diretti, ad esempio David Amram (con la Sinfonia \"Songs of the Soul\"), Leonard Bernstein (con la \"Sinfonia n\u00b0 3 Kaddish\" e i \"Chichester Psalms\"), Ernest Bloch (con \"Schelomo\"), Arnold Sch\u00f6nberg, Mario Castelnuovo-Tedesco (con il \"Concerto per violino n\u00b0 2\") e Hugo Weisgall (con il \"Psalm of the Instant Dove\").\nAlla fine del XX secolo compositori di rilievo come Morton Feldman, Gy\u00f6rgy Ligeti o Alfred Schnittke hanno dato significativi contributi alla storia della musica classica contemporanea.\nMusica popolare.\nI cantanti e lirici della Great American Songbook, della tradizione popolare americana e dello Standard jazz erano prevalentemente ebrei, tra cui si annoverano Harold Arlen, Jerome Kern, George Gershwin, Frank Loesser, Richard Rodgers, Philip Glass, Irving Berlin e Serge Gainsbourg.\nArti visuali e architettura.\nAll'inizio del XX secolo gli ebrei figuravano con il loro contributo e presenza attiva in particolare prima nel movimento di Montparnasse e, dopo la seconda guerra mondiale, all'interno dell'espressionismo astratto con Alexander Bogen, Helen Frankenthaler, Adolph Gottlieb, Philip Guston, Al Held, Lee Krasner, Barnett Newman, Milton Resnick, Jack Tworkov, Mark Rothko e Louis Schanker; nonch\u00e9 nell'arte moderna e nell'arte contemporanea.\nMolti ebrei russi si seppero conquistare un proprio spazio nel campo del design scenico, in particolare Marc Chagall e Boris Aronson, oltre al rivoluzionario L\u00e9on Bakst, che come gli altri due dipingeva. Un tipico artista ebreo messicano \u00e8 Pedro Friedeberg; gli storici non sono d'accordo sul fatto che il padre di Frida Kahlo fosse ebreo o luterano. Gustav Klimt non era ebreo, ma quasi tutti i suoi mecenati e molti dei suoi modelli lo erano.\nTra i maggiori artisti Chagall potrebbe essere il pi\u00f9 specificamente ebreo nei suoi temi. Ma man mano che l'arte si dissolve in design grafico, nomi e temi ebraici diventano sempre pi\u00f9 importanti: Leonard Baskin, Al Hirschfeld, Ben Shahn, Art Spiegelman e Saul Steinberg.\nGli ebrei hanno avuto un ruolo molto importante anche negli altri media oltre che nella vera e propria pittura; nella fotografia alcune figure degne di nota sono Andr\u00e9 Kert\u00e9sz, Robert Frank, Helmut Newton, Garry Winogrand, Cindy Sherman, Steve Lehman e Adi Nes; nell'arte dell'installazione e dell'arte di strada alcune figure degne di nota sono Sigalit Landau, Dede (artista) e Michal Rovner.\nFumetto e animazione.\nNell'animazione il ruolo prominente degli ebrei \u00e8 espresso da innumerevoli artisti: D\u017eenndi Tartakovskij \u00e8 il creatore di diverse serie TV animate come \"Il laboratorio di Dexter\" e \"Samurai Jack\".\nMatt Stone \u00e8 il co-creatore di \"South Park\"; David Hilberman ha contribuito ad animare \"Bambi\" e \"Biancaneve e i sette nani (film 1937)\"; Friz Freleng i \"Looney Tunes\"; Ralph Bakshi \"Fritz il gatto\" e ', \"Wizards\", \"Il Signore degli Anelli\", \"Heavy Traffic\", \"Coonskin\", \"Hey Good Lookin, \"Fire and Ice - Fuoco e ghiaccio\" e \"Fuga dal mondo dei sogni\".\nAlex Hirsch \u00e8 il creatore di \"Gravity Falls\"; Dave Fleischer e Lou Fleischer sono i fondatori dei Fleischer Studios; Max Fleischer ha animato \"Betty Boop\", \"Popeye\" e \"Superman\". Diverse compagnie produttrici di animazione sono state fondate da ebrei, come la DreamWorks i cui prodotti includono \"Shrek\", \"Madagascar\", \"Kung Fu Panda\" e \"Il principe d'Egitto\"; la Warner Bros., che ha la sua divisione di animazione \u00e8 nota per i cartoni animati de \"I favolosi Tiny\", \"Animaniacs\", \"Mignolo e Prof.\" e \"Freakazoid\".\nCucina.\nLa cucina ebraica combina il cibo di molte culture in cui gli ebrei si sono stabiliti, tra cui stili di cottura mediorientali, mediterranei, spagnoli, tedeschi e dell'Europa orientale, tutti influenzati dal bisogno di essere rigorosamente casherut; pertanto cibi \"ebrei\" come bagel, hummus, Golubcy e bliny provengono da una variet\u00e0 di altre culture. L'amalgama di questi, oltre a contributi esclusivamente ebraici come Tzimmes, cholent, gefilte fish e matzah ball, costituisce il fondamento dell'arte culinaria ebraica."}
{"id": "2295240", "revid": "120576718", "url": "https://it.wikipedia.org/wiki?curid=2295240", "title": "Regia televisiva", "text": "La regia televisiva \u00e8 l'organo di controllo, coordinamento e selezione delle riprese televisive. In una postazione che pu\u00f2 essere fissa nel dietro le quinte di uno spettacolo o telegiornale o mobile, in un pulmino o stazione mobile sat - il regista ha davanti a s\u00e9 una serie di monitor corrispondenti alle telecamere disposte sul luogo dell'evento. La regia televisiva comprende un'area che si occupa del controllo tecnico, ovvero di verificare in tempo reale che tutti gli standard e i livelli delle immagini siano corretti, un'area che si occupa della parte audio con tutte le fonti che ad essa competono: microfoni, linee audio in ingresso ed uscita, distribuzione del segnale audio a tutti i referenti, dal monitoraggio all'uscita in caso di invio su vettori satellitari o registrazioni nelle varie macchine preposte. Il collegamento avviene tramite cavo o rete.\nSolitamente coadiuvato da un paio di assistenti, il regista televisivo ha la responsabilit\u00e0 di controllare e scegliere l'inquadratura migliore al momento opportuno. Pu\u00f2 richiedere via radio agli operatori una variazione di posizione o inquadratura, valutandone l'anteprima sui monitor e successivamente selezionandola per la messa in onda. Parimenti alla messa in onda la tecnologia consente la registrazione in tempo reale delle riprese di tutte le postazioni, permettendo \"instant replay\" con cambi di inquadratura. Davanti al regista e ai suoi collaboratori vi \u00e8 un largo bancone contenente i controlli manuali delle sorgenti audio/video. Secondo potenza e grandezza \u00e8 possibile accedere a server di archivio video digitale.\nLa posizione delicata di questa figura \u00e8 data dal tempo, ovvero dalla diretta dell'evento che - al contrario del regista cinematografico - pone il regista tv davanti a scelte, creazioni, controlli immediati e tempestivi, senza possibilit\u00e0 di rimandare o ripetere. Ogni errore \u00e8 immediatamente percepito dall'utenza (telespettatore).\nI coefficienti di difficolt\u00e0 variano ovviamente dal controllo di un talk-show (pi\u00f9 semplice - immagini statiche e posizioni prestabilite), ad uno spettacolo tv (sceneggiatura e tipologia di riprese prestabilite) fino ad eventi sportivi o \"live news\". Si pensi alle partite di calcio in diretta, quanto immediata deve essere la scelta di un campo largo (rettangolo di gioco intero), abbinato a primi piani dei protagonisti, \"instant replay\" ecc. Quando ci\u00f2 non avviene con fluidit\u00e0 e sapienza il risultato pu\u00f2 essere seccante e scadente e il telespettatore se ne accorge subito, lamentandosi.\nL'operatore di ripresa \u00e8 collegato con la regia tramite Intercom (con connessione cablata o radio), mentre i conduttori sono informati su quale telecamera li sta riprendendo da un LED rosso, il tally, posizionato sulla telecamera stessa.\nL'abilit\u00e0 di un regista \u00e8 definita nel mantenere viva l'attenzione del telespettatore: stacchi frequenti e variazioni di ripresa, nel ritmo corretto imposto dall'evento, hanno questa funzione.\nA differenza del collega cinematografico, il regista televisivo riceve meno considerazione, meriti e riconoscimenti, seppur esistano concorsi per questa figura. Capita che nella trasmissione stessa se ne possa venir omesso perfino il nome: il suo ruolo \u00e8 difficile quanto poco visibile, come quello di molti altri tecnici radiotelevisivi.\nRegia televisiva dello sport.\nCaratteristica fondamentale di ogni diretta televisiva \u00e8 la contemporaneit\u00e0 tra lo svolgimento dell'evento e la sua fruizione televisiva. Ovvero, la ripresa in diretta omologa il tempo televisivo al tempo reale. Nel caso della diretta dell'avvenimento sportivo, la durata della ripresa televisiva equivale a quella dell'evento o della performance sportiva. \nA corollario della identit\u00e0 tra tempo televisivo e tempo reale, bisogna dire che la ripresa televisiva ha una consecuzione temporale obbligata in ogni sua fase. Nella gara dei 100 metri, lo start precede la corsa che a sua volta precede il finish: altrettanto avviene nella ripresa televisiva. Solo nella fiction, con la ricostruzione del racconto, il risultato pu\u00f2 precedere la successione obbligatoria delle fasi e la loro durata pu\u00f2 essere modificata.\nNella complessit\u00e0 della produzione dei grandi eventi, bisogner\u00e0 distinguere tra la regia dell'avvenimento sportivo e la regia di personalizzazione o di integrazione dello stesso. Con la prima, un regista principale realizza l'avvenimento. Con le seconde, ricevendo il segnale \ninternazionale, singoli registi lo integrano o lo modificano per le esigenze del proprio \"broadcast\", contestualizzando l'avvenimento televisivo internazionale nell'ambito degli interessi della propria televisione e del proprio pubblico nazionale. \u00c8 ovviamente della prima regia che ci interessiamo, quella dell'evento e non della sua integrazione, nei termini teorici e di procedure che ci sono consentiti.\nLa regia in diretta dell'avvenimento sportivo consiste nella impostazione della copertura televisiva dell'evento e nella gestione delle sequenze di ripresa offerte dalle telecamere e dai microfoni. La copertura televisiva dell'evento (\"coverage\") avviene in tre fasi. \nNella prima, nel corso di un sopralluogo, sulla base della conoscenza dell'evento e del suo sviluppo spazio-temporale, viene stabilito il posizionamento delle telecamere e dei microfoni e si opera la scelta delle ottiche (dai grandangoli ai lungofocali) e dei supporti camera (dai cavalletti alle camere in movimento a terra e in aria). Questa fase riguarda essenzialmente il regista, il direttore tecnico della produzione e il primo cameraman. In alcuni casi avviene con la consulenza di un tecnico della disciplina. \nNella seconda fase, quella dell'allestimento dell'impianto tecnico, vengono coinvolti tutti i componenti della squadra, diretti dal direttore di produzione (\"producer\"). In questa fase, il regista (TV Director) stabilisce la posizione dei segnali camera sui monitor, spiega la funzione delle camere e l'uso dei replay ai suoi pi\u00f9 stretti collaboratori (cameramen, replaysti, tecnico audio e mixer video). \nLa terza fase \u00e8 quella propria della ripresa (\"shooting\"), diretta dal regista dall'interno del pullman di ripresa (\"outside boadcasting van\") davanti ai monitor e consiste essenzialmente nella preparazione e lo stacco (\"cut\"), operato sul tempo reale della performance sportiva, delle inquadrature e dei movimenti di camera utili a visualizzare i momenti tecnici ed emozionali dell'evento.\nIl sistema di ripresa di ogni avvenimento sportivo in diretta \u00e8 il risultato della combinazione di tre modi di posizionamento e d'uso delle telecamere. Le telecamere possono essere posizionate:\nSpesso questi tre sistemi di posizionamento coesistono nella stessa ripresa e, secondo le discipline e le modalit\u00e0 d'uso, uno di essi risulter\u00e0 essere il principale e uno o gli altri due fungeranno da subordinati.\n\u00c8 nell'esperienza di registi e cameramen che ogni telecamera produca un numero limitato di inquadrature utili, atte a rappresentare gli aspetti tecnici ed emotivi della disciplina e del contesto in cui essa si svolge. Alternando a stacco le immagini sul tempo reale dell'evento, la ripresa consister\u00e0 per gran parte in uno o pi\u00f9 algoritmi, pi\u00f9 o meno complessi, spesso con poche possibilit\u00e0 di variazioni nella successione delle inquadrature. \nAd esempio di un algoritmo semplice, si veda quello della pallavolo. All'inquadratura della battuta, il regista far\u00e0 seguire quella del totale di gioco (da camera alta centrale) e non staccher\u00e0 pi\u00f9 fino al conseguimento del punto; mostrer\u00e0 poi i giocatori che lo hanno fatto o lo hanno subito; chiamer\u00e0 un primo e un secondo replay, ma dovr\u00e0 fermarsi, perch\u00e9 deve di nuovo inquadrare la battuta. Poche variabili si danno a questo algoritmo semplice: il dettaglio di uno schema di gioco, un'espressione prima della battuta, una reazione del pubblico o dell'allenatore o dell'arbitro dopo il punto, ma bisogner\u00e0 rispettare lo stacco sulla battuta.\nAd esempio di un gioco pi\u00f9 complesso, ovvero costituito da pi\u00f9 algoritmi, si veda il calcio. Stabilito il totale e il campo stretto sulla manovra collettiva e il gioco individuale, nel caso di un fallo, il regista avr\u00e0 a disposizione le inquadrature del giocatore che lo ha fatto, di quello che lo ha subito e dell'arbitro; nel caso del corner, vedremo chi si appresta al tiro, il portiere che dispone la difesa, i giocatori pi\u00f9 marcati, il movimento in area; nel caso del rilancio, avremo a disposizione le inquadrature del portiere, della squadra posizionata, dei giocatori in contrasto aereo e cos\u00ec via. Ogni situazione di gioco (sono circa una decina) \u00e8 predeterminata nelle immagini e consente poche variabili: la reazione del pubblico, le indicazioni delle panchine, un contrasto tra giocatori senza palla ecc. In partita, il regista utilizzer\u00e0 una serie di algoritmi noti, costituiti da inquadrature in totale o campi stretti, primissimi piani e dettagli, alternando azioni ed emozioni, ma nel rispetto dei tempi del gioco e delle sue convenzioni di ripresa.\nPi\u00f9 difficile potr\u00e0 risultare l'algoritmo di altri eventi sportivi, quale quello complesso di un gran premio di Formula 1. Ma anche in questi casi, sar\u00e0 possibile riconoscere l'alternarsi di un sistema sequenziale (il giro di pista) con quello ad estrapolazione (il passaggio dai primi al duello o dalla corsa ai box), con quello sull'asse centrale (dal totale dall'elicottero, al campo stretto della macchina, alla telecamera on board) questa volta con una maggiore libert\u00e0 interpretativa dell'evento, pur sempre obbligata dai tempi reali.\nBisogner\u00e0 ribadire che posizionamento camere, inquadrature e sequenze, replay e ralenti, sono regolate da standard internazionali, che interpretano convenzionalmente discipline sportive e giochi di squadra, nel rispetto delle regole sportive. Per esempio, \u00e8 convenzione che la corretta ripresa televisiva di una performance di atletica si imposti sui tre momenti della presentazione, gesto atletico e risultato. Allo stesso modo, \u00e8 convenzione che la partita di calcio, come generalmente tutti i giochi di squadra, si riprenda con la camera principale collocata alta in tribuna centrale e non, per esempio e come sarebbe teoricamente possibile, alta sull'asse longitudinale e cos\u00ec via.\nAltre regole disciplinano l'uso dei replay e dei ralenti (che sono una convenzionale rottura dell'assioma \u201ctempo reale = tempo televisivo\u201d), per cui la \"diretta televisiva\" ha normalmente la priorit\u00e0 sulla registrazione e il replay o il ralenti viene proposto nei momenti ininfluenti dell'azione sportiva.\nAlla ripresa video si associa quella degli effetti sonori del campo di gara, a costituire il cosiddetto suono internazionale. A questo si miscela la telecronaca ad una o pi\u00f9 voci, compreso il commento tecnico, a costituire il cosiddetto suono completo. L'apporto grafico e cronometrico completa la ripresa televisiva dell'evento e, in alcuni casi, risulta essenziale alla sua comprensione (per esempio, il cronometraggio nelle corse o la misura nei lanci o l'apporto grafico nella vela).\nInfine, nel quadro generale, bisogner\u00e0 tener conto che le riprese degli avvenimenti sportivi sono propriamente produzioni televisive specialistiche, sulla cui qualit\u00e0 \u2013 oltre all'\u00e9quipe - \u00e8 determinante la congruit\u00e0 e l'aggiornamento tecnologico degli apparati di ripresa e di trasmissione audio-video.."}
{"id": "2295242", "revid": "1305772", "url": "https://it.wikipedia.org/wiki?curid=2295242", "title": "Merluzzo del Pacifico", "text": "Merluzzo del Pacifico \u00e8 un termine abbastanza generico usato per indicare diverse specie di pesci, quali:"}
{"id": "2295250", "revid": "599013", "url": "https://it.wikipedia.org/wiki?curid=2295250", "title": "Ernesto Paulo", "text": "Carriera.\nAllenatore.\nInizi\u00f2 ad allenare nel 1986 con il Rio Negro, passando poi al Tuna Luso ed allenando nel 1991 il Botafogo, prima squadra di rilievo della sua carriera manageriale. Nello stesso anno gli fu assegnata la panchina del , con cui vinse il Sudamericano Sub-20 e si qualific\u00f2 cos\u00ec al Mondiale di categoria. Nel 1992 prese le redini del Clube de Futebol Uni\u00e3o di Madera, squadra militante nel campionato di calcio portoghese. Nel 1998 allen\u00f2 l'Iraty e l'XV de Piracicaba. Dal 2008 allena il Campo Grande."}
{"id": "2295252", "revid": "767487", "url": "https://it.wikipedia.org/wiki?curid=2295252", "title": "Napoli-Berlino, un taxi nella notte", "text": "Napoli-Berlino, un taxi nella notte (\"Helsinki Napoli All Night Long\") \u00e8 un film del 1988 diretto da Mika Kaurism\u00e4ki.\nTrama.\nAlex \u00e8 un tassista finlandese che lavora a Berlino per mantenere la moglie e i figli, e ha uno suocero che si vanta di conoscere importanti esponenti della mafia cittadina. Una notte Alex trova nel suo taxi una borsa piena di soldi, ma anche due cadaveri."}
{"id": "2295254", "revid": "343261", "url": "https://it.wikipedia.org/wiki?curid=2295254", "title": "Sedicesimo secolo", "text": ""}
{"id": "2295255", "revid": "343261", "url": "https://it.wikipedia.org/wiki?curid=2295255", "title": "Quindicesimo secolo", "text": ""}
{"id": "2295256", "revid": "1904508", "url": "https://it.wikipedia.org/wiki?curid=2295256", "title": "George Spencer-Churchill, VI duca di Marlborough", "text": "Biografia.\nInfanzia e giovinezza.\nNato nel 1793, fu considerato in giovent\u00f9 un ragazzo di belle speranze, ma ben presto si mise in mostra per la sua eccentricit\u00e0. Il cugino George Agar Ellis lo descrisse come \"ubriacone, ostinato, indolente, irascibile e animato da doppiezza\".\nPrimo matrimonio.\nCon l'aiuto del fratello Charles, travestito da prete, inscen\u00f2 un finto matrimonio con Susannah Law, appena diciassettenne, con la quale and\u00f2 a convivere a Londra sotto il falso nome di capitano Law; quando la madre della ragazza scopr\u00ec il raggiro, indignata, impose alla coppia di separarsi, ma George si trasfer\u00ec con la concubina in Scozia, dove il matrimonio era considerato valido se pubblicamente riconosciuto. Nel frattempo Susannah aveva dato alla luce una figlia, ma, nel 1819, George, marchese di Blandford, dovette sposare la cugina, il 13 gennaio 1819, Lady Jane Stewart, figlia George Stewart, VIII conte di Galloway, dalla quale avr\u00e0 quattro figli, e cos\u00ec abbandon\u00f2 la finta moglie. Tuttavia suo padre, il Duca, continu\u00f2 a mantenere Susannah e la figlia con 200 sterline l'anno. Blandford aveva anche avuto una relazione con la cugina Harriet Spencer, figlia di William Robert Spencer, il poeta, dalla quale era nata un'altra figlia, Susan Harriet Elizabeth Churchill, la quale fu cresciuta prima da una lontana parente di Althorp, Lady Bessborough e, successivamente, dopo la morte di questa, dalla figlia Caroline Lamb e da suo marito Lord Melbourne, il futuro primo ministro.\nCarriera politica.\nBlandford ebbe una pessima relazione con il padre, che conviveva apertamente a Blenheim con la sua amante, Matilda Glover e i sei figli da questa avuti. Entrato in Parlamento nel 1818, dopo un iniziale schieramento con i Whigs, si avvicin\u00f2 ai Tories di Lord Liverpool, allora al governo. Il padre Marlborough, come al solito senza un soldo, pens\u00f2 allora di approfittarne per richiedere a Liverpool un'esenzione dalle tasse dell'ufficio delle poste di Woodstock, in modo da poterne percepire integralmente i proventi. Nel 1825 Blandford rientr\u00f2 quindi in Parlamento per il seggio familiare di Woodstock in coppia con il cugino Lord Ashley con un programma \"High Tory\", in particolare incentrato sull'opposizione all'emancipazione dei cattolici. Vot\u00f2 quindi contro il \"Catholic Relief Bill\" il 6 marzo 1827; alla caduta di Liverpool il Duca di Marlborough, suo padre, sostenne il nuovo primo ministro George Canning, un Tory moderato, mentre Blandford si schier\u00f2 all'opposizione. Come il padre sostenne inizialmente il Duca di Wellington, ma continu\u00f2 ad opporsi all'emancipazione, accusando Wellington e Peel di tradire la causa protestante e di una \"resa incondizionata alle minacce offensive dei gesuiti e dei giacobini\", come disse in un discorso alla Camera dei Comuni.\nBladford si fece cos\u00ec alfiere della riforma parlamentare, allo scopo, cos\u00ec disse, di sventare \"un aumento dell'influenza papista tra queste mura\". Propose anche alla Camera una mozione sul tema, che per\u00f2 fu sconfitta per 114 a 40 voti. Si oppose anche ai liberoscambisti, parlando a nome dell'agricoltura inglese contro \"gli odiosi principi del libero commercio\". Le sue visioni sulla riforma parlamentare erano comunque meno reazionarie: invoc\u00f2 l'abolizione dei borghi putridi, incassando sul punto il sostegno del deputato cattolico irlandese, e ardente riformatore, Daniel O'Connell. Tuttavia non riusc\u00ec mai a riunire intorno a s\u00e9 un consenso significativo. La signora Arbuthnot, confidente di Wellington, disse che il governo non avrebbe potuto scegliere meglio i suoi oppositori, tra cui Blandford. Nel frattempo aveva accumulato anche un debito astronomico di 26.000 sterline alle corse di cavalli di Doncaster. Comunque, il 18 febbraio del 1830 present\u00f2 in Parlamento il suo progetto di riforma elettorale, che conteneva varie proposte molto avanzate: trasferimento di voti ai centri pi\u00f9 popolosi, abolizione dei borghi putridi, stipendio per i parlamentari ed estensione del voto a tutti i proprietari di case adulti. Il programma incass\u00f2 il sostegno di vari riformatori alla Camera come Henry Brougham, il cugino Lord Althorp, John Cam Hobhouse e Lord John Russell, anch'egli suo parente. Tuttavia, malgrado il supporto significativo alla sua mozione, Blandford fece un discorso confuso e approssimativo e la Camera respinse la sua proposta con una netta maggioranza. Dopo questo fallimento continu\u00f2 a segnalarsi per l'opposizione al governo in carica, questa volta sulle spese militari. Si fece promotore di riduzione di spesa e alleggerimento della tassazione; fu anche sostenitore dell'emancipazione degli ebrei e dell'abolizione della pena di morte per falso, in uno slancio progressista.\nCon l'elezione del nuovo Parlamento nel 1830 Blandford venne rieletto per il seggio di Woodstock insieme al fratello Charles; torn\u00f2 ad opporsi all'emancipazione dei cattolici, ma su altri temi si mostr\u00f2 perfino radicale. Si batt\u00e9 per l'abolizione immediata della schiavit\u00f9 nelle colonie e disse al cugino Althorp di voler presentare un progetto di riforma elettorale ultra-radicale \"tanto che lo voteranno al massimo 10 persone\". Tuttavia Charles Grey, il nuovo Primo ministro, descrisse la mozione di Blandford come \"'un lungo e assurdo pamphlet\". Intanto il padre Marlborough, sempre alla ricerca di denaro, chiese a Grey una sinecura in cambio dell'appoggio del figlio. Questi tuttavia, sempre in conflitto con il padre, rifiut\u00f2. Alle elezioni del 1831 fu pertanto escluso dalla candidatura per Woodstock, che and\u00f2 invece al fratello ad un oppositore della riforma parlamentare; ritorn\u00f2 comunque in Parlamento, sempre per Woodtsock, l'anno successivo. Si schier\u00f2 quindi con Robert Peel, cementando il legame della famiglia con il partito conservatore. Succeduto al padre come sesto duca di Marlborough nel 1840 fu elevato alla Camera dei Lords e divenne luogotenente dell'Oxfordshire due anni pi\u00f9 tardi.\nSecondo matrimonio.\nSpos\u00f2, il 10 giugno 1846, Charlotte Augusta Flower, figlia del IV visconte Ashbrook, dalla quale ebbe due figli.\nTerzo matrimonio.\nRispos\u00f2, il 18 ottobre 1851, Jane Stewart, nipote del VII conte di Galloway, dalla quale ebbe un figlio.\nUltimi anni e morte.\nGli ultimi anni di vita del Duca furono tristi: la terza moglie chiese il divorzio e la custodia dei figli, accusando il marito di adulterio con una domestica, Sarah Licence. Gravemente malato di gotta, trascorse gli ultimi anni su una sedia a rotelle, morendo infine nel luglio 1857 a 63 anni. Lasci\u00f2 magre sostanze ai figli e nulla alla moglie, ma non trascur\u00f2 un legato per l'amante Sarah.\nDiscendenza.\nIl Duca di Marlborough si spos\u00f2 tre volte, due con la stessa donna:"}
{"id": "2295257", "revid": "22917180", "url": "https://it.wikipedia.org/wiki?curid=2295257", "title": "Citostomi", "text": ""}
{"id": "2295260", "revid": "599013", "url": "https://it.wikipedia.org/wiki?curid=2295260", "title": "Postignano", "text": "Pi\u00f9 centri abitati hanno il nome di Postignano, tra questi:"}
{"id": "2295262", "revid": "1573940", "url": "https://it.wikipedia.org/wiki?curid=2295262", "title": "Merluccius hubbsi", "text": "Merluccius hubbsi (), comunemente noto come nasello atlantico o merluzzo atlantico, \u00e8 un pesce osseo marino appartenente alla famiglia Merlucciidae. Non va confuso con il Merluccius bilinearis, il Merluccius albidus, il Merluccius senegalensis ed il Merluccius polli: tutti conosciuti come nasello/merluzzo atlantico.\nAspetti morfologici.\nParente stretto del nasello (\"Merluccius merluccius\") a cui somiglia molto, ha corpo allungato con testa grande, muso a punta e mandibola prominente. Le pinne pettorali sono brevi e non raggiungono la pinna anale. La colorazione \u00e8 grigio argento con riflessi dorati sul dorso e biancastra argentea sul ventre. Pu\u00f2 raggiungere e i 95\u00a0cm di lunghezza ma di media i maschi misurano 50\u00a0cm e le femmine 60\u00a0cm. Gli esemplari pi\u00f9 lunghi di 60\u00a0cm sono quasi tutti di sesso femminile.\nDistribuzione e habitat.\nVive nell'Oceano Atlantico sud occidentale, lungo le coste del Brasile meridionale, dell'Argentina e delle isole Falkland. Vive sulla piattaforma continentale tra 50 e 500 metri di profondit\u00e0 ma di solito tra 100 e 200 metri.\nBiologia.\nEffettua migrazioni verso riva durante la stagione calda e verso acque profonde del largo durante l'inverno oltre che migrazioni verticali.\nAlimentazione.\nGli adulti si nutrono di pesci (pesci lanterna, acciughe, naselli, nototenidi e mel\u00f9 australi), cefalopodi e crostacei planctonici (eufausiacei e anfipodi) mentre i giovanili si cibano soprattutto di crostacei zooplanctonici come misidacei e anfipodi.\nRiproduzione.\nLa riproduzione avviene nei mesi caldi dell'estate australe in acque costiere meno profonde di 100 metri. I principali territori di riproduzione sono situati al largo dell'estuario del R\u00edo de la Plata. La maturit\u00e0 sessuale viene raggiunta a una lunghezza di 35\u201340\u00a0cm.\nPesca.\n\"M. hubbsi\" ha una grande importanza per la pesca commerciale, che viene effettuata con reti a strascico. Gli stati che catturano le maggiori quantit\u00e0 sono Argentina (oltre il 90% del pescato) e Uruguay. Si tratta della singola specie di nasello che fornisce le maggiori quantit\u00e0 di pescato. Viene frequentemente esportato, allo stato surgelato, in Europa e Stati Uniti."}
{"id": "2295263", "revid": "22643", "url": "https://it.wikipedia.org/wiki?curid=2295263", "title": "Villa di Postignano", "text": ""}
{"id": "2295266", "revid": "1543377", "url": "https://it.wikipedia.org/wiki?curid=2295266", "title": "FNMTV", "text": "FNMTV (il nome, ufficialmente, sta per Feedback New MTV; ma meglio inteso per Friday Night MTV) \u00e8 un programma statunitense di MTV che trasmette video musicali, premi\u00e8re dei videoclip pi\u00f9 recenti e le scelte dei telespettatori via web.\nStoria.\nMTV conferm\u00f2 una nuova stagione del programma, che inizi\u00f2 a trasmettere il 5 dicembre 2008, poco tempo dopo la scomparsa di TRL. Molti critici, hanno visto il programma come un probabile successore dell'ormai defunto TRL. Nonostante ci\u00f2, il programma ha bruscamente interrotto la sua fascia quotidiana (eccetto per gli speciali), provocando cos\u00ec la scomparsa di show musicali su MTV.\nIl 27 marzo 2009 \u00e8 andata in onda una puntata speciale di 90 minuti, trasmessa sia su MTV che MTV2 e condotta da Tyson Ritter, dal gruppo degli All-American Rejects. Ritter ha intervistato degli artisti della scena musicale durante la celebrazione dello spring break a Panama City Beach, Florida."}
{"id": "2295267", "revid": "744595", "url": "https://it.wikipedia.org/wiki?curid=2295267", "title": "Smog fotochimico", "text": ""}
{"id": "2295272", "revid": "1904508", "url": "https://it.wikipedia.org/wiki?curid=2295272", "title": "John Spencer-Churchill, VII duca di Marlborough", "text": "Biografia.\nInfanzia ed educazione.\nEra il figlio maggiore di George Spencer-Churchill, VI duca di Marlborough e della sua prima moglie, Lady Jane Stewart, figlia di George Stewart, VIII conte di Galloway. Nacque a Garboldisham Hall, Norfolk, il 2 giugno 1822. Fu educato a Eton dal 1835 al 1838 e all'Oriel College di Oxford.\nMatrimonio.\nSpos\u00f2, il 12 luglio 1843, Lady Frances Anne Vane (15 aprile 1822 - 16 aprile 1899), figlia del III marchese di Londonderry e di sua moglie, Lady Frances Anne Emily Vane-Tempest. La coppia ebbe undici figli.\nCarriera politica.\nInizi\u00f2 la sua carriera pubblica come tenente della milizia territoriale (\"yeomanry\") dell'Oxfordshire nel 1843, e prese il suo posto nella Camera dei Comuni come membro conservatore per Woodstock il 22 aprile 1844 (con il titolo di \"Marchese di Blandford\"), ma, in conseguenza del suo sostegno alle misure di libero scambio senza il consenso di suo padre, la cui influenza a Woodstock era fondamentale, fu obbligato a dimettersi il 1 maggio dell'anno successivo. I duri contrasti tra padre e figlio primogenito erano una caratteristica ormai costante della famiglia ducale di Marlborough. Comunque, in occasione delle elezioni del nuovo parlamento nel 1847, fu rieletto per Woodstock e, sebbene non venisse eletto per il Middlesex nel 1852, mantenne il suo posto per il seggio di Woodstock ininterrottamente fino al 1857, quando divenne Duca di Marlborough, e fu nello stesso anno proclamato luogotenente dell'Oxfordshire, per iniziativa di lord Palmerston.\nFu Lord sovrintendente della Casa Reale nel luglio 1866, consigliere privato il 10 luglio e Lord presidente del Consiglio dall'8 marzo 1867 al dicembre 1868, nel governo conservatore di Lord Derby e, successivamente, in quello presieduto da Benjamin Disraeli. Tra i maggiorenti \"Tory\" Marlborough fu sempre il maggior sostenitore di Disraeli, del quale divenne intimo amico. Nel 1874, alla formazione del secondo gabinetto da questi presieduto, gli venne offerto il vicereame dell'Irlanda, ma il Duca rifiut\u00f2. Il 28 novembre 1876 succedette tuttavia al Duca di Abercorn come luogotenente, incarico che lasci\u00f2 al momento delle dimissioni del ministero Beaconsfield (Disraeli, ora nominato \"Conte di Beaconsfield\" dalla regina Vittoria dopo il Congresso di Berlino) nel maggio 1880.\nUltimi anni e morte.\nPer molti anni fu presidente della \"Shipwrecked Fishermen and Mariners' Royal Benevolent Society\", che si occupava di assistere pescatori vittime di naufragi.\nMor\u00ec improvvisamente di angina pectoris nella sua residenza di Londra al n. 29 di Berkeley Square, il 5 luglio 1883. Dopo essere stato composto in una camera ardente a Blenheim Palace, fu sepolto nella cappella privata di famiglia il 10 luglio. Fu anche un membro della Massoneria.\nGiudizio.\nNonostante fosse riuscito a ripristinare il prestigio del suo casato, compromesso dal padre e dal nonno, il VII duca di Marlborough fu comunque sempre attanagliato dalle difficolt\u00e0 finanziarie, che lo costrinsero a svuotare Blenheim Palace dei suoi immensi tesori. Nel 1875, il Duca vendette il \"Matrimonio di Amore e Psiche\" assieme alle famose gemme dei Marlborough all'asta per sterline. Anche questo ad ogni modo non bast\u00f2 a salvare le sorti della famiglia ed ancora una volta Blenheim fu dilapidata nella sua biblioteca. Nel 1880 venne costretto a chiedere al Parlamento il permesso di alienare parte delle fortune della villa (che ancora era intesa come un monumento nazionale celebrativo al suo antenato) col Blenheim Settled Estates Act del 1880. La prima vittima di questa vendita fu la grandiosa Sunderland Library che venne dispersa dal 1882, con volumi come \"Le Epistole di Orazio\", stampate a Caen nel 1480, e le opere di Giuseppe Flavio, stampate a Verona nel 1648. I volumi della biblioteca fruttarono pi\u00f9 di sterline. Le vendite continuarono a dilapidare la fortuna del palazzo: la \"Madonna Ansidei\" di Raffaello venne venduta per sterline, il \"Ritratto di Carlo I a cavallo\" di Van Dyck frutt\u00f2 sterline ed infine un pezzo della collezione personale di Pieter Paul Rubens, raffigurante \"Rubens, sua moglie Helena Fourment ed il loro figlio Peter Paul\", quadro donato dalla citt\u00e0 di Bruxelles al I Duca nel 1704, opera oggi presente al Metropolitan Museum of Art di New York City..\nIl Duca fu, secondo il \"\"Dictionary of National Biography\": \"un uomo pubblico sensibile, onorevole e industrioso\"\". A lui Lord Beaconsfield l'8 marzo 1880 indirizz\u00f2 la famosa lettera in cui annunciava lo scioglimento del parlamento, facendo appello ai collegi elettorali per un rinnovo di fiducia al governo. La sua amministrazione dell'Irlanda fu popolare e dette impulso al commercio e all'economia del paese. L'area di maggior interesse di Marlborough era quella dei rapporti con la Chiesa Anglicana, in particolare sulla difesa della purezza rituale della chiesa nazionale, in contrasto con pratiche cattolicizzanti (la cosiddetta dottrina \"High Church\"); in questa veste fu promotore nel 1856 di un disegno di legge che portava il suo nome, allo scopo di rafforzare la chiesa d'Inghilterra nelle grandi citt\u00e0 attraverso la suddivisione delle parrocchie pi\u00f9 estese, in modo da garantire una presenza pi\u00f9 capillare della chiesa nazionale nel tessuto urbano, nel quale era minacciata dalla concorrenza sia dei cattolici, anche a causa della forte emigrazione irlandese nelle grandi citt\u00e0 industriali inglesi, sia delle denominazioni non-conformiste (come quaccheri, unitariani e metodisti). La sua ultima apparizione pubblica avvenne il 28 giugno 1883, quando tenne un intervento in opposizione alla terza lettura del progetto di legge sulle vedove. Aveva sposato, il 12 luglio 1843, lady Frances Anne Emily Vane Tempest, figlia maggiore di Charles Stewart, III marchese di Londonderry, ambasciatore britannico nell'Impero austriaco e fratello di lord Castlereagh, plenipotenziario britannico al Congresso di Vienna. La Duchessa divenne famosa perch\u00e9, durante la sua residenza in Irlanda istitu\u00ec un fondo per la carestia, con il quale raccolse 112.484 sterline, che servirono per raccogliere semina per le patate, cibo e vestiti.\nDiscendenza.\nLady Frances e John Spencer-Churchill, VII duca di Marlborough ebbero undici figli:"}
{"id": "2295283", "revid": "1573940", "url": "https://it.wikipedia.org/wiki?curid=2295283", "title": "Merluccius gayi", "text": "Il nasello del Pacifico o merluzzo del Pacifico (Merluccius gayi o Merluccius gayi gayi ()), \u00e8 un pesce osseo marino appartenente alla famiglia Merlucciidae. Non va confuso con il Merluccius productus.\nDistribuzione e habitat.\nVive essenzialmente nell'Oceano Pacifico sud orientale, lungo la costa del sud America, dal Per\u00f9 alla Terra del Fuoco. Durante l'estate australe migra verso sud dove staziona in acque costiere mentre in inverno si trova pi\u00f9 a nord e in acque profonde fino a 500 metri.\nPopola i fondi molli della piattaforma continentale e della parte superiore della scarpata continentale a profondit\u00e0 comprese tra 50 e 500 metri. Ha abitudini demersali ma si pu\u00f2 occasionalmente ritrovare in acque libere.\nDescrizione.\nQuesta specie \u00e8 molto affine al nasello mediterraneo ed europeo (\"Merluccius merluccius\") e il suo aspetto \u00e8 molto simile. La pinna caudale ha bordo concavo. Il colore \u00e8 argenteo, che diventa biancastro sul ventre.\nLa taglia della sottospecie cilena arriva a 87\u00a0cm, quella di \"M. gayi peruanus\" arriva a 115\u00a0cm nelle femmine. In entrambe le forme la taglia media \u00e8 sui 50\u00a0cm.\nBiologia.\nVive fino a 13 anni.\nAlimentazione.\nSi ciba di pesci, cefalopodi e crostacei eufausiacei che caccia di notte quando si porta a mezz'acqua.\nRiproduzione.\nSi riproduce alla fine dell'inverno e durante la primavera australe.\nPesca.\nEntrambe le sottospecie hanno una grande importanza per la pesca commerciale. Viene catturato con reti a strascico e reti da circuizione. Il pescato e l'importanza economica si sono fortemente ridotti a partire dai primi anni duemila. Viene catturato prevalentemente da Cile e Per\u00f9. Sotto forma di filetti congelati \u00e8 comune sui mercati europei. Viene impiegato anche per la produzione di farina di pesce.\nConservazione.\nI dati sullo stato delle popolazioni non sono noti con completezza per cui, sebbene si ritenga probabile che gli stock siano soggetti a sovrapesca, la IUCN non ha inserito la specie in una categoria di minaccia."}
{"id": "2295289", "revid": "1603714", "url": "https://it.wikipedia.org/wiki?curid=2295289", "title": "Dittico Wilton", "text": "Il Dittico Wilton \u00e8 un dittico portabile (aperto 53x74 cm) di autore ignoto e riferibile al 1395-1399 circa. \u00c8 conservato nella National Gallery di Londra. Dopo molte dispute attributive si \u00e8 giunti alla conclusione che si tratta di un'opera inglese, commissionata da o per Riccardo II, realizzata da un pittore locale o francese: si tratta, inoltre, di un rarissimo esempio di pittura religiosa su tavola inglese del medioevo, riferibile allo stile gotico internazionale. Deve il suo nome alla Wilton House, dove si trovava un tempo.\nStoria.\nIl dipinto \u00e8 documentato per la prima volta in un inventario del 1649 delle collezioni di Carlo I d'Inghilterra. Pass\u00f2 in seguito ai conti di Pembroke che lo custodirono a Wilton House, finch\u00e9 nel 1929 approd\u00f2 alla National Gallery. La sua rarit\u00e0 \u00e8 particolarmente significativa perch\u00e9 in Inghilterra un piccolissimo numero di opere religiose figurative sopravvisse all'iconoclastia puritana che segu\u00ec l'esecuzione di Carlo I.\nDescrizione.\nL'opera, tempera su tavola in legno di quercia baltica, \u00e8 composto da due scomparti dipinti su entrambi i lati e chiudibili per mezzo di una cerniera. La scena di destra mostra Maria col Bambino tra undici angeli, tra i quali predomina il colore blu lapislazzuli delle vesti e del piumaggio delle ali, sullo sfondo di un cielo color oro e un prato con fiori delicati, che simboleggia il giardino del Paradiso. Le rose color pesca dovevano essere originariamente bianche, simboleggiando la purezza di Maria; quelle rosse (oggi rosa per il cambiamento del pigmento), simboleggiano il sangue versato da Cristo nel martirio. La scena di sinistra mostra il re inginocchiato presentato alla Vergine dai santi Giovanni Battista, che gli tiene una mano sulla spalla quale suo protettore, Edoardo il Confessore e Edmondo martire, due re inglesi. Le scene sono composte separatamente e con stili diversi (serena e pacata a sinistra, affollata e movimentata a destra), ma gli sguardi e i gesti dei personaggi le collegano facendole interagire. Cristo ad esempio, nella sua sfolgorante veste fatta con puntini d'oro, si protende verso il re genuflesso, dimostrando la sua approvazione.\nLa figura del re \u00e8 riccamente abbigliata, con un mantello damascato con arabeschi dorati (con cuori e boccioli di rosa, emblemi di sua moglie Anna di Boemia scomparsa nel 1394), il collare con la \"planta genista\", che d\u00e0 il nome alla dinastia dei Plantageneti, e la corona.\nI lati esterni sono invece dipinti con il cervo bianco, emblema di Riccardo II ed emblema personale di Edoardo il Confessore e della casa reale inglese. Lo stesso cervo, in piccolo, si trova sullo spillone del re (con corna d'oro ornate di perle) e appuntato in petto agli angeli. Un angelo, all'estrema sinistra, tiene uno stendardo crociato e sembra ricevere l'approvazione del Bambino per porgerlo al re: si tratta sia dello stendardo di Cristo, tenuto il giorno della Resurrezione, che la bandiera inglese di san Giorgio, ed \u00e8 da leggersi come un simbolo della fiducia divina riposta nel re.\nL'estrema preziosit\u00e0 e cura nella realizzazione dell'opera \u00e8 confermata dall'alta abilit\u00e0 tecnica utilizzata: l'oro \u00e8 ora punzonato (nello sfondo), ora applicato a puntini (nella veste di Ges\u00f9), ora velato e sgraffito (nelle vesti del re e dei santi); i gioielli (spille, corone) sono resi leggermente a rilievo con l'applicazione di poco gesso coperto dalla vernice o dall'oro, e con gocce dense di bianco di piombo, usate per dare l'effetto di riflessi luminosi sulle gemme.\nAttribuzione.\nLa datazione e l'attribuzione sono state oggetto di numerose controversie tra gli studiosi. Si \u00e8 giunti alla datazione proposta dal museo valutando l'et\u00e0 del sovrano e considerando gli undici angeli come uno per gli anni di regno: monete chiamate \"angelo\" venivano infatti date dal monarca alla Nostra Signora dell'Abbazia di Westminster. Altri invece hanno pensato che il dipinto devozionale rappresentasse l'arrivo di Riccardo in paradiso e quindi databile dopo la sua morte (1399).\nL'autore \u00e8 ignoto ed \u00e8 stato accostato ad alcuni miniatori attivi negli anni attorno al 1410. Gli stilemi del gotico internazionale, comuni un po' a tutta Europa, rendono difficile l'attribuzione geografica dell'opera, che potrebbe essere di una mano inglese, francese, come italiana o anche boema, magari di un personaggio venuto a corte con la scorta di Anna di Boemia. La maggior parte degli studiosi propende per\u00f2 per un artista del nord della Francia, vicino ai manoscritti miniati di Pol de Limbourg, ma anche alla scuola pittorica nata attorno a Carlo IV e Venceslao I di Lussemburgo. Il supporto della quercia rimanda infatti al nord Europa, come la particolare preparazione della tavola, con fogli di pergamena incollati sul legno e ricoperti di gesso. Rimandano invece alla tradizione italiana, e in particolare senese, dettagli come le fisionomie, le braccia esili e conserte degli angeli: elementi che magari l'anonimo artista aveva assimilato entrando in contatto, in maniera diretta o indiretta, con gli artisti italiani operanti ad Avignone. Il volto e le mani della Vergine ricordano i manoscritti francesi, mentre la figura del Battista, avvolto nella pelle di cammello, sembra una prerogativa della tradizione inglese: se non si tratt\u00f2 addirittura di un'opera di collaborazione, il suo autore era sicuramente una personalit\u00e0 poliedrica, aggiornata sulle pi\u00f9 diverse correnti europee."}
{"id": "2295291", "revid": "36426", "url": "https://it.wikipedia.org/wiki?curid=2295291", "title": "Edmondo martire", "text": ""}
{"id": "2295292", "revid": "181699", "url": "https://it.wikipedia.org/wiki?curid=2295292", "title": "GE2001", "text": "GE2001 \u00e8 una raccolta di 17 canzoni di altrettanti gruppi italiani, pubblicata su CD nel 2005.\nStoria.\nL'album nasce da un'idea di Supporto Legale per raccogliere fondi sufficienti a finanziare la Segreteria Legale del \"Genoa Legal Forum\", impegnata con gli avvocati sui processi seguiti ai fatti del G8 di Genova di luglio 2001 e impegnata ad elaborare il grande volume di materiali audio e video su cui si basa la gran parte delle udienze del processo.\nIl disco \u00e8 stato dapprima distribuito in edicola, diffuso tramite i giornali \"il manifesto\", \"Carta\" e \"Liberazione\" per poi essere venduto, al prezzo imposto di otto euro, nei normali punti vendita di dischi e CD e presso il circuito di distribuzione alternativo (centri sociali, associazioni e organizzazioni sparse sul territorio).\nTutti gli artisti coinvolti nel progetto hanno ceduto gratuitamente i diritti sui loro brani.\nLa copertina del disco \u00e8 stata disegnata da Filippo Scozzari, il quale ha donato a supportolegale anche 6 tavole originali di una sua storia (\"Rompicoglioni\"), per contribuire alla causa."}
{"id": "2295293", "revid": "729019", "url": "https://it.wikipedia.org/wiki?curid=2295293", "title": "Pietro Baiocchi", "text": "Biografia.\nUnico abruzzese della spedizione dei Mille partito da Quarto, mor\u00ec combattendo alle porte di Palermo nel 1860, durante l'assedio. Il suo maestro fu il mazziniano matematico e filosofo Ariodante Mambelli.\nUna lapide ed un busto in suo onore sono presenti nella chiesa di San Liberatore ad Atri, dove inoltre gli \u00e8 stata intitolata una via."}
{"id": "2295294", "revid": "106908", "url": "https://it.wikipedia.org/wiki?curid=2295294", "title": "MTV Live", "text": "MTV Live \u00e8 stato un programma televisivo statunitense trasmesso dal 1997 al 1998 su MTV. Nello show si alternavano interviste a cantanti, performance dal vivo, notizie, e anteprime di video musicali.\nIn Italia esiste una serie di appuntamenti con il medesimo nome, che non ha nulla a che vedere con il programma statunitense: esso infatti ripropone solo concerti di artisti appartenenti al panorama musicale nazionale o internazionale."}
{"id": "2295295", "revid": "36426", "url": "https://it.wikipedia.org/wiki?curid=2295295", "title": "Dittico di Wilton House", "text": ""}
{"id": "2295296", "revid": "128245", "url": "https://it.wikipedia.org/wiki?curid=2295296", "title": "Ge-2001", "text": ""}
{"id": "2295297", "revid": "124706247", "url": "https://it.wikipedia.org/wiki?curid=2295297", "title": "Hooverville", "text": "Hooverville era il nome popolare di baraccopoli costruite dai senzatetto durante la Grande depressione. Vennero cos\u00ec denominate perch\u00e9 si attribuiva al Presidente degli Stati Uniti Herbert Hoover la responsabilit\u00e0 della depressione economica. Il termine fu coniato da Charles Michelson, capo del Comitato nazionale democratico. Il nome Hooverville \u00e8 stato utilizzato anche per descrivere le tendopoli che si trovano comunemente in America al giorno d'oggi.\nI senzatetto erano gi\u00e0 presenti prima della Grande depressione, ma il rallentamento della crescita economica fece aumentare il loro numero e la concentrazione negli insediamenti urbani nei pressi di mense gestite da associazioni caritative. Tali insediamenti sono spesso situati su terreni comunali composti da baracche e tende. Le autorit\u00e0 non hanno ufficialmente mai riconosciuto le Hooverville e, occasionalmente, provvedevano a rimuoverne gli occupanti debordanti su terreni privati, se non che erano spesso tollerate dalla necessit\u00e0. Il New deal diede speciale rilievo ai programmi-casa, mediante il Servizio federale transitorio (FTS), che oper\u00f2 dal 1933-35, contribuendo a risolvere parzialmente il problema.\nAlcuni degli uomini costretti a vivere in queste condizioni, in possesso di competenze e abilit\u00e0 edilizie, sono stati in grado di costruire case in mattoni. La maggior parte di coloro, tuttavia, hanno fatto ricorso, nella costruzione delle loro residenze, ad assi di legno, cartone, eventuali scarti di lavorazione del metallo ed altri materiali di fortuna, insieme con una stufa, biancheria da letto e alcuni utensili da cucina.\nLa maggior parte di questi disoccupati residenti delle Hooverville utilizzavano prodotti alimentari o di prima necessit\u00e0 raccolti in beneficenza da parte di coloro che avevano mantenuto l'alloggio e un posto di lavoro. I Democratici coniarono altri termini, come \"Hoover cover\" (vecchio giornale usato come coperta) e \"Hoover flag\" le tasche rivoltate all'esterno per mostrare che erano vuote. \"Hoover leather\" era un termine utilizzato per una linea di scarpe di cartone che erano l'unico paio possedute e indossate dagli hoover-abitanti. Un \"Hoover car\" era un'automobile trainata da cavalli, perch\u00e9 il proprietario non poteva permettersi la benzina."}
{"id": "2295298", "revid": "128245", "url": "https://it.wikipedia.org/wiki?curid=2295298", "title": "GE-2001", "text": ""}
{"id": "2295305", "revid": "74801", "url": "https://it.wikipedia.org/wiki?curid=2295305", "title": "Canton (Ohio)", "text": "Canton \u00e8 un comune (\"city\") degli Stati Uniti d'America e capoluogo della contea di Stark nello Stato dell'Ohio. La popolazione era di persone al censimento del 2018. Gli abitanti di Canton vengono chiamati \"Cantonian\". Canton si trova circa a sud di Akron, e a sud di Cleveland, nell'Ohio nord-orientale.\nGeografia fisica.\nSecondo lo United States Census Bureau, ha un'area totale di 25,48 miglia quadrate ().\nStoria.\nCanton fu fondata nel 1805, incorporata come villaggio nel 1822, e re-incorporata come citt\u00e0 nel 1838.\nBezaleel Wells, il geometra che divise la terra della citt\u00e0, le diede il nome della citt\u00e0 di Canton in Cina. Il nome era in ricordo di un commerciante di nome John O'Donnell, il quale ammirava Wells. O'Donnell diede questo nome alla sua piantagione nel Maryland in onore della citt\u00e0 cinese, come lo era stato la prima persona a trasportare merci da l\u00ec a Baltimora.\nSociet\u00e0.\nEvoluzione demografica.\nSecondo il censimento del 2010, c'erano persone.\nNel 2018 la popolazione \u00e8 scesa abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 69,1% di bianchi, il 24,2% di afroamericani, lo 0,5% di nativi americani, lo 0,3% di asiatici, l'1,0% di altre razze, e il 4,8% di due o pi\u00f9 etnie. Ispanici o latinos di qualunque razza erano il 2,6% della popolazione.\nCultura.\nMedia.\nCanton appare in alcuni filmati. Nel 1907, vi fu girato \"The Unveiling Ceremonies of the McKinley Memorial, Canton, Ohio, September 30, 1907\", documentario della Essanay sull'inaugurazione del McKinley Memorial dedicato a William McKinley che visse e lavor\u00f2 a Canton prima di essere eletto presidente degli Stati Uniti.\nSport.\nCanton \u00e8 sede della Pro Football Hall of Fame, e nel 2015 vi si \u00e8 disputata la quinta edizione del campionato mondiale di football americano."}
{"id": "2295308", "revid": "729019", "url": "https://it.wikipedia.org/wiki?curid=2295308", "title": "Total Request", "text": "Total Request \u00e8 stato un programma televisivo statunitense, trasmesso su MTV tra il 1997 e il 1998 con la conduzione di Carson Daly e Dave Holmes.\nStoria.\nOrigini.\nLo show fu creato in un periodo nel quale MTV veniva fortemente criticata di trasmettere sempre meno video musicali in confronto al passato. La reazione di MTV fu quella di creare cinque show: \"12 Angry Viewers\", \"MTV Live\", \"Say What?\", \"Artist's Cut\" e appunto \"Total Request\".\nStruttura.\nGli spettatori potevano votare i video che avrebbero voluto fossero trasmessi nello show, chiamando un numero telefonico o navigando su Internet.\nNel 1998 lo show fu fuso con \"MTV Live\" per creare cos\u00ec \"Total Request Live\", conosciuto anche come \"TRL\"."}
{"id": "2295309", "revid": "3115", "url": "https://it.wikipedia.org/wiki?curid=2295309", "title": "Niceto", "text": "Il Niceto \u00e8 un corso d'acqua della Sicilia nord-orientale a regime torrentizio. Nasce sui monti Peloritani, nel comune di San Pier Niceto, scorrendo per 21,1\u00a0km e sfociando infine nel mar Tirreno. Il suo principale affluente \u00e8 il torrente Bagheria.\nToponimo.\nL'origine del termine Niceto non trova un'univoca interpretazione poich\u00e9 sulla sua esatta derivazione non esistono documenti ufficiali, probabilmente andati perduti durante il terremoto calabro-siculo del 1908. Diverse sono le ipotesi avanzate nel corso del tempo.\nSecondo un'antica tradizione, oggi considerata priva di fondamento storico, il termine deriverebbe dal greco \"n\u00ecke\", cio\u00e8 \"vittoria\", per una battaglia svoltasi nei pressi del torrente durante l'invasione araba della Sicilia (827\u2013902 d.C.) e vinta dai Cristiani bizantini sui Saraceni. Secondo un'altra tradizione potrebbe derivare dal nome del nocciolo, nel dialetto locale \"nucidda\", pianta un tempo molto diffusa in tutto il bacino idrografico. Altri studiosi hanno ipotizzato che il nome sia stato dato nel 451 a.C. dai Siculi in onore del loro capo Ducezio da Niceto oppure che derivi dall'antico casale di Nucita.\nCorso del torrente.\nIl Niceto si forma sul versante settentrionale dei monti Peloritani, a 950\u00a0m di altezza, dall'unione dei corsi d'acqua che drenano le pendici tra Pizzo Cavallo (1040 m s.l.m.) e Pizzo Palombara (955\u00a0m s.l.m.). Nella porzione montana, il corso del torrente si caratterizza per l'elevata pendenza e tortuosit\u00e0 del percorso, scorrendo in strette valli costituite da ripidi declivi e profondi burroni. Procedendo verso nord le pendenze diminuiscono sensibilmente e il letto del torrente tende ad allargarsi divenendo ampio circa 200 metri. Raggiunta l'omonima valle costiera, il Niceto scorre quasi in linea retta, sfociando in mare con un estuario.\nIl corso del torrente, lungo 21,1\u00a0km, \u00e8 suddiviso in quattro tratti che assumono le seguenti denominazioni:\nIl maggiore affluente, tributario di destra, \u00e8 il torrente Bagheria. Inoltre il Niceto riceve l'apporto di diversi torrenti minori tra i quali si distinguono:\nDalla sinistra idrografica\nDalla destra idrografica\nBacino imbrifero.\nIl bacino idrografico del Niceto, che misura una superficie di 81,73\u00a0km\u00b2, confina ad est con il bacino del torrente Saponara e con alcuni bacini minori, a sud-est con diversi bacini di corpi idrici minori che sfociano nel mar Ionio, a sud con il bacino del torrente Fiumedinisi, anch'esso sfociante nel mar Ionio, a sud-ovest con il bacino del torrente Floripotema e da ultimo ad ovest con quello del torrente Muto. La linea di displuvio \u00e8 rappresentata nella parte a meridione dalla dorsale dei Monti Peloritani, ad est e ad ovest da due crinali trasversali che partendo dallo spartiacque Peloritano discendono fino alla zona costiera. Il confine orientale declina da Puntale Bandiera (1067\u00a0m s.l.m.) fino alla pianura costiera ad est di Torregrotta; il confine occidentale discende da Monte Poverello raggiungendo la costa. Il bacino si presenta con la tipica forma simile ad una foglia larga, restringendosi ad imbuto verso la costa tirrenica. Il territorio \u00e8 prevalentemente montano, inciso dal corso del Niceto e del suo principale affluente, il Bagheria, che scorrendo paralleli sono separati da una dorsale mediana.\nLa parte montana, a meridione, presenta una morfologia aspra e accidentata, dominata dal punto di vista litologico dai terreni dell'Unit\u00e0 dell'Aspromonte che occupano il 60% della superficie del bacino e sono composti prevalentemente da micascisti e paragneiss. Emergono inoltre conglomerati formati da ciottoli di vari tipi di filladi sovrastati da formazioni arenacee con locali lembi di argille variegate. Questi terreni sono conosciuti come flysch di Capo D'orlando. Nella parte settentrionale, costituita dalla fascia costiera, nota come valle del Niceto, e da una fascia collinare di raccordo, sono invece presenti depositi terrigeni costituiti da rocce sedimentarie formate da facies arenacee, sabbiose e conglomeratiche riconducibili al Miocene. In particolare lo strato alluvionale della fascia pianeggiante costiera, \u00e8 caratterizzato da miscele di ghiaia e ciottoli a legame sabbioso, con interstrati di limo sabbioso e argilloso. \nIn questa pozione del bacino \u00e8 notevole l'antropizzazione del territorio causata sia dalla rapida espansione della cittadina di Torregrotta, sia dall'attivit\u00e0 agricola di tipo intensivo costituita prevalentemente da colture orticole, come la patata. Grande diffusione nel bacino hanno anche gli agrumeti, concentrati soprattutto nella valle costiera e nelle zone di fondovalle, e gli oliveti che costituiscono il sistema colturale pi\u00f9 omogeneamente distribuito. Nella valle costiera sono diffusi i frutteti di pesca sbergia, una particolare variet\u00e0 di pesca liscia \u00ab\"le cui peculiarit\u00e0 organolettiche non sono riscontrabili nelle produzioni di altre localit\u00e0\"\u00bb. Nel settore collinare mediano, a partire dai 500\u00a0m di quota, campeggiano le zone a pascolo e a macchia mediterranea costituita prevalentemente da Erica arborea, Sparzio villoso e \"Cytisus villosus\". Oltre tali zone, si ritrovano boschi misti, talvolta degradati, di pini e querce e boschi di conifere. Nella porzione montana, alle quote pi\u00f9 elevate, il suolo si presenta roccioso e incolto a causa della forte acclivit\u00e0 della superficie.\nDal punto di vista amministrativo, il bacino interessa il territorio di sette comuni della citt\u00e0 metropolitana di Messina: Gualtieri Sicamin\u00f2, Monforte San Giorgio, Roccavaldina, Rometta, San Pier Niceto, Santa Lucia del Mela e Torregrotta. Al suo interno \u00e8 compresa anche una parte della Riserva naturale orientata Fiumedinisi e Monte Scuderi che occupa circa il 24,7% del bacino.\nSottobacini.\nL'unico sottobacino \u00e8 costituito dal bacino del torrente Bagheria che ha una estensione di circa 29\u00a0km\u00b2 (all'incirca un terzo dell'intero bacino). Il Bagheria nasce presso Pizzo Sambuco, a 1075 metri s.l.m, e il suo corso \u00e8 suddiviso in due tratti che assumono le seguenti denominazioni:\nI principali affluenti sono:\nDalla sinistra idrografica\nDalla destra idrografica\nIdrologia.\nIl Niceto presenta un regime idrologico assai irregolare ed essenzialmente di tipo torrentizio, tipico delle fiumare, con piene nella stagione invernale e periodi di magra o di secca nella stagione estiva. La perennit\u00e0 e persistenza del corso d'acqua sono intermittenti poich\u00e9 l'apporto idrico \u00e8 strettamente legato alla distribuzione delle precipitazioni.\nFlora e fauna.\nIn ragione della variegata conformazione del terreno lungo il percorso del Niceto, il sistema vegetazionale risulta vario e diversificato, nonch\u00e9 molto rigoglioso nella parte montana, pi\u00f9 diradato negli ultimi chilometri di corso. La tipica vegetazione della zona ripariale \u00e8 costituita da canne, pioppi neri e salici a cui si aggiungono ginestre, felci, erica e oleandri. Tali specie autoctone stanno subendo un processo di degradazione che riduce progressivamente la loro presenza in favore di specie alloctone. Ci\u00f2 \u00e8 largamente dovuto all'alto grado di antropizzazione dell'ambiente, in particolare della zona costiera. L'intermittenza nella persistenza del corso d'acqua rende il Niceto privo di fauna ittica. In passato per\u00f2, nelle acque del torrente \u00e8 stata presente l'anguilla, come tramandato dalle testimonianze orali della cultura popolare che ricordano le anguille del fiume Niceto (\"nghidde du ciumi i Nucidda\"). La popolazione locale le utilizzava sia per cibarsene sia per mantenere inalterata la salubrit\u00e0 delle acque delle cisterne idriche dove le anguille sopravvivevano nutrendosi di larve, vermi e insetti. E per questo che oggi l'anguilla occupa per gli studiosi un ruolo di peculiare interesse non solo dal punto di vista naturalistico ma, soprattutto, etno-antropologico. Non \u00e8 escluso che questo pesce possa essere ancora oggi presente nelle acque dei canali (\u201csaie\u201d, nel dialetto locale) vicine al Niceto, in cui sono in corso delle ricerche.\nPonti sul Niceto.\nI ponti che attraversano il Niceto sono quattro:"}
{"id": "2295311", "revid": "986213", "url": "https://it.wikipedia.org/wiki?curid=2295311", "title": "Charles Gordon-Lennox, V duca di Richmond", "text": "Biografia.\nInfanzia ed educazione.\nCharles Lennox era figlio di Charles Lennox, IV duca di Richmond e di sua moglie, lady Charlotte, figlia di Alexander Gordon, IV duca di Gordon. Egli venne educato a Westminster e poi al Trinity College di Dublino.\nCarriera militare.\nDurante la guerra d'indipendenza spagnola, contro l'esercito di Napoleone Bonaparte, Charles Lennox fece parte del seguito del Duca di Wellington; allo stesso tempo entr\u00f2 a far parte del Parlamento come rappresentante del Chichester. Durante la battaglia di Waterloo, serv\u00ec come aiutante di campo del principe d'Orange, alleato degli inglesi. Il Duca di Richmond fu uno dei principali responsabili dell'istituzione nel 1847 della Military General Service Medal per tutti i sopravvissuti alle campagne combattute dall'esercito britannico tra il 1793 ed il 1814. Lo stesso Duca di Richmond ricevette la medaglia con otto barrette per i suoi meriti sul campo.\nMatrimonio.\nSpos\u00f2 lady Caroline, figlia di Henry Paget, I marchese di Anglesey e di lady Caroline Villiers, il 10 aprile 1817. La coppia ebbe cinque figli e cinque figlie.\nCarriera politica.\nA livello politico, egli sedette come membro del parlamento per Chichester tra il 1812 ed il 1819. In quest'ultimo anno egli succedette al padre al ducato di famiglia ed entr\u00f2 per diritto nella Camera dei Lords. Negli anni che seguirono si dimostr\u00f2 un instancabile oppositore, presso la Camera dei Lord, dell'emancipazione del cattolicesimo romano; fu poi a capo del partito oppositore della politica del \"free trade\" di Sir Robert Peel. Sebbene fosse un vigoroso conservatore e ultra-tory, Richmond si alle\u00f2 con gli ideali di Charles Grey, II conte Grey nel suo programma di riforme del governo Whig del 1830. Egli prest\u00f2 servizio nel gabinetto di governo di Grey come Postmaster General tra il 1830 ed il 1834. Nel 1830 venne ammesso quale Consigliere Privato del Re, perorando poi in parlamento la causa della successione della Regina Vittoria a favore di quest'ultima. Il duca di Richmond fu anche Lord Luogotenente del Sussex tra il 1835 ed il 1860 e venne nominato cavaliere dell'Ordine della Giarrettiera nel 1829.\nDal 1836 un\u00ec al cognome di famiglia, Lennox, il cognome Gordon, ereditando il ducato del fratello di sua madre, l'ultimo Duca di Gordon.\nMorte.\nIl Duca di Richmond mor\u00ec al Portland Place, Marylebone, Londra, nell'ottobre del 1860 a 69 anni. La successione ai suoi titoli spett\u00f2 al suo figlio primogenito, Charles.\nDiscendenza.\nDal matrimonio tra Lord Charles e Caroline Paget nacquero:"}
{"id": "2295315", "revid": "757396", "url": "https://it.wikipedia.org/wiki?curid=2295315", "title": "Basketball Club Bayreuth", "text": "Il Basketball Club Bayreuth \u00e8 una societ\u00e0 cestistica avente sede a Bayreuth, in Germania. Fondata nel 1975, gioca nel massimo campionato tedesco. Dal 2013, la compagnia \"Medi\" \u00e8 a capo della societ\u00e0, cambiando cos\u00ec il nome in Medi Bayreuth.\nStoria.\nLa squadra venne fondata nel 1975 all'interno della polisportiva Post SV Bayreuth e fu uno dei primi club ad iscriversi alla neonata seconda divisione tedesca. Nella stagione del debutto, la squadra conquist\u00f2 subito la promozione in Basketball-Bundesliga. Nel 1979, la squadra di pallacanestro si separ\u00f2 dal Post SV ed il club venne rifondato come USC Bayreuth. Al termine della stagione 1983-84, il team venne retrocessa, retrocessione che port\u00f2 alla fusione con il TTBG Steiner-Optik Bayreuth, una ex squadra di ping-pong, formando cos\u00ec il BG Steiner Bayreuth.\nCome Steiner Bayreuth, la squadra ottenne grandi successi. Subito torno in Basketball-Bundesliga e dopo pochi anni inizi\u00f2 a vincere diversi trofei in Germania. Nel 1988 e nel 1989 il club vinse la Deutscher Pokalsieger, oltre alla vittoria del campionato tedesco nella stagione 1988-89.\nNel 1997, Steiner, lo sponsor della squadra da diverso tempo, lasci\u00f2 la squadra, provocando una crisi finanziaria, oltre ad una \"crisi sportiva\". Nel 1999 la squadra venne retrocessa proprio a causa della sua situazione finanziaria nella nuova ProA.\nDopo diversi anni, la squadra vinse la stagione 2009-2010 della ProA, venendo cos\u00ec promossa in Bundesliga. All'inizio della stagione 2013-2014, il club cambi\u00f2 ancora il suo nome in medi bayreuth, cambiando anche i colori sociali in nero, verde lime e bianco.\nNella stagione 2016-17, il Bayreuth guidato da Raoul Korner fin\u00ec il campionato al quarto posto, qualificandosi per i playoff con un record di 22 vittorie e 10 sconfitte, dove per\u00f2 venne eliminato al primo turno dall'Oldenburg. Grazie al piazzamento in campionato, la squadra si qualific\u00f2 per la Basketball Champions League 2017-2018, prima manifestazione europea nella storia del club. Con un record di 8 vittorie e 6 sconfitte, il Bayreuth si qualific\u00f2 per i playoff battendo agli ottavi di finale il Be\u015fikta\u015f, venendo per\u00f2 eliminata nel turno successivo dal Riesen Ludwigsburg.\nIl Bayreuth riusc\u00ec a replicare l'ottima annata in campionato anche nella stagione successiva, riuscendo ad arrivare ancora ai playoff, venendo per\u00f2 ancora esclusa dalla corsa al titolo al primo turno dal Riesen Ludwigsburg, ottenendo per\u00f2 la qualificazione al terzo turno di qualificazione alla Basketball Champions League 2018-2019.\nRoster 2021-2022.\n\"Aggiornato al 15 luglio 2021.\""}
{"id": "2295325", "revid": "1442080", "url": "https://it.wikipedia.org/wiki?curid=2295325", "title": "Nunzio Pelliccia", "text": "\u00c8 stato l'autore dei \"Commentaria ad Consuetudines Aversanas\", pubblicati nel 1605, opera che raccoglie le norme consuetudinarie di origine franco-normanna della citt\u00e0 di Aversa.\nI \"Commentaria\" contengono anche un commento - intitolato \"Repetitio nova ad capitulum primum de successione feudi\" - dedicato al primo capitolo di un'opera di Bartolomeo Camerario (1497 \u2013 1564) sulla successione feudale.\nNunzio Pelliccia \u00e8 sepolto a Napoli nella Chiesa di Santa Maria di Costantinopoli.\nIl suo sarcofago funerario \u00e8 ancora oggi visibile nel transetto sinistro della chiesa, addossato al pilastro che sostiene l'arco della cupola: il giurista \u00e8 ritratto semidisteso, in abiti cinquescenteschi, poggiato su di un'alta base rivestita di marmi, adornata ai lati dagli stemmi della sua famiglia."}
{"id": "2295327", "revid": "729019", "url": "https://it.wikipedia.org/wiki?curid=2295327", "title": "Aeroporto di Moma", "text": "L'aeroporto di Moma \u00e8 un aeroporto civile situato a un chilometro ad est dalla citt\u00e0 di Chonuu, nell'estremo oriente della Russia, nella Repubblica Autonoma della Sacha-Jakuzia.\nPosizione geografica.\nL'aeroporto di Moma si trova a 810\u00a0km a nord-est dall'aeroporto di Jakutsk ed a 820\u00a0km a nord-ovest dall'aeroporto di Magadan-Sokol.\nDati tecnici.\nL'aeroporto di Moma \u00e8 dotato di una pista attiva cementata di 1800 m x 75 m che permette l'atterraggio/decollo degli aerei: Antonov An-2, Antonov An-12, Antonov An-24, Antonov An-26, Antonov An-30, Antonov An-74, Ilyushin Il-14, Let L-410 e di tutti i tipi degli elicotteri.\nIl peso massimo al decollo all'aeroporto di Moma \u00e8 di 100 t."}
{"id": "2295329", "revid": "547034", "url": "https://it.wikipedia.org/wiki?curid=2295329", "title": "Bruno Paul", "text": "Formazione.\nNato a Seifhennersdorf, un piccolo villaggio della Sassonia da un artigiano e venditore di materiali da costruzione, frequent\u00f2 a Dresda il ginnasio prima di entrare come apprendista alla \"Kunstgewerbeschule\". A partire dal 1892 isi trasfer\u00ec a Monaco di Baviera dove l'anno successivo entr\u00f2 come studente all'\"Accademia di belle arti di Monaco\", nella quale fu allievo del pittore Paul H\u00f6cker, uno dei fondatori del movimento artistico della \"Secessione di Monaco\". Grazie al suo maestro, venne introdotto nei circoli artistici pi\u00f9 importanti della citt\u00e0, entrando in contatto con artisti come Reinhold Max Eichler, Max Feldbauer, Walter Georgi, Angelo Jank, Walter P\u00fcttner, Leo Putz, Ferdinand von Rezni\u00e7ek e Walter Schulz.\nAttivit\u00e0 di disegnatore.\nNel 1896 abbandon\u00f2 gli studi all'Accademia e per intraprendere la carriera di artista indipendente. Dopo aver lavorato per un breve periodo come pittore su commissione, acquis\u00ec notoriet\u00e0 come illustratore. Ader\u00ec alla cosiddetta Jugendstil, la controparte tedesca del movimento artistico della Art Nouveau francese e belga.\nDal 1897 Bruno Paul inizi\u00f2 a collaborare alla rivista \"Simplicissimus\", fondata dall'editore Albert Langen e dal pittore Thomas Theodor Heine, concepita sl modello della rivista francese \"Gil Blas Illustr\u00e8\". Anche grazie a questa collaborazione, durata fino a tutto il 1906 con una produzione di circa 500 vignette, venne conosciuto anche a livello internazionale.\nAttivit\u00e0 educative.\nNello stesso anno, insieme ad altri giovani artisti come Peter Behrens, Bernhard Pankok e Richard Riemerschmid, fu tra i fondatori dell'associazione culturale \"Munich Vereinigte Werkst\u00e4tten f\u00fcr Kunst im Handwerk\", il cui scopo era promuovere le arti applicate. In particolare il movimento nacque con lo scopo di far introdurre le arti applicate all'interno della prima \"Esposizione industriale\" organizzata al Glaspalast in quello stesso anno. \nNel 1907 fu uno dei fondatori della Deutscher Werkbund (\"Lega tedesca artigiani\"), un nuovo movimento culturale e artistico composto da architetti, industriali e artisti, ancora con lo scopo di promuovere lo sviluppo delle arti applicate. Poco dopo venne nominato direttore del \"Unterrichtsanstalt des k\u00f6niglichen Kunstgewerbe-Museums\" (\"Istituto Educativo del Museo Reale di Arti Applicate\") con sede a Berlino: questa nomina rientrava in un progetto della riforma educativa promossa da Hermann Muthesius e Wilhelm von Bode. La sua innovazione pi\u00f9 importante in campo educativo fu l'introduzione dell'attivit\u00e0 artigianale come preparazione della produzione artistica. \nProseguendo nella sua attivit\u00e0 educativa, promosse la creazione di una nuova istituzione di educazione artistica, frutto dell'unione tra l'istituto da lui diretto e l'Accademia Prussiana. Nel 1924 nacque cos\u00ec il \"Vereinigte Staatsschulen f\u00fcr freie und angewandete Kunst\" (\"Scuola unificata per le belle arti e le arti applicate\"), nella quale si seguiva un programma educativo capace di coprire ogni aspetto tecnico e creativo della produzione artistica. Fu direttore di questa nuova istituzione educativa fino al 1933 quando, a causa delle sue aperte antipatie per il nascente Partito Nazionalsocialista Tedesco dei Lavoratori venne costretto a dare le dimissioni. , annoverando allievi come Ludwig Mies van der Rohe, Adolf Meyer, Paul Thiersh, Kem Weber e Sergius Ruegenberg.\nOpere architettoniche.\nRealizz\u00f2 per la Esposizione Universale di Parigi del 1900 la cosiddetta \"Sala della caccia\" nel padiglione dedicato alla \"Jugendstill\", per la quale ottenne una medaglia d'oro, che gli apr\u00ec la strada per una serie di commissioni a livello internazionale. \nTra il 1908 ed il 1909 venne costruito a Berlino il grande complesso della \"Haus Westend\", uno dei pi\u00f9 importanti alberghi di lusso della \"Belle \u00c9poque\" tedesca. In questo stesso periodo si occup\u00f2 del disegno d'interni di importanti navi da crociera, come la \"SS Kronprinzessin Cecilie\" e la \"SS Prinz Friedrich Wilhelm\" per conto della Norddeutscher Lloyd. Nel 1914 nella Esposizione universale di Colonia disegn\u00f2 la birreria, il ristorante ed altri ambienti riservati al pubblico."}
{"id": "2295333", "revid": "227910", "url": "https://it.wikipedia.org/wiki?curid=2295333", "title": "Germanisches Nationalmuseum", "text": "Il Germanisches Nationalmuseum (\"Museo nazionale germanico\"), si trova a Norimberga. Fondato nel 1852, conserva una ricca collezione di oggetti relativi all'arte ed alla cultura tedesca, databili dalla preistoria ai giorni odierni. Con circa 1.200.000 pezzi \u00e8 considerato il pi\u00f9 ricco museo storico-culturale della Germania.\nStoria.\nIl museo venne fondato come \"Germanisches Museum\" da un gruppo di intellettuali guidati dal barone della Franconia Jobst Bernhard von Aufsees, che intendeva comporre una sorta di compendio della storia, della letteratura e dell'arte del popolo tedesco nei secoli. L'edificio attuale \u00e8 il risultato della ricostruzione del Museo Nazionale Tedesco di Norimberga, Germanisches Nationalmuseum N\u00fcrnberg, secondo i piani del professore Sep Ruf e di Harald Roth."}
{"id": "2295337", "revid": "1060", "url": "https://it.wikipedia.org/wiki?curid=2295337", "title": "Idrossicobalamina", "text": ""}
{"id": "2295339", "revid": "2121138", "url": "https://it.wikipedia.org/wiki?curid=2295339", "title": "Istituto Clinico Humanitas", "text": "L'Istituto Clinico Humanitas (in lingua inglese tradotto come \"Humanitas Research Hospital\") \u00e8 un ospedale policlinico ad alta specializzazione, un centro di ricerca clinica e scientifica e sede di insegnamento dell'Universit\u00e0 Humanitas. \nL'ospedale, sito nel comune di Rozzano, nell'area metropolitana di Milano, \u00e8 riconosciuto dal ministero della Salute come Istituto di ricovero e cura a carattere scientifico (IRCCS). \nHumanitas \u00e8 un punto di riferimento a livello internazionale per la ricerca sui tumori e malattie immunodegenerative ed \u00e8 certificato dalla Joint Commission International dal 14 dicembre 2002.\nStoria.\nL'idea di costruire l'ospedale risale alla seconda met\u00e0 degli anni ottanta dall'incontro tra Gianfelice Rocca, Pier Carlo Romagnoli, il professor Nicola Dioguardi e una cordata di imprenditori. Su iniziativa della societ\u00e0 Techint \u2013 fra i cui azionisti vi \u00e8 la famiglia Rocca \u2013 e con la collaborazione della britannica Bupa e della multinazionale Atkins (societ\u00e0 di consulenza ed engineering specializzate nel settore sanitalia), nel 1989 viene avviato uno studio di progetto affidato all'architetto inglese James Gowan \u2013 con l'omologo italiano Renato Restelli \u2013 per la realizzazione dell'ospedale. Attraverso uno studio preliminare volto all'individuazione di una potenziale area sulla quale fare sorgere l'istituto ospedaliero nella provincia di Milano, viene scelto il comune di Rozzano, visto il rilevante bacino di utenza e la necessit\u00e0 di una nuova struttura ospedaliera nella zona.\nI lavori di costruzione, iniziati nel 1992, terminarono quattro anni pi\u00f9 tardi, nel 1996, in occasione dell'inaugurazione. Il complesso ospedaliero \u00e8 formato da un edificio principale (\"building\" 1 e 2) e da altri due edifici (\"building\" 4 e 5) destinati agli ambulatori, situati accanto all'ingresso principale. Dal 1997, la struttura ospedaliera inizia ad accogliere i primi utenti, avviandosi in tal modo al percorso di accreditamento da parte del servizio sanitario nazionale ottenuto, infine, nell'anno 2000.\nNel 1999 nasce la Fondazione Humanitas, allo scopo di formare personale volontario dedito all'accoglienza, al supporto psicologico ed all'assistenza sociale dei pazienti ospiti dell'Istituto.\nNel 2000 il policlinico diviene sede di insegnamento dell\u2019Universit\u00e0 degli Studi di Milano per il corso di laurea in infermieristica, seguito poi dai corsi di laurea in biotecnologie e medicina e chirurgia.\nNel 2001, in seguito alle necessit\u00e0 di ampliamento per la realizzazione di un pronto soccorso autonomo, Humanitas acquista dal comune di Rozzano un'area di circa a nord del complesso esistente. Due anni dopo, vengono inaugurati il nuovo pronto soccorso, l'unit\u00e0 di radioterapia e tre nuovi piani di degenza (\"building\" 3).\nNel 2002 Humanitas diventa \"case-study\" di insegnamento per il master in \"business administration\" dell'Universit\u00e0 di Harvard ed \u00e8 il primo policlinico italiano ad ottenere l'accreditamento d'eccellenza dalla Joint Commission International.\nNel 2005 Humanitas \u00e8 riconosciuto dal Ministero della salute come Istituto di Ricovero e Cura a Carattere Scientifico. Lo stesso anno nasce la Fondazione Humanitas per la ricerca.\nNel 2008 terminano i lavori, iniziati tre anni prima, per l'ulteriore ampliamento dell'Istituto ospedaliero; il nuovo edificio (\"building\" 7 e 8) accoglie 120 posti letto per la riabilitazione post-acuta, un auditorium, un parcheggio interrato, una biblioteca multimediale, un'area per la ricerca applicata e aule didattiche per gli studenti dell'Universit\u00e0.\nNel 2010 nasce in Humanitas il corso di laurea internazionale in medicina e chirurgia in collaborazione con l\u2019Universit\u00e0 degli Studi di Milano.\nNel 2014 l\u2019Istituto \u00e8 promotore di Humanitas University, ateneo internazionale dedicato alle scienze mediche. Tre anni pi\u00f9 tardi \u00e8 inaugurato il nuovo campus universitario (\"building\" A, B e C) contiguo al policlinico e al centro di ricerca del IRCCS.\nNel 2018 \u00e8 inaugurata la nuova residenza universitaria (\"building\" D) con 240 posti letto per studenti e ricercatori, mentre, l\u2019anno successivo, terminano i lavori per il nuovo Centro Congressi Humanitas, un'area polifunzionale di circa .\nNel 2020 terminano i lavori di costruzione del nuovo complesso ospedaliero dedicato alle malattie infettive, denominato \"Emergency Hospital 19\". La nuova struttura, ubicata su un'area di adiacente al policlinico, \u00e8 stata realizzata in 11 settimane grazie ad un investimento di 12 milioni di euro. L'edificio, completamente indipendente, dispone di un pronto soccorso autonomo, un blocco operatorio, 12 posti letto di terapia intensiva e 25 posti letto di degenza in stanze singole con bagno e filtro in ingresso a pressione negativa. Il piccolo ospedale, pensato nella lotta alle malattie infettive quali Covid-19, lavora in stretta collaborazione con il centro di ricerca dell'Istituto adottato tecnologie di cura e diagnosi precoce basate sull'intelligenza artificiale.\nStruttura.\nL'Istituto Clinico Humanitas dispone di 18 reparti di degenza per complessivi 747 posti letto, per una superficie di circa . I posti letto sono cos\u00ec suddivisi: 647 ordinari, 72 day hospital e 28 di terapia intensiva. Il pronto soccorso ad alta specialit\u00e0 (EAS) dell'ospedale \u00e8 strutturato ed organizzato autonomamente su un'area di circa . L'Istituto eroga assistenza sanitaria in 73 diverse specialit\u00e0 cliniche organizzate nei seguenti dipartimenti e unit\u00e0 operative:\nGruppo Humanitas.\nL'Istituto Clinico Humanitas \u00e8 l'ospedale capofila del gruppo Humanitas, attivo, con diversi centri di cura e strutture ospedaliere, si attesta come secondo gruppo ospedaliero privato d'Italia, preceduto dal gruppo San Donato. Nel 2018 il gruppo contava circa professionisti ed un fatturato di 920 milioni di euro. Le strutture ospedaliere facente parte del gruppo sono nove:\nRicerca.\nNel 2005 il Ministero della salute riconosce l'Istituto Clinico Humanitas come istituto di ricovero e cura a carattere scientifico (IRCCS) e nasce l'ente non-profit Fondazione Humanitas per la Ricerca; mentre, nel 2007, \u00e8 inaugurato il centro di ricerca sui tumori, patologie autoimmuni, malattie cardiovascolari e ortopediche che ospita circa trecento ricercatori, provenienti da diversi Paesi e guidati dal direttore scientifico Alberto Mantovani. Il centro, che lavora in sinergia con il policlinico e l'Universit\u00e0 Humanitas, conta circa di laboratori dedicati all'attivit\u00e0 di ricerca e di formazione.\nEditoria.\nHumanitas News ed Humanitas Salute sono i principali canali editoriali dell'Universit\u00e0 Humanitas e dell'Istituto Clinico Humanitas; fra i vari progetti curano il periodico \"Humanitas\" e l\"'Enciclopedia medica\".\nCollegamenti.\nIl policlinico e il campus universitario sono collegati alla fermata Piazza Abbiategrasso, della linea metropolitana verde M2, dalla Navetta Humanitas, linea autobus 230 e dal tram 15."}
{"id": "2295355", "revid": "770813", "url": "https://it.wikipedia.org/wiki?curid=2295355", "title": "Fuerza A\u00e9rea Colombiana", "text": "La Fuerza A\u00e9rea Colombiana, spesso abbreviata in FAC, \u00e8 l'attuale aeronautica militare della Colombia e parte integrante delle forze armate della Colombia.\nStoria.\nOrigini.\nL'aviazione militare prende avvio, in Colombia, nel 1919, quando viene fondata una scuola di aviazione per L'esercito colombiano. L'unit\u00e0 venne ufficialmente creata il 15 febbraio 1919 a Flandes, nel dipartimento di Tolima grazie al supporto di una missione francese capeggiata dal colonnello Rene Guichard. La scuola di aviazione aveva inizialmente a disposizione tre Caudron G.3 E-2, tre Caudron G.4 A-2 e quattro Nieuport 11; la scuola venne per\u00f2 chiusa a causa delle avversit\u00e0 economiche dell'anno 1922.\nLa scuola fu riaperta l'8 novembre 1924 a Madrid, nel dipartimento di Cundinamarca, con il supporto di una missione svizzera capeggiata dal capitano Henry Pillichody. Gli aeromobili utilizzati furono quattro Wild WT e otto Wild X, che effettuarono il loro primo volo il 7 agosto 1927. In seguito, nel dicembre 1928, ebbe luogo per la prima volta in Colombia una dimostrazione di aeromobili da combattimento: alcuni Curtiss Falcon O-1 provenienti dagli Stati Uniti d'America.\nLa guerra contro il Per\u00f9.\nIl 1\u00ba settembre 1932 un nutrito gruppo di civili peruviani super\u00f2 il confine con la Colombia ed occup\u00f2 la citt\u00e0 di Leticia, nell'Amazzonia, sostenendo che la citt\u00e0 apparteneva originariamente al territorio peruviano. In quell'epoca la forza aerea colombiana constava solo di undici istruttori, quattro aeromobili Osprey C-14R ed un Curtiss Falcon O-1, ma dopo questi fatti ricevette il pieno supporto finanziario dal Congresso colombiano. La Colombia acquist\u00f2 aeromobili dagli Stati Uniti d'America e dalla Germania, mentre altri velivoli vennero presi dalla SCADTA (Sociedad Colombo-Alemana de Transporte A\u00e9reo), una compagnia di linea che operava a quei tempi in Colombia. Gli aeromobili acquistati furono: quattro Junkers F 13, quattro Junkers W 34 e tre Junkers K 43, sei Junkers Ju 52, due Dornier Merkur II, quattro Dornier Do J Wal, venti Curtiss Falcon F-8F e 30 Curtiss Hawk II.\nQuesto contingente venne inviato nel Sud della Colombia per fronteggiare le forze peruviane con i principali obiettivi di rifornimento del fronte, pattugliamento e attacco aria-terra. La flotta venne divisa in tre squadroni e venne adottato Puerto Boy come campo di volo principale. Il combattimento pi\u00f9 importante avvenne il 14 febbraio 1933 a Tarapac\u00e1, dove la guarnigione peruviana venne bombardata da sette aeromobili colombiani e successivamente attaccata dalle forze di terra. Invece il 26 marzo dello stesso anno, nel villaggio di Guepi, undici velivoli e due navi (la MC Cartagena e la MC Santa Marta) bombardarono le posizioni peruviani e riuscirono successivamente ad impossessarsi del villaggio.\nL'ultima azione durante il conflitto contro il Per\u00f9 si svolse l'8 maggio 1933, quando si scontrarono le due forze aeree. I velivoli peruviani stavano attaccando la flotta fluviale colombiana nel fiume Algod\u00f3n e vennero sorpresi da uno squadrone colombiano. Uno degli aeromobili peruviani, un Douglas O-38P, venne abbattuto e successivamente trasportato in territorio colombiano.\nIl 24 maggio 1933 venne dichiarato il cessate il fuoco e si raggiunse un accordo tra le parti grazie all'intervento della Societ\u00e0 delle Nazioni. La citt\u00e0 di Leticia torn\u00f2 ad essere colombiana e l'aereo catturato venne restituito al Per\u00f9.\nAlla fine della guerra si contarono quattro piloti morti (tra cui un tedesco) in quattro diversi incidenti, non collegati ad azioni di combattimento.\nDagli anni trenta ad oggi.\nNel 1935 la Colombia acquist\u00f2 i suoi primi modelli di aerei da combattimento monoposto costruiti in alluminio: quattro Seversky P-35.\nDopo la fine della guerra contro il Per\u00f9 le basi aeree in Amazzonia vennero smantellate e le truppe vennero accolte in nuove basi come quella di Esquinas nel dipartimento di Caquet\u00e1, quella di Palenquero nel dipartimento di Cundinamarca e quella di San Jos\u00e9 del Guaviare nel dipartimento di Guaviare.\nLa scuola di aviazione \u00e8 stata spostata a Cali, mentre le scuole di radiotelegrafia e di manutenzione sono state lasciate a Madrid.\nOrganizzazione.\nL'aeronautica militare consta di sei comandi principali, ciascuno dei quali conosciuto con il nome di \"Comando A\u00e9reo de Combate (CACOM)\"\nAeromobili in uso.\n\"Sezione aggiornata annualmente in base al World Air Force di Flightglobal del corrente anno. Tale dossier non contempla UAV, aerei da trasporto VIP ed eventuali incidenti accorsi durante l'anno della sua pubblicazione. Modifiche giornaliere o mensili che potrebbero portare a discordanze nel tipo di modelli in servizio e nel loro numero rispetto a WAF, vengono apportate in base a siti specializzati, periodici mensili e bimestrali. Tali modifiche vengono apportate onde rendere quanto pi\u00f9 aggiornata la tabella.\"\nRisultano essere in servizio recente anche altri aeromobili:"}
{"id": "2295358", "revid": "273939", "url": "https://it.wikipedia.org/wiki?curid=2295358", "title": "Aeronautica militare colombiana", "text": ""}
{"id": "2295359", "revid": "36426", "url": "https://it.wikipedia.org/wiki?curid=2295359", "title": "Campionato statunitense di scacchi", "text": "Il Campionato statunitense di scacchi (U.S. Chess Championship) \u00e8 un torneo che si gioca negli Stati Uniti per determinare il campione nazionale di scacchi.\nStoria.\nCampionato assoluto.\nNel periodo 1845\u20131889 non vi furono campionati ufficiali, ma sono riconosciuti campioni \"per acclamazione\" i giocatori ritenuti pi\u00f9 forti in determinati periodi.\nDal 1889 al 1935 il campionato \u00e8 stato deciso da \"match\" diretti tra il detentore e uno sfidante.\nDal 1936 la \"United States Chess Federation\" (USCF) ha organizzato tornei ad inviti con cadenza regolare. Fino al 1999 i campionati adottarono la formula del doppio girone all'italiana (\"round robin\"). Tutti i campionati successivi, ad eccezione di quelli del 1990 e 1991 in cui \u00e8 stato adottato il sistema dell'eliminazione diretta (\"Knock-out\"), sono stati giocati con il sistema svizzero. L'edizione 2020 \u00e8 stata giocata online a cadenza 25+5 a causa delle limitazioni imposte dalla Pandemia di COVID-19.\nCampionato femminile.\nDal 1937 si gioca anche il Campionato femminile, vinto 9 volte da Gisela Gresser e 8 da Irina Krush.\nCampioni del periodo 1889\u20131935.\nSamuel Lipsch\u00fctz \u00e8 considerato il primo campione di questo periodo, per essere stato il giocatore americano meglio classificato nel 6th American Chess Congress del 1889. I successivi campioni sono stati decisi tramite match diretti."}
{"id": "2295360", "revid": "273939", "url": "https://it.wikipedia.org/wiki?curid=2295360", "title": "Colombian Air Force", "text": ""}
{"id": "2295368", "revid": "767487", "url": "https://it.wikipedia.org/wiki?curid=2295368", "title": "Bill Dickens", "text": "Conosciuto per la sua rapidit\u00e0 di esecuzione nella tecnica dello slap, Dickens \u00e8 uno dei pi\u00f9 richiesti sessioman a livello mondiale. Nel corso della sua carriera ha suonato con artisti come Pat Metheny, George Michael, Joe Zawinul, Janet Jackson, Grover Washington, Jr., Chaka Khan, Mary J. Blige, Freddie Hubbard, Al Di Meola, Dennis Chambers, Steve Morse, Randy Newman e The Hooters.\nDickens \u00e8 attivo anche come autore e compositore, infatti appare nei crediti dell'album A Rose Is Still a Rose di Aretha Franklin come autore del brano \"In Case You Forgot\" ed ha collaborato come coautore del brano \"Don't Loose The Magic\" di Shawn Christopher, che raggiunse la prima posizione nella classifica dance della rivista statunitense \"Billboard\".\nBiografia.\nAvviato sin dalla tenera et\u00e0 di 3 anni allo studio della batteria, un anno dopo inizi\u00f2 a suonare il basso e all'et\u00e0 di sette anni si dedic\u00f2 allo studio del piano. Non riuscendo a trovare come batterista un gruppo dove collocarsi, Dickens si dedic\u00f2 allo studio del basso elettrico ed inizi\u00f2 all'et\u00e0 di 13 anni a suonare in un gruppo gospel locale con cui fece la sua prima registrazione in studio.\nUna delle figure che maggiormente lo influenzarono durante il periodo della sua infanzia fu quella di Larry Graham, bassista degli Sly &amp; the Family Stone e percussore della tecnica dello slap. Perfezion\u00f2 questo particolare modo di suonare, legato alla musica funk, studiando la tecnica bassistica sotto la supervisione di Steve Jennings prima e di Monk Montgomery, fratello di Buddy e Wes Montgomery, dopo.\nLa sua carriera ebbe una svolta fondamentale quando nel 1983 fu chiamato da Ramsey Lewis per la registrazione dell'album \"Les Fleurs\", tale collaborazione si protrasse nel tempo fino al 1989 con la realizzazione di altri due album: \"A Classic Encounter\" e \"Urban Renewal\".\nNel 1992 partecip\u00f2 in qualit\u00e0 di coautore alla stesura del brano \"Don't Loose The Magic\" di Shawn Christopher, brano che raggiunse il primo posto nella classifica dei singoli dance della rivista statunitense \"Billboard\".\nNel 1996 suon\u00f2 assieme ad altri tre bassisti di fama internazionale, Victor Wooten, Steve Bailey e Oteil Burbridge, al concerto \"The Day The Bass Players Took Over The World\".\nNel 1997 ha partecipato ad un lungo tour in America del Nord con Bobby Rock e Neil Zaza. Durante questo tour \u00e8 stato registrato un doppio album live, pubblicato l'anno dopo sotto il nome di \"Bobby Rock &amp; Neil Zaza\", dal titolo \"Snap, Crackle &amp; Pop...Live!\".\nNel 1998 scrisse per Aretha Franklin il brano \"In Case You Forgot\", traccia inclusa nell'album della A Rose Is Still a Rose.\nNel corso della sua carriera Dickens ha scritto due metodi per basso per la Alfred Publishing Co. ed ha pubblicato un DVD per la Warner Bros. dal titolo \"The Bill Dickens Collection\".\nNel 2014 pubblica il suo primo album da solista intitolato \"Tha Truth\".\nStrumentazione e tecnica.\nDickens suona di frequente un basso con una maggiore estensione (ERB), cio\u00e8 un basso elettrico che ha un'estensione superiore al quattro corde classico; normalmente questa viene raggiunta grazie all'aggiunta di una o pi\u00f9 corde supplementari o grazie ad un aumento del numero dei tasti.\nNel caso di Dickens il basso utilizzato \u00e8 un Conklin GTBD-7 (Bill Dickens signature) a 7 corde."}
{"id": "2295369", "revid": "228587", "url": "https://it.wikipedia.org/wiki?curid=2295369", "title": "Riscaldamento", "text": "Riscaldamento \u2013 termine che indica in generale un aumento della temperatura di un corpo o un ambiente. Il termine \u00e8 utilizzato anche in relazione a:"}
{"id": "2295372", "revid": "110157", "url": "https://it.wikipedia.org/wiki?curid=2295372", "title": "Poroszl\u00f3", "text": "Poroszl\u00f3 \u00e8 un comune dell'Ungheria di 3.087 abitanti (dati 2001). \u00c8 situato nella provincia di Heves."}
{"id": "2295373", "revid": "7336", "url": "https://it.wikipedia.org/wiki?curid=2295373", "title": "Surriscaldamento climatico", "text": ""}
{"id": "2295376", "revid": "15756", "url": "https://it.wikipedia.org/wiki?curid=2295376", "title": "Francesco Dini", "text": "Biografia.\nLe scarne notizie biografiche si desumono, prevalentemente, dalle sue opere, buona parte delle quali sono state pubblicate all'inizio del Settecento. In particolare, dalle sue \"Poesie\" edite a Venezia nel 1701 (e ristampate nel 1720) come aggiunta alle opere liriche del conte Fulvio Testi, si apprende che, di famiglia senese, ebbe importanti incarichi nelle \"Ruote\" penali di Bologna e Genova, svolgendo in precedenza attivit\u00e0 di avvocato e di magistrato fra l'altro come uditore generale del Governo a Rieti, Perugia e a Monaco, nonch\u00e9 come pretore a Norcia.\nNonostante la fama gli derivasse come giureconsulto, testimoniata anche da numerosi trattati, si fece conoscere con un'opera prima sulle antichit\u00e0 etrusche, pubblicata a Senigallia nel 1696. Essa, tuttavia, fu fatta stampare da un suo collega giudice, senza una diretta sorveglianza dell'autore, il quale, impegnato nei suoi incarichi di magistratura, sottoline\u00f2 come fosse uscita incompleta e piena di errori.\nLa sua tesi pi\u00f9 nota, e pi\u00f9 criticata, \u00e8 per\u00f2 del 1704, quando, con la pubblicazione della storia dell'origine della famiglia di Mecenate, sostenne che questi fosse nato a Lucignano, suscitando peraltro la sprezzante ironia di Apostolo Zeno, che defin\u00ec il trattato un \u00ablibraccio\u00bb. Inoltre, con la dissertazione \"Ars poetica\" del 1713, si rese interprete di un duro attacco al dramma pastorale \"Aminta\" del Tasso: fu, per questo, tacciato - da un altro scrittore ecclesiastico - di avere uno \u00abstile da forense barbaro\u00bb.\nIn generale, il suo disimpegno tra erudizione, letteratura, storia antica e diritto, disciplina quest'ultima in cui fu pi\u00f9 rinomato, non riscosse molte simpatie, stando, almeno, al giudizio del Muratori, che, in una lettera del 27 gennaio 1713, ne scrisse nei termini seguenti: \u00abL'avvocato Dini \u00e8 un buon uomo, che ha voluto metter mano in varie discipline, ma con poca fortuna\u00bb."}
{"id": "2295377", "revid": "483417", "url": "https://it.wikipedia.org/wiki?curid=2295377", "title": "Recsk", "text": "Recsk \u00e8 un comune dell'Ungheria di 3.048 abitanti (dati 2001). \u00c8 situato nella provincia di Heves."}
{"id": "2295381", "revid": "767487", "url": "https://it.wikipedia.org/wiki?curid=2295381", "title": "Prothylacinus patagonicus", "text": "Il protilacino (Prothylacinus patagonicus) \u00e8 un mammifero estinto simile a un cane, appartenente all'ordine degli sparassodonti. Visse nel Miocene inferiore (circa 18 milioni di anni fa) in Sudamerica.\nDescrizione.\nLungo circa un metro e mezzo, questo animale aveva una corporatura piuttosto robusta e il suo peso doveva sfiorare i 40 chilogrammi. Il corpo era lungo e flessibile, mentre il collo era molto potente. Il cranio robusto era fornito di una dentatura tipica di un animale carnivoro. Le zampe, corte e robuste, erano senza dubbio dotate di potenti muscoli, e probabilmente era presente una sorta di pollice semiopponibile. Le zampe anteriori possedevano degli artigli fortemente incurvati, mentre quelle posteriori avevano dita corte ed erano plantigrade; la pianta del piede era allungata e probabilmente in grado di afferrare superfici curve. La coda, invece, era lunga (composta da 20-30 vertebre) e appuntita.\nStile di vita.\nLe caratteristiche del protilacino suggeriscono che questo animale fosse un animale arboricolo potente e agile. Le zampe anteriori venivano usate per afferrare i rami, mentre il grosso cranio e il forte collo erano in grado di sopportare il peso delle prede, che venivano afferrate dalle potenti fauci. Attualmente, l'animale che maggiormente ricorda la morfologia di \"Prothylacinus\" \u00e8 il binturong (\"Arctictis binturong\"), un viverride che abita le intricate foreste del Sudest Asiatico. In ogni caso, il binturong \u00e8 prevalentemente frugivoro, mentre il protilacino era senza dubbio carnivoro, dato il tipo di dentatura. \u00c8 possibile che il protilacino si nutrisse di roditori, marsupiali cenolestoidi e forse di piccoli bradipi. Nello stesso habitat di \"Prothylacinus\" erano presenti altri predatori probabilmente arboricoli, come \"Sipalocyon\" e \"Cladosictis\"; la differenza di taglia, per\u00f2, era notevole e suggerisce che questi animali avessero occupato nicchie ecologiche differenti.\nClassificazione.\nIl protilacino \u00e8 il pi\u00f9 tipico rappresentante dei protilacinidi, una famiglia di mammiferi sudamericani appartenenti all'ordine degli sparassodonti, che svilupparono diverse forme e occuparono le nicchie ecologiche che nei continenti settentrionali erano appannaggio dei mammiferi carnivori. Bench\u00e9 alcune caratteristiche del protilacino lo facessero assomigliare al tilacino, il lupo marsupiale recentemente scomparso (donde il nome), non esiste alcun rapporto di parentela fra i due animali: non si \u00e8 nemmeno sicuri che gli sparassodonti fossero veri e propri marsupiali."}
{"id": "2295382", "revid": "22356", "url": "https://it.wikipedia.org/wiki?curid=2295382", "title": "Prothylacynus", "text": ""}
{"id": "2295383", "revid": "767487", "url": "https://it.wikipedia.org/wiki?curid=2295383", "title": "R\u00f3zsaszentm\u00e1rton", "text": "R\u00f3zsaszentm\u00e1rton \u00e8 un comune dell'Ungheria di 2.066 abitanti (dati 2001). \u00c8 situato nella provincia di Heves."}
{"id": "2295384", "revid": "1645873", "url": "https://it.wikipedia.org/wiki?curid=2295384", "title": "Eduardo Rusjan", "text": "Biografia.\nRusjan fu un pioniere dell'aria dell'Impero austro-ungarico. Il padre Franc Rusjan era uno sloveno di Gorizia, la madre Grazia Cabas era una friulana di Medea; agli inizi del '900 si trasferirono da Trieste a Gorizia dove il padre apr\u00ec una laboratorio per la creazione di botti. \nEdvard era un grande appassionato di ciclismo a cui nel 1905 affianc\u00f2 la passione per l'aeronautica e inizi\u00f2 a leggere e studiare tutto ci\u00f2 che trovava sull'argomento; nel 1908 insieme al fratello Josip realizz\u00f2 il suo primo aereo nella falegnameria del padre con bamb\u00f9 e cartone, battezzandolo ironicamente la \"Trapola de carta\" in lingua italiana, nome con cui la madre andava a definire il progetto dei figli.\nA settembre del 1909 partecip\u00f2 a Montichiari nel bresciano ad un incontro di pionieri del volo dove acquist\u00f2 un motore Anzani 25 hp da 3300 giri al minuto ad elica trattiva del progettista Alessandro Anzani, lo stesso motore con cui il pilota francese Louis Bleriot aveva pochi mesi prima compiuto in volo la traversata dello stretto della Manica.\nIl suo primo volo avvenne in localit\u00e0 Campagnuzza vicino a Gorizia, il 25 novembre 1909, sull'Eda I. Il nome \u00e8 il diminutivo con cui affettuosamente veniva chiamata la madre Grazia; l'aereo era un biplano di sua stessa progettazione e costruzione, al quale seguirono diversi altri progetti migliorati. \nNel 1910 conobbe Mihailo Mer\u0107ep, uomo d'affari di Zagabria, che gli propose di creare una societ\u00e0 per la costruzione industriale di velivoli. Edvard e Josip accettarono e si trasferirono a Zagabria fondando a dicembre dello stesso anno la societ\u00e0 \"Mercep-R\" e la realizzazione del primo aereo societario, l'Eda VI. \nGrazie alla nuova societ\u00e0 e all'afflusso di denaro fatto pervenire da Mer\u0107ep decisero di potenziare l'apparato motore con un costoso motore Gnome Omega da 50 cv a 7 cilindri della ditta francese \"Soci\u00e9t\u00e9 des Moteurs Gnome et Rh\u00f4ne\", venne studiato anche un diverso tipo di ala e di carlinga a supporto della potenza del nuovo motore e alla fine l'aereo risult\u00f2 molto pi\u00f9 stabile e potente dell'Eda VII a scapito per\u00f2 della capacit\u00e0 di manovra. Il progetto del piano di coda ispir\u00f2 Igo Etrich nella creazione dell'Etrich Taube e il nuovo progetto sfoci\u00f2 nella realizzazione del Sokol (falco in sloveno). \nNel 1911 durante un volo promozionale del Sokol sopra la citt\u00e0 di Belgrado un'ala si ruppe all'improvviso facendo precipitare il velivolo alla base della fortezza Kalemegdan; Edvard mor\u00ec durante il trasporto in ospedale.\nOnomastica.\nEdvard Rusjan a volte viene menzionato con altre varianti del nome, come \"Eduardo\", \"Edoardo\" o \"Edvardo\" e varianti del cognome, come \"Russian\".\nOmaggi.\nL'Aeroporto di Maribor Edvard Rusjan e l'asteroide 19633 Rusjan sono stati intitolati in suo onore a suo nome.\nL'episodio 26 del web-film \"La bella Transalpina\" rivisita la tragica morte di Rusijan.\nNel 2009 la Slovenia gli ha dedicato una moneta da 3 euro per commemorare i cento anni dal suo volo che ha corso legale solo in Slovenia.\nIl 22 novembre 2009 a Gorizia durante le celebrazioni per i 100 anni dal primo volo dei fratelli Rusjan \u00e8 stata inaugurata una statua commemorativa scolpita dall'artista Vittorio Balcone, le Poste italiane nello stesso giorno hanno emesso un annullo postale dedicato all'evento."}
{"id": "2295386", "revid": "7336", "url": "https://it.wikipedia.org/wiki?curid=2295386", "title": "Pelle umana", "text": ""}
{"id": "2295388", "revid": "287204", "url": "https://it.wikipedia.org/wiki?curid=2295388", "title": "Sarud", "text": "Sarud \u00e8 un comune dell'Ungheria di 1.336 abitanti (dati 2001). \u00c8 situato nella provincia di Heves."}
{"id": "2295391", "revid": "648716", "url": "https://it.wikipedia.org/wiki?curid=2295391", "title": "San Bartolomeo (Germanisches Nationalmuseum)", "text": "La statua di San Bartolomeo del Germanisches Nationalmuseum di Norimberga \u00e8 una scultura fittile di un anonimo maestro boemo del 1420 circa, alta 65 cm.\nStoria e descrizione.\nFa parte di un gruppo di sei apostoli in terracotta, proveniente dalla chiesa di San Lorenzo di Norimberga: gli unici conservatisi sul gruppo che doveva prevedere 12 statue come di consueto.\nL'opera ritrae il santo seduto con le gambe accavallate, avvolto da un voluminoso mantello all'antica. In mano regge un libro e un bastone. La scultura \u00e8 un esempio paradigmatico della rappresentazione del panneggio nell'arte tardogotica, con la prevalenza di linee fluide, sinuose ma anche con scatti spigolosi e guizzanti, che domina l'intera rappresentazione: il panneggio qui non solo ha una sua autonomia, ma arriva ad assorbire, tramite le ampie falcate, tutta l'anatomia della figura. "}
{"id": "2295395", "revid": "290948", "url": "https://it.wikipedia.org/wiki?curid=2295395", "title": "Irraggiamento solare", "text": ""}
{"id": "2295396", "revid": "767487", "url": "https://it.wikipedia.org/wiki?curid=2295396", "title": "Sirok", "text": "Sirok \u00e8 un comune dell'Ungheria di 2.107 abitanti (dati 2001). \u00c8 situato nella provincia di Heves."}
{"id": "2295397", "revid": "287204", "url": "https://it.wikipedia.org/wiki?curid=2295397", "title": "Madonna col Bambino (Michelangelo)", "text": ""}
{"id": "2295398", "revid": "4711", "url": "https://it.wikipedia.org/wiki?curid=2295398", "title": "Steiner Bayreuth", "text": ""}
{"id": "2295399", "revid": "767487", "url": "https://it.wikipedia.org/wiki?curid=2295399", "title": "Szajla", "text": "Szajla \u00e8 un comune dell'Ungheria di 676 abitanti (dati 2001). \u00c8 situato nella provincia di Heves."}
{"id": "2295400", "revid": "130823", "url": "https://it.wikipedia.org/wiki?curid=2295400", "title": "BWV 82", "text": ""}
{"id": "2295404", "revid": "1305772", "url": "https://it.wikipedia.org/wiki?curid=2295404", "title": "Yupana", "text": "Con il termine yupana, derivante dalla parola Quechua \"yupay\" (contare), si intende comunemente un abaco utilizzato per eseguire operazioni aritmetiche risalente al tempo degli Inca.\nTipologie di yupana.\nIl termine \"yupana\" \u00e8 riferito a due classi distinte di oggetti:\nIl disegno, pur avendo alcune analogie con la maggior parte delle \"yupana a casetta\" presenta varie differenze da queste, prima tra tutte la forma delle caselle (rettangoli), quando quelle delle \"yupana a casetta\" sono poligoni di varia forma.\nPur essendo molto differenti tra loro, la maggior parte degli studiosi che si sono occupati delle \"yupana a casetta\" hanno poi esteso il proprio ragionamento e teorie alla \"yupana di Guaman Poma\" e viceversa, forse nel tentativo di trovare un filo unificante o un metodo comune. Va infine osservato che la Nueva Coronica fu rinvenuta solo nel 1916 nella biblioteca di Copenhagen e che parte degli studi su di essa si basarono su studi e teorie precedenti riguardanti le \"yupana a casetta\".\nLa yupana e i cronisti delle Indie.\nVari cronisti delle Indie descrissero, purtroppo approssimativamente, l'abaco incaico e il suo funzionamento.\nFelipe Guaman Poma de Ayala.\nIl primo fu Guaman Poma de Ayala che nel 1615 circa, scrisse:\nOltre a fornire questa brevissima descrizione, Poma de Ayala disegna nella pagina a lato un contabile con ai suoi piedi una di queste tavole: una scacchiera di cinque righe e quattro colonne, nelle caselle della quale sono disegnati una serie di cerchietti bianchi e neri.\nJos\u00e9 de Acosta.\nIl padre gesuita Jos\u00e9 de Acosta scrisse:\nJuan de Velasco.\nPadre Juan de Velasco scrisse:\nLe yupana a casetta.\nLa yupana di Chordeleg.\nLa prima \"yupana a casetta\" di cui si ha notizia fu rinvenuta nel 1869 a Chordeleg, nel dipartimento di Cuenca (Ecuador). \u00c8 una tavola di legno di forma rettangolare (33x27 cm) e contiene 17 scomparti, dei quali 14 quadrati, 2 rettangolari e uno ottagonale.\nSu due spigoli della tavola ci sono altri scompartimenti quadrati (12x12 cm) sopraelevati simmetricamente disposti l'uno rispetto all'altro, ai quali sono sovrapposte due piattaforme anch'esse quadrate (7x7 cm). Queste strutture sono chiamate torri.\nLa tavola presenta una simmetria degli scomparti rispetto alla diagonale maggiore del rettangolo.\nI quattro lati della tavola sono anche incisi con figure di teste umane e un coccodrillo.\nIn seguito al rinvenimento di questa yupana, Charles Wiener inizi\u00f2 nel 1877 uno studio sistematico di questi oggetti. Wiener pervenne alla conclusione che le \"yupana a casetta\" servissero per calcolare i tributi che i contadini pagavano all'impero.\nLa yupana di Caraz.\nRinvenuta a Caraz nel 1878-79, questa \"yupana a casetta\" \u00e8 differente da quella di Chordeleg in quanto il materiale di costruzione \u00e8 la pietra e lo scomparto centrale di forma ottagonale \u00e8 sostituito con uno di forma rettangolare; inoltre le torri hanno tre ripiani invece che due.\nLe yupana del Callej\u00f3n de Huaylas.\nUna serie di \"yupana a casetta\" molto differenti dalle prime fu descritta da Nordenski\u00f6ld nel 1931. Queste yupana, di pietra, presentano una serie di scomparti rettangolari e quadrati. La torre \u00e8 costituita da due scomparti rettangolari. Gli scomparti sono disposti simmetricamente rispetto all'asse del lato minore della tavola.\nLe yupana triangolari.\nQueste yupana, in pietra, hanno 18 scomparti di forma esclusivamente triangolare disposti attorno alla tavola. In un lato \u00e8 presente una torre rettangolare con un solo piano e tre scomparti triangolari. Nella parte centrale ci sono quattro scomparti quadrati, accoppiati tra loro.\nLa yupana di Chan Chan.\nIdentica alla \"yupana di chordeleg\" sia nel materiale che nella disposizione degli scomparti, questa \"yupana a casetta\" fu rinvenuta nel complesso archeologico di Chan Chan, in Per\u00f9 nel 1967.\nLe yupana di C\u00e1rhua de la Bah\u00eda.\nScoperte nella provincia di Pisco (Per\u00f9), sono due tavole in argilla e osso. La prima ha pianta rettangolare (47x32 cm), possiede 22 comparti di forma quadrata (5x5 cm) e tre di forma rettangolare (16x18 cm) e non presenta torri. La seconda ha pianta rettangolare (32x23 cm) contenente 22 scomparti quadrati, due a forma di elle (L) e tre rettangolari nel centro. Gli scomparti sono disposti simmetricamente rispetto all'asse del lato maggiore.\nLa yupana di Huancarcuchu.\nScoperta nell'alto Ecuador da Max Uhle nel 1922, questa yupana \u00e8 in pietra gli scomparti sono disegnati. Ha la forma di una scala costituita da 10 rettangoli sovrapposti: quattro al primo livello, tre al secondo, due al terzo e uno al quarto. Questa yupana \u00e8 quella che si avvicina di pi\u00f9 al disegno di \"Poma de Ayala\" nel \"Nueva Coronica\", pur avendo una riga in meno ed essendo disegnata a met\u00e0.\nTeoria di Cinzia Florio sulla yupana a casetta.\nC. Florio espone uno studio\nche non individua in questi reperti archeologici una yupana, bens\u00ec un oggetto di cui non si conosce il nome e di cui si \u00e8 persa la memoria, da collegare invece al tocapu (ideogramma utilizzato gi\u00e0 dalle culture preincaiche) chiamato \u201cllave inca\u201d ed alla filosofia andina dello yanantin-masintin. La studiosa arriva a queste conclusioni partendo dall'assenza di testimonianze oggettive che individuano in quest'oggetto una yupana, concetto consolidatosi solo per il ripetersi negli anni di questa ipotesi mai dimostrata, ed incrociando i dati dei Documenti Miccinelli ed i tocapu(s) catalogati da Victoria de La Jara.\nC. Florio, ipotizzando di colorare i settori della struttura della yupana a casetta (fig. A), individua un disegno (fig. B) fortemente somigliante ad un tocapu realmente esistente (fig. C) e catalogato da Victoria de La Jara. Florio individua inoltre nel tocapu rappresentato in figura D, anch'esso\ncatalogato dalla de La Jara, un'evidente stilizzazione del tocapu C ed il punto di partenza per la costruzione del tocapu \u201cllave inca\u201d (fig. E). Il nesso tra yupana a casetta e llave inca viene ritrovato dalla studiosa anche nel loro legame al concetto di dualit\u00e0: la struttura della yupana \u00e8 evidentemente duale, e Blas Valera in \u201cExul immeritus Blas Valera populo suo\u201d (uno dei due Documenti Miccinelli) indica il tocapu da noi chiamato llave inca come la rappresentazione dei concetti di \u201cforze opposte\u201d e di \u201cnumero 2\u201d, elementi anch'essi strettamente legati al concetto di dualit\u00e0.\nPer C. Florio la vera yupana usata dagli incas \u00e8 quella di Guaman Poma ma, con un numero di colonne e righe maggiore. Guaman Poma avrebbe disegnato solo la parte della yupana utile allo svolgimento di un particolare calcolo che la stessa studiosa decifra come una moltiplicazione (si veda pi\u00f9 avanti).\nTeorie sulla Yupana di Poma de Ayala.\nHenry Wassen (1931).\nNel 1931, Henry Wassen studi\u00f2 la \"yupana di Poma de Ayala\" proponendo per la prima volta una possibile rappresentazione dei numeri sulla tavola e le operazioni di addizione e moltiplicazione. Interpret\u00f2 i cerchietti bianchi come delle lacune, scavate nella yupana, nelle quali inserire i semi descritti dai cronisti: quindi ai cerchietti bianchi fece corrispondere lacune vuote, mentre ai cerchietti neri, le stesse lacune riempite con un seme.\nIl sistema di numerazione alla base dell'abaco secondo Wassen era posizionale a notazione in base 10 (coerentemente con gli scritti dei cronisti delle indie).\nLa rappresentazione dei numeri, quindi seguiva una progressione verticale tale per cui le unit\u00e0 venivano posizionate nella prima riga a partire dal basso, le decine nella seconda, le centinaia nella terza e cos\u00ec via.\nWassen propose una progressione dei valori dei semi dipendente dalla loro posizione nella tavola: 1, 5, 15, 30 a seconda che occupassero rispettivamente una lacuna della prima, seconda, terza e quarta colonna (si veda a tale proposito la tabella precedente). Visto inoltre che in una casella della prima colonna potevano essere inseriti cinque semi (di valore unitario), il valore massimo di detta casella era 5 moltiplicato per la potenza relativa alla riga. Questi semi potevano essere sostituiti con un seme della colonna successiva, utile agli utilizzatori dell'abaco durante le operazioni aritmetiche. Secondo la teoria di Wassen, quindi, le operazioni di somma e prodotto venivano svolte orizzontalmente.\nQuesta teoria ricevette molte critiche a causa della elevata complessit\u00e0 dei calcoli e fu quindi giudicata inadeguata e presto accantonata.\nA titolo di esempio, nella seguente tabella viene rappresentato il numero 13457.\nQuesta prima interpretazione della \"yupana di Poma de Ayala\" fu la base di partenza per le teorie dei successivi autori, fino ai nostri giorni. In particolare nessuno si discost\u00f2 mai dal sistema di numerazione posizionale fino al 2008.\nEmilio Mendiz\u00e0bal (1976).\nEmilio Mendiz\u00e0bal fu il primo a proporre nel 1976 che gli Inca utilizzassero oltre alla rappresentazione decimale, anche una rappresentazione basata sulla progressione 1,2,3,5. Mendiz\u00e0bal nella stessa pubblicazione fece notare che la serie di numeri 1,2,3 e 5, presenti nel disegno di \"Poma de Ayala\", sono una parte della successione di Fibonacci e sottoline\u00f2 l'importanza \"magica\" che avevano il numero 5 per le civilt\u00e0 del nord del Per\u00f9, e il numero 8 per le civilt\u00e0 del sud del Per\u00f9.\nRadicati di Primeglio (1979).\nCarlos Radicati di Primeglio mise in evidenza la differenza delle \"yupana a casetta\" da quella di \"Poma de Ayala\", descrivendo lo stato dell'arte delle ricerche e delle teorie avanzate fino ad allora. Propose anche gli algoritmi di calcolo delle quattro operazioni fondamentali per la \"yupana di Poma de Ayala\", secondo una nuova interpretazione per la quale era possibile disporre fino a nove semi in ogni casella con progressione verticale per potenze di dieci. La scelta di Radicati fu quella di associare ad ogni lacuna il valore 1.\nNella seguente tabella viene raffigurato il numero 13457\nWilliam Glynn Burns (1981).\nL'ingegnere tessile inglese William Glynn Burns propose una soluzione posizionale in base 10 alla yupana di Poma de Ayala.\nGlynn, come Radicati, adott\u00f2 la stessa idea di Wassen delle lacune piene e vuote, cos\u00ec come la progressione verticale delle potenze di dieci, ma propose una architettura che permetteva di semplificare notevolmente le operazioni aritmetiche.\nLa progressione orizzontale dei valori dei semi nella sua rappresentazione \u00e8 1, 1, 1 per le prime tre colonne, in modo che in ogni riga sia possibile depositare dieci semi al massimo (5 + 3 + 2 semi). A dieci semi di una qualsiasi riga corrisponde un seme della riga superiore.\nL'ultima colonna \u00e8 dedicata alla \"memoria\", ossia un luogo dove depositare momentaneamente dieci semi in attesa di spostarli nella riga superiore. Secondo l'autore, questa \u00e8 molto utile durante le operazioni aritmetiche in modo da diminuire le possibilit\u00e0 di errore.\nLa soluzione di Glynn \u00e8 stata adottata in svariati progetti didattici in tutto il mondo e ancor oggi alcune sue varianti sono utilizzate in alcune scuole del Sud America.\nNella tabella che segue viene rappresentato il numero 13457\nNicolino de Pasquale (2001).\nL'ingegnere italiano Nicolino de Pasquale nel 2001 propose una soluzione posizionale in base 40 alla \"yupana di Poma de Ayala\", riprendendo la teoria della rappresentazione di Fibonacci gi\u00e0 proposta da Emilio Mendiz\u00e0bal ed elaborando per essa le quattro operazioni.\nAnche De Pasquale adotta una progressione verticale per rappresentare i numeri per potenze di 40.\nLa rappresentazione dei numeri si basa sul fatto che la somma dei valori dei cerchietti in ciascuna riga d\u00e0 come numero 39 se nella prima colonna ogni cerchietto assume valore 5, nella seconda colonna assume valore 3, nella terza 2 e nella quarta 1; \u00e8 possibile cos\u00ec rappresentare 39 numeri che, uniti all'elemento neutro (zero o assenza di semi), costituisce la base di 40 simboli necessari al sistema di numerazione.\nUna delle rappresentazioni possibile del numero 13457 nella yupana di De Pasquale viene mostrata nella seguente tabella:\nLa teoria di De Pasquale apr\u00ec negli anni successivi alla sua nascita un acceso diabattito tra i ricercatori che si divisero principalmente in due schiere: una a sostegno della base 10 e una a sostegno della base 40.\nSi ricorda a tale proposito che le cronache spagnole del tempo della conquista delle americhe indicavano l'utilizzo da parte degli Inca del sistema numerico decimale e che dal 2003 la base 10 \u00e8 stata proposta come la base di calcolo sia per l'abaco Inca che per i quipu.\nDe Pasquale ha recentemente proposto l'uso della yupana anche come calendario astronomico funzionante in base mista 36/40 e ha fornito una propria interpretazione della parola quechua \"huno\", traducendola come 0,1. Questa interpretazione \u00e8 in netto contrasto con tutte le traduzioni dei cronisti delle Indie, a partire da Domingo Santo de Tomas che nel 1560 traduceva \"huno\" con \"chunga guaranga\" (diecimila).\nCinzia Florio (2008).\nNel 2008 Cinzia Florio propone un approccio alternativo e rivoluzionario rispetto a tutte le teorie proposte fino a quel momento: per la prima volta ci si discosta dal sistema di numerazione posizionale e si adotta quello additivo.\nBasandosi esclusivamente sul disegno di Poma de Ayala, l'autrice spiega la disposizione dei cerchi bianchi e neri e interpreta l'uso dell'abaco come una tavola moltiplicatrice nella quale il moltiplicando \u00e8 rappresentato nella colonna di destra, il moltiplicatore nelle due colonne centrali e il risultato (prodotto) invece \u00e8 riportato nella colonna di sinistra. Si veda la seguente tabella.\nLa teoria si discosta da tutte le precedenti sotto vari aspetti: innanzitutto i cerchi bianchi e neri non sarebbero delle lacune eventualmente riempite con un seme, ma semi di colore diverso rappresentanti rispettivamente le decine e le unit\u00e0 (questo in accordo con il cronista Juan De Velasco).\nIn secondo luogo, il moltiplicando viene inserito nella prima colonna rispettando il sistema di numerazione additivo: i semi possono essere inseriti in qualsiasi ordine e il numero \u00e8 dato dalla somma dei pesi di tali semi.\nIl moltiplicatore \u00e8 rappresentato come somma di due fattori, in quanto il procedimento per ottenere il prodotto si basa sulla propriet\u00e0 distributiva della moltiplicazione rispetto all'addizione.\nLa tavola moltiplicatrice disegnata da Poma de Ayala con quella disposizione dei semi, rappresenterebbe secondo l'autrice, il calcolo: 32 x 5, dove il moltiplicatore 5 viene scomposto in 3 + 2. La sequenza di numeri 1,2,3,5 sarebbe quindi un caso contingente al calcolo svolto e non relazionato alla serie di Fibonacci.\nI numeri rappresentati nelle colonne sono, da destra verso sinistra: 32 (il moltiplicando), 64=32 x 2 e 96=32 x 3 (che insieme costituiscono il moltiplicando moltiplicato per i due fattori in cui \u00e8 stato scomposto il moltiplicatore) e infine 151. Su questo numero (errato) si basano tutte le possibili critiche a questa interpretazione, in quanto 151 non \u00e8 ovviamente la somma di 96 e 64. Florio, per\u00f2, osserva che un errore da parte di \"Poma de Ayala\" nel disegnare un cerchietto nero al posto di uno bianco sarebbe stato possibile. In questo caso, cambiando appunto un cerchietto nero nell'ultima colonna con uno bianco si ottiene il numero 160 che \u00e8 esattamente il prodotto cercato come somma delle quantit\u00e0 presenti nelle colonne centrali.\nCon una yupana come quella disegnata da Poma de Ayala non possono essere rappresentati tutti i moltiplicandi, ma \u00e8 necessario estenderla verticalmente per rappresentare numeri la cui somma delle cifre supera il 5. La stessa cosa vale per i moltiplicatori: per rappresentare tutti i numeri occorre estendere il numero delle colonne. Va sottolineato che questa interpretazione, a parte il supposto errore di calcolo (o di rappresentazione da parte del disegnatore), \u00e8 l'unica che individua nella yupana di Poma de Ayala un messaggio matematico coerente (moltiplicazione) e non una serie di numeri casuali come nelle altre interpretazioni."}
{"id": "2295405", "revid": "767487", "url": "https://it.wikipedia.org/wiki?curid=2295405", "title": "Szarvask\u0151", "text": "Szarvask\u0151 \u00e8 un comune dell'Ungheria di 345 abitanti (dati 2001). \u00c8 situato nella provincia di Heves."}
{"id": "2295410", "revid": "757396", "url": "https://it.wikipedia.org/wiki?curid=2295410", "title": "Artland Dragons", "text": "Gli Artland Dragons sono una societ\u00e0 cestistica avente sede a Quakenbr\u00fcck, in Germania. Fondata nel 1955 all'interno della polisportiva QTSV Quakenbr\u00fcck; nel 2003 ha assunto la denominazione attuale.\nDisputa le partite interne nell'Artland-Arena, che ha una capacit\u00e0 di 3.000 spettatori."}
{"id": "2295411", "revid": "110157", "url": "https://it.wikipedia.org/wiki?curid=2295411", "title": "Szentdomonkos", "text": "Szentdomonkos \u00e8 un comune dell'Ungheria di 565 abitanti (dati 2001). \u00c8 situato nella provincia di Heves."}
{"id": "2295412", "revid": "767487", "url": "https://it.wikipedia.org/wiki?curid=2295412", "title": "Szihalom", "text": "Szihalom \u00e8 un comune dell'Ungheria di 2.732 abitanti (dati 2001). \u00c8 situato nella provincia di Heves."}
{"id": "2295416", "revid": "107466519", "url": "https://it.wikipedia.org/wiki?curid=2295416", "title": "Szilv\u00e1sv\u00e1rad", "text": "Szilv\u00e1sv\u00e1rad \u00e8 un comune dell'Ungheria di 1.920 abitanti (dati 2001). \u00c8 situato nella provincia di Heves. Interessante l'allevamento dei cavalli di razza lipizzana trasferiti da Lipizza a Silvasvarad per sfuggire alle truppe francesi di Napoleone."}
{"id": "2295419", "revid": "599013", "url": "https://it.wikipedia.org/wiki?curid=2295419", "title": "Suore domenicane di Santa Maria dell'Arco", "text": "Le Suore Domenicane di Santa Maria dell'Arco sono un istituto religioso femminile di diritto pontificio: i membri di questa congregazione pospongono al loro nome la sigla O.P.\nStoria.\nLa congregazione deriva dalla comunit\u00e0 di monache domenicane di San Pietro Martire a Firenze, sorta nel XV secolo, alla quale il granduca di Toscana Pietro Leopoldo affid\u00f2 un conservatorio per l'educazione delle fanciulle: il 27 settembre 1925 i frati domenicani di Santa Maria dell'Arco, presso Sant'Anastasia, aprirono un orfanotrofio presso il santuario e chiamarono a gestirlo le suore di San Pietro Martire.\nDa Firenze giunsero quattro suore guidata da madre Clotilde Menzietti: nel 1934, con l'approvazione del vescovo di Nola Egisto Domenico Melchiori, la comunit\u00e0 di religiose domenicane di Santa Maria dell'Arco si costitu\u00ec in congregazione autonoma, approvata il 6 febbraio 1937 dal vescovo Michele Raffaele Camerlengo. Le domenicane di Santa Maria dell'Arco sono affiliate all'Ordine dei Frati Predicatori dal 19 marzo 1942.\nAttivit\u00e0 e diffusione.\nLe suore della congregazione si dedicano ad attivit\u00e0 educativo-scolastiche, a opere socio-assistenziali, alla catechesi e ad altre forme di collaborazione pastorale.\nLa congregazione \u00e8 presente nell'Italia meridionale e in Per\u00f9; la sede generalizia \u00e8 a Sant'Anastasia, in diocesi di Nola.\nAl 31 dicembre 2008 la congregazione contava 80 religiose in 14 case."}
{"id": "2295421", "revid": "228587", "url": "https://it.wikipedia.org/wiki?curid=2295421", "title": "Controllo automatico del guadagno", "text": "In elettronica e telecomunicazioni un circuito di controllo automatico del guadagno (AGC, \"automatic gain control\") \u00e8 un particolare circuito elettronico che serve a livellare l'ampiezza e quindi l'energia di un segnale trasmesso (audio, video o dati) via etere in ricezione di modo tale che, passando negli stadi o circuiti di ricezione successivi di un impianto audio/video, rimanga di energia costante evitando fenomeni di distorsione in ampiezza. \nDescrizione.\nPremessa.\nIn una trasmissione radiomobile la continua variazione della propagazione a percorso multiplo (\"multipath\") determina oscillazioni della potenza di un segnale: un segnale troppo forte o troppo lontano, se non passa da un circuito C.A.G., distorce il segnale (audio/video) o lo rende incomprensibile (audio che si abbassa e si alza di continuo). Il C.A.G. varia l'amplificazione del segnale ricevuto di modo che la potenza acustica resti il pi\u00f9 possibile costante su un valore determinato, anche se esso ha variazioni di intensit\u00e0. Oggigiorno sono integrati nei microchip dei TV, ma una ventina d'anni fa erano dei circuiti elettronici composti da transistor, condensatori, resistori e diodi.\nNote.\nStruttura.\nTipicamente si tratta a livello logico di un circuito di controllo in retroazione dove l'uscita ovvero il livello di potenza \u00e8 riportato in ingresso ed una rete compensatrice che in base alla differenza tra segnale uscente e segnale entrante riporta il valore dell'energia del segnale a livelli predeterminati ovvero costante."}
{"id": "2295422", "revid": "729019", "url": "https://it.wikipedia.org/wiki?curid=2295422", "title": "Sz\u00facs", "text": "Sz\u00facs \u00e8 un comune dell'Ungheria di 441 abitanti (dati 2001). \u00c8 situato nella provincia di Heves."}
{"id": "2295425", "revid": "767487", "url": "https://it.wikipedia.org/wiki?curid=2295425", "title": "Dear Prudence", "text": "Dear Prudence \u00e8 una canzone scritta da John Lennon (e accreditata a Lennon-McCartney) del 1968, originariamente pubblicata come seconda traccia dell'album \"The Beatles\", anche noto come \"White Album\".\nIl brano.\nOrigine e storia.\nLa canzone parla di una benevola esortazione di John Lennon a Prudence Farrow, sorella minore dell'attrice Mia, ad uscire dalla sua stanza e condividere con loro i risultati delle lunghe sessioni di meditazione trascendentale all'interno della sua camera a Rishikesh. La ragazza, infatti, aveva persino smesso di mangiare tanto era assorta nella sua ricerca spirituale interiore. Dopo tre settimane in cui rimase chiusa nella sua stanza, George Harrison, seguito da John e Paul McCartney, cerc\u00f2 di portarla fuori dal suo stato di isolamento meditativo che, come affermato dalla stessa Prudence, la stava aiutando ad eliminare le grandi quantit\u00e0 di stress accumulato nel tempo . John e Paul presero le loro chitarre e le dedicarono questo brano recentemente composto da Lennon. La dedicataria del brano, riguardo l'ispirazione del brano, ha dichiarato in un'intervista che \"ci\u00f2 che ispir\u00f2 la canzone fu che John vide la mia assoluta dedizione verso quel che stavo facendo, la mia intensit\u00e0 per acquisire qualunque cosa fosse necessaria al fine di sentirmi completa di nuovo\" e che il celebre verso \"Won't you come out to play?\" (\"Non vieni fuori a giocare?\") si riferisce ad una domanda posta tra di loro: \"Cosa significa essere pi\u00f9 illuminati interiormente? In fondo significa essere in grado di giocare\".\nStruttura musicale.\nL'arpeggio in re maggiore che accompagna la strumentazione durante tutto l'arco del brano fu insegnato a John Lennon da Donovan, anche lui ospite del Maharishi Mahesh Yogi. Un'altra particolarit\u00e0 di questo brano \u00e8 che la batteria \u00e8 suonata da Paul McCartney per sopperire al momentaneo abbandono volontario del gruppo da parte di Ringo Starr. Alle registrazioni del 29 agosto, realizzate ai Trident Studios, erano presenti, oltre ai tre Beatles, anche Mal Evans e Jackie Lomax che intervennero cantando in coro e battendo le mani, contribuendo cos\u00ec alle sovraincisioni al nastro base.\nNotizie e curiosit\u00e0.\nGrazie al richiamo mediatico della presenza dei Beatles, molti giornalisti, attori, musicisti e vip vari si trasferirono in India nell'ashram del Maharishi per apprendere le sue tecniche di meditazione per \"raggiungere\" Dio. Infatti, oltre ai Beatles stessi e alle loro partner, l'ashram accolse anche il cantante folk Donovan, Mike Love dei Beach Boys, Mia Farrow e sua sorella Prudence.\nCon cori e battimani partecip\u00f2 casualmente all'incisione del brano anche John McCartney, un cugino di Paul, che il 29 agosto 1968 era passato a salutarlo ai Trident Studios di Wardour Street."}
{"id": "2295427", "revid": "110157", "url": "https://it.wikipedia.org/wiki?curid=2295427", "title": "Sz\u0171csi", "text": "Sz\u0171csi \u00e8 un comune dell'Ungheria di 1.720 abitanti (dati 2001). \u00c8 situato nella provincia di Heves."}
{"id": "2295428", "revid": "1372005", "url": "https://it.wikipedia.org/wiki?curid=2295428", "title": "Rolf G\u00e9rard", "text": "Biografia.\nNato a Berlino, figlio di Walter G\u00e9rard, scienziato tedesco di origine ugonotta e della celebre cantante italiana Mafalda Salvatini.\nCon l'insistente spinta dei genitori Rolf G\u00e9rard studi\u00f2 medicina integrata alla Filosofia e la Logica.\nIn Germania, nel frattempo, era dilagato il nazismo, cos\u00ec nel 1932 si ritrov\u00f2 ad Oxford, una della poche oasi dove ancora era concesso la libert\u00e0 di pensiero. Nel 1933 la situazione in Germania si aggrav\u00f2 ulteriormente quindi Rolf G\u00e9rard si spost\u00f2 in Francia. Frequent\u00f2 la Sorbona e l'ambiente artistico di Parigi dell'epoca, ma per finire i suoi studi dovette spostarsi a Basilea dove nel 1937 si laure\u00f2 in medicina.\nPoco dopo si trasfer\u00ec a Londra, l'ambiente artistico che lo circondava spron\u00f2 il suo interesse verso la musica ed il teatro e fu in quel periodo che l'arte prevale su di lui. Pi\u00f9 tardi, con la seconda guerra mondiale, la grande mancanza di medici gli permise di esercitare la sua professione.\nIn mezzo allo svolgersi della guerra conobbe il famoso regista Peter Brook e inizi\u00f2 a collaborare con lui. Durante la guerra conobbe, inoltre, Oskar Kokoschka, il quale gli insegn\u00f2 molto. \nFinita la guerra, con Peter Brook allestirono \"Romeo e Giulietta\" a Stratford-upon-Avon, citt\u00e0 natale di Shakespeare. Nel frattempo ottenne la cittadinanza inglese.\nPoco dopo ebbe l'onore di svolgere attivit\u00e0 di scenografo di opere mozartiane per la Glyndebourne Oper, nel Sussex e anche a Edimburgo. Nel 1950 fu chiamato a New York dal direttore del Metropolitan Opera, Rudolf Bing, per l'allestimento dell'opera verdiana \"Don Carlo\". Fu l'inizio di una collaborazione durata pi\u00f9 di 20 anni.\nNel 1951 si spos\u00f2 con Kyra, di origine russa, che schiuse a Rolf G\u00e9rard un nuovo mondo, quello slavo. Tra il 1955 e inizio anni settanta lavor\u00f2 a Parigi, conobbe Pablo Picasso e diventarono amici, gli fu conferito il titolo di \"Chevalier de la L\u00e9gion d'honneur\" e nel 1971 quello di \"Officier\" per l'attivit\u00e0 svolta in Europa e in America.\nIn quell'epoca fu chiamato dall'Opera di Ginevra da Herbert Graf, e in quello stesso periodo sua moglie si ammal\u00f2 e mor\u00ec. Con la scomparsa della sua pi\u00f9 grande ispiratrice, Rolf G\u00e9rard lasci\u00f2 Ginevra e da allora \u00e8 vissuto ad Ascona, dove, nel 2006 \u00e8 nata la Fondazione Rolf G\u00e9rard e dove \u00e8 scomparso nel 2011 all'et\u00e0 di 102 anni.\nMuseo e fondazione.\nNel 2006 \u00e8 stato aperto un museo ad Ascona, gestito dalla \"Fondazione Rolf G\u00e9rard\". Esso ha curato le mostre:"}
{"id": "2295431", "revid": "767487", "url": "https://it.wikipedia.org/wiki?curid=2295431", "title": "Tarnabod", "text": "Tarnabod \u00e8 un comune dell'Ungheria di 726 abitanti (dati 2010). \u00c8 situato nella provincia di Heves."}
{"id": "2295437", "revid": "110157", "url": "https://it.wikipedia.org/wiki?curid=2295437", "title": "Tarnalelesz", "text": "Tarnalelesz \u00e8 un comune dell'Ungheria di 1.839 abitanti (dati 2001). \u00c8 situato nella provincia di Heves."}
{"id": "2295440", "revid": "767487", "url": "https://it.wikipedia.org/wiki?curid=2295440", "title": "Tarnam\u00e9ra", "text": "Tarnam\u00e9ra \u00e8 un comune dell'Ungheria di 1.573 abitanti (dati 2001). \u00c8 situato nella provincia di Heves."}
{"id": "2295444", "revid": "767487", "url": "https://it.wikipedia.org/wiki?curid=2295444", "title": "Tarna\u00f6rs", "text": "Tarna\u00f6rs \u00e8 un comune dell'Ungheria di 1.837 abitanti (dati 2001). \u00c8 situato nella provincia di Heves."}
{"id": "2295446", "revid": "125934528", "url": "https://it.wikipedia.org/wiki?curid=2295446", "title": "Il caso dell'infedele Klara", "text": "Il caso dell'infedele Klara \u00e8 un film drammatico del 2009 diretto da Roberto Faenza, liberamente tratto dall'omonimo romanzo dello scrittore ceco Michal Viewegh.\nTrama.\nLuca, un musicista italiano che vive a Praga come insegnante di musica presso una scuola elementare, \u00e8 in preda ad un'incontrollabile gelosia per la sua fidanzata Klara, studentessa di storia dell'arte in procinto di laurearsi. Insospettito dall'ambiguo rapporto che la ragazza ha con Pavel, suo tutor all'universit\u00e0, Luca incarica un detective, Denis, di controllarla.\nDopo i primi pedinamenti, effettuati con l'aiuto di sofisticate tecnologie, il detective decide di nascondere alcune prove che ritiene non importanti, quasi a voler proteggere il suo cliente dal tormentarsi da inutili quanto infondati sospetti. Tra i due uomini inizia cos\u00ec un raffinato gioco delle parti che li porter\u00e0 a contaminarsi a vicenda: l'uno travaser\u00e0 nell'altro elementi e sentimenti che prima non conosceva.\nDenis, che vive con la moglie Ruth un rapporto di coppia estremamente \u201caperta\u201d ed \u00e8 innamorato di Nina, la sua assistente in agenzia, perde serenit\u00e0 e \"distacco\" professionale. Mentre Luca, fagocitato dalla sua passione per Klara, diventa paziente e calcolatore, spingendo il detective a seguire un'ultima volta Klara in un viaggio-studio a Venezia dove \u00e8 presente anche Pavel. Qui, sotto mentite spoglie, Denis conoscer\u00e0 Klara e finir\u00e0 per scoprire una singolare verit\u00e0.\nProduzione.\nIl regista Roberto Faenza ha detto che per la scena di sesso nella vasca da bagno ha lasciato gli attori completamente soli. \"La troupe era fuori dalla loro stanza e dentro c'erano solo gli obiettivi manovrati con un sistema avanzatissimo. \u00c8 stato come se stessero facendo sesso veramente tra loro\"."}
{"id": "2295447", "revid": "830939", "url": "https://it.wikipedia.org/wiki?curid=2295447", "title": "Pneumatomachia", "text": "La pneumatomachia \u00e8 una corrente di pensiero teologica del primo Cristianesimo d'Oriente risalente al IV secolo, dichiarata eretica durante il Primo Concilio di Costantinopoli. Trattava del mistero della Trinit\u00e0, in particolar modo della subordinazione dello Spirito Santo rispetto al Padre ed al Figlio.\nIl nome deriva dal greco, e vuol dire letteralmente la \"lotta dello spirito\".\nIl concetto di pneuma, e cio\u00e8 soffio, respiro, mut\u00f2 infatti, nel suo profondo significato descrittivo filosofico, da significato di semplice \"anima-soffio\" individuale o respiro/soffio divino-pneuma, a vero e proprio \"pneumata\", e cio\u00e8 ad indicare una precisa entit\u00e0 metafisica indipendente ed ultraterrena (ad esempio come gli angeli e i demoni).\nLa pneumatomachia non \u00e8 da confondersi con la pneumatologia, scienza filosofica che invece tratta in generale delle cose spirituali, ed in particolar modo ripresa dal Cristianesimo, come una branca teologica che studia lo Spirito Santo.\nLa pneumatomachia riteneva che lo Spirito Santo non fosse la terza persona della Santissima Trinit\u00e0, quindi non di pari dignit\u00e0 e divinit\u00e0 del Padre e del Figlio. Per gli pneumatomachi, lo Spirito Santo era una creatura di Dio, superiore s\u00ec agli angeli, ma non consustanziale a Dio, quindi subordinato al Padre e al Figlio. Venne indicata anche con il nome di Macedonianismo, in quanto Macedonio di Costantinopoli, vescovo morto attorno al 360, ne fu uno dei primi divulgatori, pur provenendo da un pensiero cristologico ariano.\nLa pneumatomachia fu ritenuta eretica sia dai cristiani d'Oriente, sia dai cristiani d'Occidente, a partire dal Primo Concilio di Costantinopoli del 381, che approvarono l'ancora oggi valido credo o simbolo niceno-costantinopolitano.\nPoco o nulla \u00e8 rimasto scritto su questa teoria. Quello che si conosce \u00e8 dedotto dagli scritti di confutazione di tale idea. In particolare gli scritti di Atanasio di Alessandria, con le sue lettere a Serapione di Thmuis e dei documenti del Sinodo di Alessandria del 362. Morto Atanasio, furono in particolare i presbiteri Didimo il Cieco e Basilio il Grande a proseguire il dibattito attorno a questo tema."}
{"id": "2295448", "revid": "7459", "url": "https://it.wikipedia.org/wiki?curid=2295448", "title": "Macedonianismo", "text": ""}
{"id": "2295450", "revid": "7459", "url": "https://it.wikipedia.org/wiki?curid=2295450", "title": "Macedoniani", "text": ""}
{"id": "2295458", "revid": "1543377", "url": "https://it.wikipedia.org/wiki?curid=2295458", "title": "Wiki", "text": "Wiki \u00e8 un'applicazione web che permette la creazione, la modifica e l'illustrazione collaborativa di pagine all'interno di un sito web. \u00c8 quindi un software collaborativo che in genere utilizza un linguaggio di markup semplificato o un editor di testo online.\nIl risultato \u00e8 una raccolta di documenti ipertestuali che poi verr\u00e0 aggiornata dai suoi stessi utilizzatori e i cui contenuti sono sviluppati in collaborazione da tutti coloro che vi hanno accesso (contenuto generato dagli utenti), memorizzati normalmente su una base di dati o un repository. La modifica dei contenuti \u00e8 aperta, nel senso che il testo pu\u00f2 essere modificato da tutti gli utenti (a volte soltanto se registrati, altre volte anche anonimi) contribuendo non solo per aggiunte, come anche accade solitamente nei forum, ma anche cambiando e cancellando ci\u00f2 che hanno scritto gli autori precedenti. Ogni modifica \u00e8 registrata in una cronologia che permette in caso di necessit\u00e0 di riportare il testo alla versione precedente (rollback); lo scopo \u00e8 quello di condividere, scambiare, immagazzinare e ottimizzare le informazioni in modo collaborativo.\nEtimologia.\n\"Wiki wiki\" deriva dalla lingua hawaiana e significa \"rapido\", \"rapidamente\" o \"molto veloce\". A volte il lemma \"wikiwiki\" o \"WikiWiki\" sono usati al posto di wiki.\nWard Cunningham (il fondatore) si ispir\u00f2 al nome \"wiki wiki\" usato per i bus navetta dell'aeroporto di Honolulu. Wiki fu la prima parola che egli apprese durante la sua prima visita alle isole Hawaii, quando un addetto lo invit\u00f2 a prendere un \"wiki wiki bus\" operante tra i vari \"terminal\" aeroportuali. Cunningham stesso dice: \u00ab\"Ho scelto\" wiki-wiki \"come sostituto allitterativo di \"quick\", evitando quindi di chiamare questa cosa \"quick-web\".\"\u00bb.\nIn realt\u00e0, non si conosce la prima attestazione di questa parola nella lingua hawaiana e non si pu\u00f2 escludere che essa sia derivata da un adattamento fonetico proprio della parola \"quickly\".\n\"WikiWikiWeb\" \u00e8 un termine usato a volte per riferirsi in maniera specifica al Portland Pattern Repository, il primo wiki mai esistito. I proponenti di questo utilizzo suggeriscono di usare una \u00abw\u00bb minuscola per i wiki in generale.\nIl termine \"wiki\" \u00e8 usato anche come acronimo inverso dell'espressione inglese \"What I know is\", che descrive la sua funzione di condivisione di conoscenza oltre che di scambio e di immagazzinamento.\nStoria.\nIl software wiki \u00e8 nato nel design pattern (schema progettuale, architetturale, di progettazione) di comunit\u00e0 web come una soluzione per scrivere e discutere pattern languages (espressione che pu\u00f2 essere tradotta come \u00ablinguaggi relativi a un preciso contesto\u00bb, in riferimento al mondo del software di programmazione). Il Portland Pattern Repository \u00e8 stato il primo wiki, ideato da Ward Cunningham nel 1995. Cunningham ha inventato il nome e il concetto wiki e ha prodotto la prima implementazione di un motore wiki.\nAlla fine del XX secolo, i wiki sono stati considerati come una strada promettente per sviluppare le basi di una conoscenza pubblica e privata ed \u00e8 stato questo potenziale a ispirare il progetto dell'enciclopedia \"Nupedia\", avviata da Jimmy Wales con Larry Sanger come caporedattore, usando la tecnologia wiki come base per un'enciclopedia elettronica: Wikipedia \u00e8 stata lanciata nel gennaio 2001. Originariamente basata su un software UseMod, pass\u00f2 poi al suo attuale software open source \"MediaWiki\", che \u00e8 ora adottato da numerosi altri wiki.\nAttualmente la Wikipedia in lingua inglese \u00e8 il pi\u00f9 grande wiki.\nDescrizione.\nPronuncia.\nAdattando all'italiano la pronuncia inglese, i pi\u00f9 pronunciano \"u\u00ecki\" la parola wiki. In hawaiano, la consonante iniziale della parola \"wiki\" \u00e8 per la precisione un'approssimante labiodentale (), suono intermedio tra il fonema continuo fricativo labiodentale sonoro (l'iniziale dell'italiano \"voto\") e la semiconsonante (l'iniziale dell'italiano \"uomo\"). Il suono ricorre nella pronuncia d'una consistente minoranza degli italofoni come una delle possibili \"R mosce\" (la cosiddetta \"\u00e8vve\", ma non la sua variante velarizzata) o, in italiano, anche come realizzazione veloce e/o trascurata del fonema in posizione intervocalica: \u00e8 un suono frequente, ad esempio, in esecuzioni pi\u00f9 o meno rapide di frasi come \"andava via veloce\", dove i diversi tendono a realizzarsi anche per dissimilazione. La pronuncia hawaiana giustifica perci\u00f2 anche la variante italiana \"v\u00ecki\" \u2013 preferibile se si considera che in italiano la lettera \"w\" \u00e8 generalmente percepita come una consonante \u2013, sebbene l'idioma parlato in quelle isole non conosca affatto la fricativa labiodentale sonora () dell'italiano.\nCaratteristiche principali.\nUn wiki permette di scrivere collettivamente dei documenti in un semplice linguaggio di marcatura (markup) usando un navigatore web (web browser). Poich\u00e9 la maggior parte dei wiki si basa sul web, il termine \u00abwiki\u00bb \u00e8 di solito sufficiente. Una singola pagina in un wiki \u00e8 chiamata \u00abpagina wiki\u00bb, mentre l'insieme delle pagine, che sono usualmente strettamente interconnesse, \u00e8 chiamato \u00abil wiki\u00bb.\nUna caratteristica distintiva della tecnologia wiki \u00e8 la facilit\u00e0 con cui le pagine possono essere create e aggiornate. Generalmente, non esiste una verifica preventiva sulle modifiche, e la maggior parte dei wiki \u00e8 aperta a tutti gli utenti\u2014o almeno a tutti quelli che hanno accesso al server wiki. In effetti, perfino la registrazione di un account utente non \u00e8 sempre richiesta.\nMotori wiki.\nIl \"motore wiki\" \u00e8 il sistema software di tipo collaborativo su cui gira un sistema wiki. La sua implementazione consiste generalmente in un programma installato su diversi server che gestiscono un contenuto solitamente memorizzato in un database relazionale; alcune installazioni tuttavia utilizzano direttamente il file system del server.\nData la relativa semplicit\u00e0 del concetto di wiki, sono state sviluppate un gran numero di implementazioni, nei pi\u00f9 svariati linguaggi di programmazione; esse vanno da semplici \"hack\", che hanno solo le funzioni di base, fino a sistemi di amministrazione del contenuto (Content management system) molto sofisticati.\nCampi di applicazione.\nI campi di applicazione permettono una classificazione dei progetti e delle comunit\u00e0 che si basano su \"software\" wiki.\nEssi spaziano dalla produzione di contenuti, allo sviluppo di codice, a strumenti gestionali, al potenziale riuso a scopi commerciali di qualsiasi pagina pubblicata aperti e liberi.\nIn funzione della propria finalit\u00e0, si possono suddividere in:\nPagine e modifiche.\nNei wiki tradizionali, ci sono tre possibili rappresentazioni per ogni pagina: il codice HTML (\"hypertext markup language\"), la pagina che risulta dalla visione di quel codice con un browser web e il codice sorgente modificabile dagli utenti, dal quale il server produce l'HTML. Quest'ultimo formato, noto come \u00abwikitext\u00bb, \u00e8 scritto in un linguaggio di un marcatore (markup) semplificato il cui stile e la cui sintassi variano tra le implementazioni.\nIl motivo di questa scelta di design \u00e8 che l'HTML, con la sua grande libreria di etichettatura (tag), \u00e8 troppo complicato per permettere modifiche rapide, e distrae dai contenuti veri e propri delle pagine. Talvolta \u00e8 anche considerato un vantaggio il fatto che gli utenti non possano usare tutte le funzionalit\u00e0 permesse dall'HTML, come JavaScript e i CSS, perch\u00e9 in questo modo si pu\u00f2 imporre una maggiore uniformit\u00e0 di aspetto.\n\"(Citazione da Cronache della Galassia di Isaac Asimov)\"\nAlcuni wiki recenti usano un metodo differente: forniscono strumenti di modifica WYSIWYG, solitamente tramite dei controlli ActiveX o dei plugin che traducono istruzioni di formattazione inserite graficamente, come grassetto o corsivo, nei tag HTML corrispondenti. In queste implementazioni, salvare una modifica corrisponde all'invio di una nuova pagina HTML sul server, sebbene l'utente non si accorga dei dettagli tecnici e il markup sia generato in modo a lui trasparente. Gli utenti privi del plugin relativo possono solitamente modificare la pagina modificandone direttamente il codice HTML.\nLe istruzioni di formattazione permesse da una wiki variano considerevolmente a seconda del motore usato; wiki semplici permettono solo formattazioni elementari, mentre wiki pi\u00f9 complesse hanno supporto per tabelle, immagini, formule o anche elementi interattivi come sondaggi e giochi. Per questo \u00e8 in corso un tentativo di definire un Wiki Markup Standard.\nCollegamento e creazione di pagine.\nI \"Wiki\" sono un mezzo completamente ipertestuale, con una struttura di navigazione non lineare. Normalmente ogni pagina contiene un gran numero di link ad altre pagine; nei wiki di dimensioni notevoli esiste comunque una navigazione gerarchica, ma non \"deve\" essere necessariamente usata. I collegamenti vengono creati usando una sintassi particolare, la cosiddetta \u00ab\"link pattern\"\u00bb.\nLa maggior parte dei wiki usa il modello CamelCase per la nomenclatura dei link, che viene prodotta mettendo in maiuscolo la lettera iniziale di ogni parola contenuta in una frase ed eliminando gli spazi (il termine \"CamelCase\" \u00e8 esso stesso un esempio di CamelCase). CamelCase oltre a facilitare i collegamenti, induce la scrittura dei link a una forma che devia dall'ortografia standard. I wiki basati sul CamelCase sono subito riconoscibili da link con nomi come \"IndiceGenerale\" e \"DomandeIniziali\"; il termine CamelCase deriva da queste frasi che assomigliano vagamente al profilo di un cammello (in inglese \"camel\").\nCamelCase ha sollevato molte critiche, e gli sviluppatori di wiki hanno cercato soluzioni alternative. Il primo a introdurre i \"free links\" (\u00ablink liberi\u00bb) mediante questo _(formato di link libero) \u00e8 stato Cliki. Diversi wiki engine usano parentesi singole, parentesi graffe, sottolineature, barre o altri caratteri come modello di link.\nLink che collegano differenti comunit\u00e0 wiki sono possibili con l'uso di uno speciale modello di link detto interWiki.\nSolitamente in un wiki le nuove pagine sono create semplicemente inserendo il link appropriato partendo da una pagina che tratta un argomento correlato. Se il link non esiste, \u00e8 normalmente evidenziato come link rotto (\"broken link\"). Cercando di seguire quel link viene aperta una finestra di modifica, che permette all'utente di inserire il testo della nuova pagina. Questo meccanismo assicura che le pagine cosiddette \u00aborfane\u00bb (cio\u00e8 che non hanno link che puntano a esse) siano create raramente, mantenendo generalmente un alto livello di connessione.\nI wiki generalmente seguono la filosofia di rendere facile la correzione di eventuali errori, piuttosto che rendere difficile commettere un errore. Cos\u00ec, i wiki oltre a essere completamente aperti, forniscono anche vari modi per verificare la validit\u00e0 di aggiornamenti recenti al contenuto delle pagine. Il pi\u00f9 importante e usato in quasi tutti i wiki \u00e8 la cosiddetta pagina delle \u00abUltime modifiche\u00bb, che mostra sia uno specifico numero di modifiche recenti sia la lista completa delle modifiche fatte in un determinato lasso di tempo. Alcuni wiki permettono di filtrare dette liste in modo che le modifiche minori\u00a0\u2013o le modifiche effettuate automaticamente dai cosiddetti bot (codici di programmazione eseguiti in maniera automatica) \u2013 possano essere escluse.\nDalla pagina dei cambiamenti sono accessibili altre due funzioni in quasi tutti i wiki: la cronologia delle revisioni, che visualizza le precedenti versioni di una pagina, e la funzionalit\u00e0 \u00abConfronta\u00bb, che pu\u00f2 evidenziare i cambiamenti tra due revisioni. La cronologia delle revisioni fornisce un editor per aprire e salvare una precedente versione della pagina e, in tal modo, ristabilire il contenuto originale. La funzionalit\u00e0 \u00abConfronta\u00bb pu\u00f2 essere usata per decidere quale precedente modifica sia opportuna e quale no. Un utente regolare del wiki pu\u00f2 vedere il confronto di un cambiamento elencato nella pagina \u00abUltime modifiche\u00bb e, se giudica una ultima versione inaccettabile, pu\u00f2 consultare la cronologia per ristabilire una precedente versione. Questo processo \u00e8 pi\u00f9 o meno efficiente in base al software wiki utilizzato.\nAlcuni wiki rendono possibile aggiungere segnalazioni di consenso su versioni nella pagina \"Ultime modifiche\" giudicate accettabili. Tavi di Scott Moonen introduce \"subscribed changes\" (simile alla \"watchlists\" di Wikipedia), una forma interna di segnalibro che \u00e8 usata per generare una lista di cambiamenti recenti per configurare solo un gruppo di pagine specifiche. Wikipedia fornisce link alle pagine che sono di una certa dimensione per essere evidenziate, in modo che creando piccole pagine cosiddette \"stubs\", queste siano rilevate in tutte le pagine che hanno un link verso di esse.\nPer essere sicuri che una serie di pagine mantengano la loro qualit\u00e0, una persona pu\u00f2 impostare un warning per le modifiche che gli permetta di verificare la validit\u00e0 delle nuove versioni in maniera agevole. \nNel 2016, un tema di informatici che collaborano a Wikimania, ha sviluppato una funzionalit\u00e0 per individuare i link interrotti sulle pagine di Wikipedia e segnalarli agli utenti che hanno pubblicato la relativa modifica. Ci\u00f2 \u00e8 di particolare importanza per la qualit\u00e0 delle voci di un'enciclopedia che si basa su fonti esterne, rinunciando a porsi come fonte primaria. Il bot non implementa ancora una funzionalit\u00e0 di ricerca e sostituzione automatica dei link interrotti col pi\u00f9 recente backup salvato nell'Internet Archive, su \"archive.is\" o altra base di conoscenza come \"archive.wikiwix.com\" (utilizzato da fr.Wikipedia)\nControllo delle modifiche.\nParecchi wiki pubblici evitano le procedure di una registrazione obbligatoria, tuttavia molti dei maggiori motori wiki (inclusi MediaWiki, MoinMoin, UseModWiki e TWiki) forniscono metodi per limitare l'accesso in scrittura. Alcuni motori wiki permettono che utenti singoli siano interdetti dalla scrittura mediante il blocco del loro particolare indirizzo IP o, se disponibile, del loro username. Comunque, parecchi Internet service provider (ISP) assegnano un nuovo indirizzo IP per ogni login, cos\u00ec l'interdizione dell'IP pu\u00f2 spesso essere aggirata facilmente. Per evitare il problema, la temporanea interdizione di IP \u00e8 spesso estesa al range degli indirizzi IP; l'idea \u00e8 che ci\u00f2 sia sufficiente come deterrente. Ci\u00f2 pu\u00f2, tuttavia, interdire anche utenti incolpevoli che utilizzano lo stesso ISP per tutta la durata del divieto.\nUna comune difesa contro i persistenti \u00abvandali\u00bb \u00e8 semplicemente permettere di cancellare e modificare quante pagine desiderano, sapendo che possono essere facilmente tracciati e annullati nei loro atti. Questa regola pu\u00f2 facilmente diventare poco pratica di fronte a modifiche sistematiche.\nCome misura di emergenza, alcuni wiki hanno una base di dati che pu\u00f2 essere impostato in modalit\u00e0 sola-lettura, quando alcuni impongono la regola per cui solo utenti che si siano registrati prima di una certa data possano continuare a scrivere. Tuttavia ogni danno provocato da un \"vandalo\" pu\u00f2 essere eliminato in maniera rapida e semplice. Pi\u00f9 problematici sono gli errori inseriti nelle pagine che passano inosservati, per esempio il cambiamento della data di pubblicazione di un album e le \"discografie\".\nIn casi estremi molti wiki forniscono pagine che possono essere protette dalla modifica. Le pagine protette in Wikipedia, ad esempio, possono essere solo modificate dai cosiddetti amministratori, che possono anche revocare la protezione. Questo costume \u00e8 generalmente considerato come violazione alla filosofia di base del WikiWiki e, quindi, \u00e8 spesso evitato.\nRicerca.\nLa maggior parte delle wiki offre almeno una ricerca per titolo, e spesso \u00e8 presente una ricerca full text che analizza il testo dei contenuti. La scalabilit\u00e0 della ricerca dipende dall'utilizzo o meno di un database per i contenuti: un accesso a un database indicizzato \u00e8 indispensabile per ottenere ricerche rapide su wiki di grandi dimensioni. Su Wikipedia, il cosiddetto pulsante \u00abVai\u00bb permette al lettore di visualizzare direttamente la pagina che si avvicina il pi\u00f9 possibile ai criteri della ricerca. Il motore di ricerca MetaWiki \u00e8 stato creato per permettere ricerche parallele su pi\u00f9 wiki.\nComunit\u00e0 wiki.\nLe 30 wiki pi\u00f9 grandi sono elencate su \"Biggest Wiki\".\nIl \"Wiki Node Network\" era un'iniziativa tra pi\u00f9 wiki collegate tra loro: seguendo i collegamenti da un wiki all'altro si pu\u00f2 trovarne una su un particolare soggetto di proprio interesse. Una pagina su tale iniziativa era presente anche sulla Wikipedia inglese.\nWiki farm.\nEsistono siti, denominati \"wiki farm\", che permettono agli utenti di creare le proprie wiki; qualcuna di esse permette anche la creazione di wiki privati, protetti da password.\nLa wiki-farm pi\u00f9 famosa \u00e8 Fandom (precedentemente nota come \"Wikia\"), fondata nel 2004 da Jimmy Wales.\nGergo.\nUn certo numero di termini gergali sono emersi nel corso dello sviluppo della comunit\u00e0 wiki.\nIl concetto di WikiGnome e WikiFairy potrebbe essere nato sulla \"Welcome Visitors Portland Pattern Repository's Wiki\", dove si trovano anche ulteriori definizioni pi\u00f9 precise.\nComunicazione interna.\nUso dei software wiki.\nIl concetto di wiki pu\u00f2 essere utilizzato in molti contesti aziendali dopo una corretta analisi dei bisogni, infatti, sono oggi disponibili numerosi strumenti informatici basati su sistemi wiki.\nI sistemi informatici wiki supportano tutte le numerose implicazioni del knowledge management e della comunicazione attiva tra i dipendenti di una azienda. L'uso del software wiki aiuta nell'analisi, strutturazione, estensione e trasferimento di conoscenze, esperienze, competenze sulle reti all'interno dell'azienda. Inoltre, i sistemi wiki supportano in modo potente il processo di apprendimento informale e il trasferimento delle conoscenze consentendo l'acquisizione delle conoscenze che si producono nel lavoro quotidiano.\nL'applicazione dei sistemi basati su wiki deve essere adattato alle specifiche esigenze dell'azienda, per quanto riguarda la cultura aziendale e la sua struttura organizzativa, e per questo motivo non esiste una soluzione generale disponibile per tutti ma la scelta deve essere decisa in funzione delle specifiche esigenze aziendali.\nRicerca dell'Universit\u00e0 di Tampere.\nRicercatori dell'Universit\u00e0 di Tampere hanno analizzato le modalit\u00e0 di interazione con sistemi Enterprise wiki (software wiki), per la creazione di intranet aziendali basate su sistemi wiki da parte delle maggiori 50 societ\u00e0 finlandesi, rilevando che:&lt;ref name=\"urlWiki-Studie 1: Wer nutzt Wikis und warum? - //SEIBERT/MEDIA Weblog\"&gt;&lt;/ref&gt; l'80 % delle maggiori 50 societ\u00e0 finlandesi ha partecipato allo studio, di queste il 26% usa Wikipedia per scopi aziendali, il 15% \u00e8 in una fase di test, il 18% sta valutando l'opportunit\u00e0 di una presenza su Wikipedia, il 38% non ha ancora deciso nulla in merito e il 3% ha scartato questa possibilit\u00e0. In generale il 59% ha avuto un approccio positivo con Wikipedia. Le motivazioni che stanno alla base di questo approccio positivo sono:\nLe aziende hanno giudicato l'impegno di addestramento all'uso di Wikipedia come pi\u00f9 elevato di quello che \u00e8 stato poi nella realt\u00e0, inoltre, i benefici di wiki sono aumentati nel tempo grazie anche alla facile usabilit\u00e0. Un sistema intranet aziendale basato su wiki offre una serie di vantaggi pratici per l'azienda che lo usa, infatti, esso \u00e8 uno strumento efficace per raccogliere informazioni in modo rapido e semplice. Inoltre il sistema intranet basato su wiki garantisce:\nComunicazione esterna.\nWikipedia pu\u00f2 essere e rappresentare una ottima fonte di informazione per il pubblico da parte di societ\u00e0. Questo \u00e8 possibile dal momento che le persone che cercano informazioni ricorrono a Wikipedia nella stragrande maggioranza delle circostanze, infatti, il 61% delle volte che viene consultata Google si legge la voce di Wikipedia. Essa vanta 60 milioni di visitatori unici al mese, con pi\u00f9 di 11 milioni di utenti registrati. Wikipedia nel 2009 \u00e8 stata il sesto maggior sito di consultazione su internet dopo: (fonte: Alexa (December 2009))\nMigliorando di una posizione nel 2011 quando \u00e8 diventata il quinto sito per numero di accessi.\nL'universale utilizzo e notoriet\u00e0 di Wikipedia rende prioritario per le aziende, che sviluppano una politica di comunicazione e visibilit\u00e0 aziendale, essere ben presenti e quindi visibili sulla stessa enciclopedia. Va tenuto presente anche che la presenza di informazioni fuorvianti e/o errate e/o incomplete pu\u00f2 in qualche misura compromettere l'immagine aziendale. Da sottolineare, per\u00f2, come la stesura di testi da parte dei dipendenti di un'azienda incontra la reale difficolt\u00e0 di \"dominare pienamente\" le regole fondamentali () che devono essere seguite nella di un testo, in particolare per uno dei cinque pilasti della stessa il o Neutral Point Of View o NPOV. \nRicerche scientifiche.\nDalla sua nascita wiki ha stimolato ricerche scientifiche in vari ambiti del sapere, in particolare nell'ambito medico/sanitario, in ambito comunicazionale, in ambito linguistico e sociologico.\nUno studio della Facolt\u00e0 di Medicina e Odontoiatria dell'Universit\u00e0 di Alberta a Edmonton in Canada ha dimostrato come la facile usabilit\u00e0 dei sistemi wiki consenta di educare sperimentatori pediatrici e tirocinanti nei principi basilari coinvolti nella scrittura di RCT ricucendo al minimo il rischio di bias negli stessi."}
{"id": "2295460", "revid": "1705737", "url": "https://it.wikipedia.org/wiki?curid=2295460", "title": "Parco nazionale delle Badlands", "text": "Il parco nazionale delle Badlands (in inglese: \"Badlands National Park\", letteralmente \"parco nazionale delle terre cattive\" o \"dei calanchi\") \u00e8 un parco nazionale statunitense situato nello Stato del Dakota del Sud. Copre una superficie di 982,40\u00a0km\u00b2.\nL'area protetta \u00e8 nota per le imponenti formazioni calanchive, chiamate \"mako sica\" (\"terre cattive\") dai nativi."}
{"id": "2295469", "revid": "339392", "url": "https://it.wikipedia.org/wiki?curid=2295469", "title": "Badlands National Park", "text": ""}
{"id": "2295485", "revid": "339392", "url": "https://it.wikipedia.org/wiki?curid=2295485", "title": "Drentse 8 van Dwingeloo", "text": ""}
{"id": "2295486", "revid": "339392", "url": "https://it.wikipedia.org/wiki?curid=2295486", "title": "Novilon Eurocup Ronde van Drenthe", "text": ""}
{"id": "2295487", "revid": "339392", "url": "https://it.wikipedia.org/wiki?curid=2295487", "title": "Unive Ronde van Drenthe", "text": ""}
{"id": "2295489", "revid": "113077027", "url": "https://it.wikipedia.org/wiki?curid=2295489", "title": "Piscina olimpionica comunale di Palermo", "text": "La piscina olimpionica di Palermo \u00e8 una struttura sportiva cittadina.\nStoria.\nCostruita tra il 1963 e il 1970 su progetto dell'architetto Gianni Pirrone, \u00e8 stata ristrutturata in occasione della XIX Universiade del 1997. Inoltre ha ospitato le gare di nuoto dei XV Jeux des \u00eeles.\nIl complesso \u00e8 composto da due vasche olimpioniche da 50 metri per otto corsie, una interna, e una esterna riscaldata. La vasca interna dispone di un palco da 1.000 posti a sedere e trampolini per tuffi. All'interno della struttura sono presenti anche una palestra attrezzata per ginnastica e attrezzi e un campo per pallavolo e basket, oltre a un bar e a un piccolo negozio di abbigliamento per nuoto.\nCollegamenti esterni.\nPalermo 2016 Capitale europea dello sport-Citt\u00e0 candidata"}
{"id": "2295496", "revid": "124216639", "url": "https://it.wikipedia.org/wiki?curid=2295496", "title": "Joseph Mazzello", "text": "Biografia.\nFratello di John Mazzello (anche lui attore), Joseph ha iniziato la sua attivit\u00e0 cinematografica ancora bambino, affermandosi come giovane attore negli anni novanta e riscuotendo notevole successo a livello internazionale, guadagnandosi l'apprezzamento del pubblico e il favore della critica. Ha frequentato prestigiose scuole, ossia la Our Lady of Lourdes High School e la University of Southern California.\nNumerosi e rilevanti i film a cui l'attore ha preso parte nel corso della sua carriera: \"Jurassic Park\" di Steven Spielberg (1993) e il suo sequel del 1997, \"Viaggio in Inghilterra\" (1993), \"The River Wild - Il fiume della paura\" (1994); ha lavorato con attori di fama mondiale, affiancando anche altre giovani promesse del mondo del cinema quali Miko Hughes nel film \"La voce dell'innocenza\" (1990), Jesse Bradford in \"Presunto innocente\" (1990), Elijah Wood ne \"Il grande volo\" (1992), Brad Renfro in \"Amici per sempre\" (1995), Bill Mumy e Brock Pierce in \"Tre desideri\" (1995), Colton James ne \"Il mondo perduto - Jurassic Park\" (1997), Ian Michael Smith in \"Simon Birch\" (1998), Spencer Breslin in \"Quando meno te lo aspetti\" (2004), Kevin Zegers in \"The Hollow - La notte di Ognissanti\" (2004), Patrick Labyorteaux.\nNel 2018 ha interpretato John Deacon, il bassista dei Queen, nel biopic \"Bohemian Rhapsody\".\nRiconoscimenti.\nPer quattro volte \u00e8 stato candidato ai premi Young Artist Awards, nel 1993 per il film \"Il grande volo\" (1992), nel 1996 insieme a Brad Renfro per \"Amici per sempre\" (1995) e nel 1999 per \"Simon Birch\" (1998), insieme a Ian Michael Smith, vincendolo nel 1994 per \"Jurassic Park\" (1993); con quest'ultimo film l'attore ha guadagnato anche una candidatura ai Saturn Award."}
{"id": "2295497", "revid": "951587", "url": "https://it.wikipedia.org/wiki?curid=2295497", "title": "Fred Savage", "text": "Biografia.\nInfanzia e carriera.\nFred Savage nasce a Chicago, nell'Illinois, da una famiglia ebraica di origini polacche, ucraine, tedesche e lettoni, figlio di Lewis e Joanne Savage. Suo fratello minore, Ben, \u00e8 anch'egli attore, mentre sua sorella, Kala, \u00e8 una musicista. Ha iniziato a recitare negli anni ottanta, ancora bambino.\nTra i suoi primi lavori vi sono film come \"Il ragazzo che sapeva volare\" (1986) e \"La storia fantastica\" (1987), ma \u00e8 soprattutto con \"Vice Versa - Due vite scambiate\" (1988) che l'attore ha raggiunto fama e notoriet\u00e0 a livello internazionale.\nIn questo film \u2014 simile, per le vicende narrate, a due altri lavori cinematografici dello stesso periodo, l'italiano \"Da grande\" (1987) e lo statunitense \"Big\" (1988) \u2014 Savage ha interpretato il ruolo di un bambino che accidentalmente viene scambiato con il padre, ritrovandosi cos\u00ec nel corpo di un adulto.\nSenza dubbio verr\u00e0 ricordato per essere il protagonista che diede vita alla serie \"Blue Jeans\", ove raccontava la vita di un adolescente durante la fine degli anni 60 e gli inizi degli anni 70 in una cittadina degli Stati Uniti.\nLa carriera dell'attore ha continuato a svilupparsi negli anni successivi, con film quali \"Piccoli mostri\" e \"Il piccolo grande mago dei videogames\" (affiancato in quest'ultimo da Luke Edwards), entrambi realizzati nel 1989.\nNegli anni novanta e duemila ha preso parte a varie serie televisive.\nVita privata.\nNel 1999 si \u00e8 laureato alla Stanford University, e il 7 agosto 2004 ha sposato Jennifer Lynn Stone, da cui ha avuto un figlio, Oliver Philip Savage, nato il 5 agosto 2006, e una figlia, Lily Aerin Savage, nata il 3 maggio 2008.\nRiconoscimenti.\nL'attore nel corso della sua carriera ha conseguito diversi Emmy e Golden Globe; complessivamente dall'inizio al 2008 Savage ha ottenuto 8 vittorie e 7 candidature."}
{"id": "2295507", "revid": "125851260", "url": "https://it.wikipedia.org/wiki?curid=2295507", "title": "Pomerania (razza canina)", "text": "Il pomerania o volpino di Pomerania \u00e8 una razza di cane che prende il nome dalla regione europea della Pomerania (compresa fino al 1945 nella Prussia, oggi divisa tra la Germania nordorientale e la Polonia nordoccidentale).\nPopolarit\u00e0.\nIl pomerania \u00e8 tra le razze di cani pi\u00f9 popolari negli Stati Uniti d'America, ed \u00e8 classificata sempre tra le prime 15 razze canine per registrazione negli ultimi 10 anni. Questo dato \u00e8 probabilmente incrementato dalla visibilit\u00e0 acquisita in particolare come cane delle celebrit\u00e0. Non \u00e8 comunque solo la moda che porta le persone a scegliere questo piccolo cane, infatti la sua piccola taglia, la facilit\u00e0 di cura e di gestione a causa della sua statura e il buon comportamento globale rende molto simpatica questa razza. \u00c8 caratteristica la sua criniera molto folta, la coda a riccio anch'essa molto folta e portata sulla schiena ed inoltre il fitto sottopelo idrorepellente che permette una rapida asciugatura anche dopo il bagno.\nQuesto cane, seppure di piccola taglia, \u00e8 molto robusto, audace e temerario, qualit\u00e0 ereditate dagli spitz tedeschi di taglia maggiore, che venivano usati come cani da guardia dai carrettieri tedeschi. Pur essendo un cane da compagnia viene annoverato tra i cani da guardia, poich\u00e9 \u00e8 spesso utilizzato come \"cane sentinella\", infatti \u00e8 in grado di allertare i cani da guardia veri e propri grazie alle sue ottime doti uditive. \u00c8 molto attaccato al padrone, che difende a tutti i costi, non temendo niente e nessuno. La sua rara intelligenza ne ha fatto spesso anche un cane \"da circo\" poich\u00e9 \u00e8 in grado di imparare in fretta qualsiasi esercizio. Uno dei pomerania pi\u00f9 conosciuti \u00e8 Boo, il famoso cane riconosciuto per come gli \u00e8 stato tagliato il pelo.\nSperanza di vita.\nI pomerania vivono abitualmente tra i 12 ed i 16 anni, anche se ci sono casi di esemplari che raggiungono i 20 anni di et\u00e0. Un problema comune per la salute in et\u00e0 avanzata \u00e8 il collasso della trachea o l'insufficienza renale. Possono sviluppare eventi di epilessia e problemi dentali\nAccorgimenti.\nEssendo il volpino di Pomerania un cane a pelo lungo, \u00e8 buona norma spazzolargli il pelo ogni giorno per evitare nodi (a causa dei vari strati di pelo) e mantenerlo pulito il pi\u00f9 a lungo possibile tramite una spazzola apposita chiamata cardatore, facilmente reperibile nei negozi di animali. Inoltre seguendo una dieta bilanciata adatta al suo peso ed alla sua et\u00e0 si manterr\u00e0 in forma pi\u00f9 a lungo. Per evitare spiacevoli odori dell'alito \u00e8 consigliabile controllare spesso la dentatura, dato che, a causa delle piccole dimensioni dei denti, si forma facilmente del tartaro.\nCollegamenti esterni.\nSito ufficiale sul volpino di pomerania"}
{"id": "2295509", "revid": "125271979", "url": "https://it.wikipedia.org/wiki?curid=2295509", "title": "Franco Fraticelli", "text": "Biografia.\nNipote del montatore Mario Bonotti, \u00e8 stato uno dei principali promotori dell'attuale Associazione Montaggio Cinematografico e Televisivo (A.M.C.) nata in Italia all'inizio degli anni settanta.\nHa montato oltre 150 film.\nHa avuto una stretta collaborazione anche con Lina Wertm\u00fcller, a cominciare da \"Rita la zanzara\" (1966). In particolare ha montato anche \"Pasqualino Settebellezze\" (1976), film che ebbe 4 candidature all'Oscar del 1977. L'ultimo film con la Wertm\u00fcller \u00e8 stato \"Scherzo del destino in agguato dietro l'angolo come un brigante da strada\" (1983).\nIn seguito alla naturale transizione al montaggio in digitale, si rifiut\u00f2 per molti anni di abbandonare il montaggio in pellicola. Il film \"Trauma\" (1993) \u00e8 il primo che Dario Argento realizza senza Fraticelli, ed \u00e8 infatti montato da Bennet Goldberg e dallo stesso Argento con il sistema EditDroid della Lucasfilm su laserdisc. Solamente negli anni 2000 si fece convincere ad utilizzare il sistema Avid.\n\u00c8 morto a Roma il 26 aprile 2012.\nLa collaborazione con Dario Argento.\nFraticelli \u00e8 stato il montatore di fiducia di Dario Argento a partire da \"L'uccello dalle piume di cristallo\" (1969) fino ad \"Opera\" (1987). Successivamente Argento ha ritenuto di aver bisogno dell'apporto di persone nuove. Tuttavia Fraticelli continuer\u00e0 a lavorare indirettamente con Argento ai film da lui scritti e prodotti \"La chiesa\" (1989) e \"La setta\" (1991). Nell'arco dei 18 anni di collaborazione, Fraticelli non ha montato \"4 mosche di velluto grigio\" (1971), questo perch\u00e9 vi fu un acceso litigio tra i due dopo che Argento vision\u00f2 un premontaggio parziale del film. Il regista ritenne il lavoro fatto da Fraticelli \"inguardabile\" (mentre Fraticelli riteneva il girato di Argento poco coerente). La discussione culmin\u00f2 con il montatore romano che smont\u00f2 il film dalla moviola e se ne and\u00f2. Il rapporto tra i due venne a ripristinarsi nel 1973, anno in cui lavorarono insieme su \"Le cinque giornate\".\nIl dibattito critico ha evidenziato come l'apporto di Fraticelli ai film di Dario Argento (specialmente nelle scene di suspense) sia stato fondamentale per il loro successo in Italia e all'estero, mentre quando la collaborazione si \u00e8 sciolta i film di Argento hanno goduto sempre di minor popolarit\u00e0."}
{"id": "2295510", "revid": "767487", "url": "https://it.wikipedia.org/wiki?curid=2295510", "title": "Silvano Moro", "text": "Carriera.\nGiocatore.\nClub.\nMoro cresce nella Pro Gorizia dove rimane fino al termine della stagione 1950-1951. Passa poi all'Udinese nel 1951 dove debutta contro la Fiorentina. Ad Udine rimane per due stagioni prima di approdare al Milan nel luglio del 1953 per disputare il campionato 1953-54.\nPassa quindi al Lanerossi Vicenza dove esordisce il 19 settembre 1954 in -L.R. Vicenza 2-1. Con la maglia dei lanieri \u00e8 uno dei pi\u00f9 presenti e segna un gol con un tiro imparabile su calcio di posizione il 30 gennaio 1955 in L.R. Vicenza- 3-0.\nNel 1954 passa poi al Padova di Nereo Rocco, dove divenne uno dei pi\u00f9 forti mediani italiani giocando in totale 108 partite segnando 17 gol.\nNella stagione 1959-60 riport\u00f2 un grave infortunio che lo costrinse a stare fermo oltre un anno.\nFu acquistato dal in serie C nella stagione successiva.\nTotalizz\u00f2 190 presenze in serie A.\nIl suo addio al calcio giocato avvenne nel 1962 a Chieti, quando aveva 34 anni.\nNazionale.\nFu convocato in azzurro dal ct Alfredo Foni il 23 marzo 1958 nella partita Austria-Italia a Vienna persa 3-2 dagli azzurri.\nAllenatore.\nCominci\u00f2 la carriera di allenatore con la Sangiorgina, squadra del suo paese natale, per passare poi nel 1968\u20131969 sulla panchina dell'Atalanta, in serie A. Questa sua esperienza fu di breve durata, dato che si dimise dopo qualche partita e al suo posto subentr\u00f2 Carlo Ceresoli. Nella stagione 1969-1970 venne chiamato alla guida della Cremonese in serie D."}
{"id": "2295517", "revid": "729019", "url": "https://it.wikipedia.org/wiki?curid=2295517", "title": "Aeroporto di Tiksi", "text": "L'aeroporto di Tiksi () \u00e8 un aeroporto civile e una base aerea militare russa.\nPosizione geografica.\nL'aeroporto di Tiksi si trova a 7\u00a0km a nord dalla citt\u00e0 di Tiksi, nella Repubblica Autonoma della Sacha-Jakuzia (Circondario federale dell'Estremo Oriente). L'Aeroporto di Tiksi \u00e8 situato a 1500\u00a0km a nord-est dall'aeroporto di Noril'sk-Alykel' ed a 1070\u00a0km a nord dall'aeroporto di Jakutsk.\nAerei di base nell'aeroporto.\nNell'aeroporto sono di base l'aviazione del Federal'naja slu\u017eba bezopasnosti della Russia, delle Voenno-vozdu\u0161nye sily Rossijskoj Federacii e la compagnia aerea russa Polar Airlines.\nStoria.\nLa prima base aerea a Tiksi \u00e8 stata creata negli anni trenta del XX secolo con l'organizzazione del porto sulla Via polare navale. Nel settore orientale di tale via \u00e8 stato creato un punto di controllo delle navi a Tiksi. Negli anni sessanta-settanta del XX secolo l'aeroporto di Tiksi \u00e8 stato utilizzato come una base aerea militare per l'Aviazione strategica dell'URSS per raggiungere la costa del Canada. A Tiksi si basavano gli aerei Tupolev Tu-95 del Gruppo Operativo Polare della 37ma Vozdushnaja Armia dell'URSS. Inoltre, durante l'inverno all'aeroporto di Tiksi potevano atterrare i bombardieri strategici Myasishchev M-4. Con la fine della guerra fredda la base aerea strategica \u00e8 stata chiusa ed il Distaccamento Aereo di Tiksi \u00e8 entrato nel 1997 a far parte della nuova compagnia aerea russa Polar Airlines con la creazione della divisione a Tiksi. La compagnia aerea Polar Airlines ha costruito la base tecnica per la manutenzione nelle condizioni del Circolo polare artico degli elicotteri Mil Mi-8 e degli aerei Antonov An-24, Tupolev Tu-154.\nDati tecnici.\nL'aeroporto di Tiksi \u00e8 un aeroporto di prima classe dotato di una pista attiva cementata di 3,000 m x 60 m portante un peso massimo al decollo di 260 T che permette l'atterraggio e il decollo di quasi tutti tipi degli aerei esistenti e di tutti i tipi degli elicotteri.\nScalo d'emergenza ETOPS.\nL'aeroporto di Tiksi \u00e8 uno scalo d'emergenza (in inglese: Diversion airport), per gli aerei con due motori (in inglese: Twinjet) (Airbus A300, Airbus A310, Airbus A330, Boeing 737, Boeing 757, Boeing 767, Boeing 777, Gulfstream V G500/G550, Gulfstream IV G350/G450) che compiono le rotte transcontinentali transpolari \u2116 3 e \u2116 4 dall'Asia (Hong Kong, Delhi) per America del Nord (New York, Vancouver). Secondo la regola ETOPS in ogni momento del volo di un aereo bimotore devono esserci aeroporti d'emergenza nel raggio di 180-207 minuti. Gli aeroporti russi di \u010cul'man, Salechard, Noril'sk, Pevek, Poljarnyj, Jakutsk, Mirnyj, Bratsk, Blagove\u0161\u010densk, Irkutsk, Chatanga, Tiksi fanno parte degli aeroporti d'emergenza per soddisfare i requisiti ETOPS.\nCollegamenti con Tiksi.\nIl Terminal aeroportuale si trova a 7\u00a0km a nord dal centro di Tiski. L'aeroporto \u00e8 aggiungibile con la linea del trasporto pubblico che collega l'aeroporto con la citt\u00e0 ogni 3 ore nei giorni feriali ed ogni 4 ore nei giorni festivi."}
{"id": "2295518", "revid": "343261", "url": "https://it.wikipedia.org/wiki?curid=2295518", "title": "Cosmografia induista", "text": ""}
{"id": "2295520", "revid": "33277", "url": "https://it.wikipedia.org/wiki?curid=2295520", "title": "Hans S\u00fc\u00df von Kulmbach", "text": ""}
{"id": "2295528", "revid": "287204", "url": "https://it.wikipedia.org/wiki?curid=2295528", "title": "Novum Testamentum Graece", "text": "Il Novum Testamentum Graece (dal latino, \"Nuovo Testamento in greco\") \u00e8 il titolo del testo greco del Nuovo Testamento, solitamente corredato di apparato critico.\nLa prima edizione stampata del Nuovo Testamento Greco fu prodotta da Erasmo da Rotterdam. Oggi il nome \"Novum Testamentum Graece\" fa comunemente riferimento all'edizione del Nestle-Aland (dal nome degli studiosi che la diressero), curata dall\"'Institut f\u00fcr neutestamentliche Textforschung\" (\"Istituto per la ricerca testuale del Nuovo Testamento\") di M\u00fcnster, oggi giunta alla ventottesima edizione (NA28). NA28 \u00e8 normalmente usata come base per le pi\u00f9 recenti traduzioni del Nuovo Testamento e si \u00e8 imposta come standard per la ricerca accademica sul Nuovo Testamento.\nCompilazione.\nIl testo greco presentato \u00e8 basato su quello che i critici testuali biblici chiamano \"testo critico\", un testo eclettico compilato da un comitato che esamina (\"collazione\") un gran numero di manoscritti per decidere quale \"lezione\" (versione) \u00e8 pi\u00f9 vicina all'originale perduto. Gli studiosi utilizzano diversi metodi per decidere la ricostruzione pi\u00f9 probabile, come la data di composizione (le edizioni pi\u00f9 antiche sono normalmente preferite), la distribuzione geografica di una particolare lezione e corruzioni accidentali o intenzionali. Nel \"Novum Testamentum Graece\" un elevato numero di varianti testuali sono presentate nell'apparato critico (le numerose note a pie' pagina che contraddistinguono il \"Novum Testamentum Graece\" dalle altre edizioni del Nuovo Testamento in greco).\nAlcuni studiosi, come il biblista Maurice Robinson e il linguista Wilbur Pickering, sostengono che i testi minuscoli (tipo testuale bizantino) riflettono pi\u00f9 accuratamente gli \"autografi\" (gli originali) di un testo eclettico come NA28, che si basa sul manoscritti del tipo testuale alessandrino; questo punto di vista \u00e8 stato criticato da Gordon Fee e Bruce Metzger tra gli altri. Poich\u00e9 la maggior parte dei pi\u00f9 antichi manoscritti esistenti sono minuscoli, sono spesso chiamati \"testo di maggioranza\". Va comunque notato che il testo di maggioranza nel suo complesso \u00e8 classificato dagli editori del NA28 (tra cui Metzeger) come un \u00abtestimone costantemente citato del primo ordine\u00bb.\nL'apparato del \"Novum Testamentum Graece\" riassume le prove, provenienti da manoscritti e versioni differenti, sia a favore che (talvolta) contro una selezione delle pi\u00f9 importanti varianti per lo studio del testo del Nuovo Testamento. Pur non perseguendo la completezza nella selezione delle varianti e nella citazione delle testimonianze, questa edizione fornisce a lettori esperti una base con la quale giudicare da soli quali lezioni riflettano meglio gli originali.\nIl testo greco della 28\u00aa edizione coincide con quello della quarta edizione del Nuovo Testamento greco della United Bible Societies (UBS4), sebbene vi siano alcune differenze nella suddivisione in paragrafi, nell'uso delle maiuscole, della punteggiatura e nell'ortografia. L'apparato critico \u00e8 invece differente per le due opere, in quanto l'UBS4 \u00e8 preparata per l'uso come base di traduzione, includendo meno varianti testuali ma aggiungendo materiale ulteriore utile ai traduttori.\nStoria.\nLa prima edizione, pubblicata da Eberhard Nestle nel 1898, combinava le lezioni delle edizioni di Tischendorf, di Westcott e Hort, e di Weymouth, inserendo la lezione maggioritaria nel testo e quella minoritaria nell'apparato critico; nel 1901 Nestle sostitu\u00ec Weymouth con il testo di Bernhard Weiss e, nelle edizioni successive, inizi\u00f2 ad annotare le lezioni di alcuni importanti manoscritti nell'apparato.\nErwin Nestle, figlio di Eberhard, succedette al padre alla sua morte e pubblic\u00f2 la tredicesima edizione nel 1927: questa edizione introdusse un apparato critico separato e inizi\u00f2 ad abbandonare il principio della lezione maggioritaria.\nKurt Aland divenne curatore associato della ventunesima edizione nel 1952; a richiesta di Erwin Nestle, revision\u00f2 ed espanse l'apparato critico, aggiungendo molti altri manoscritti, un lavoro che port\u00f2 alla venticinquesima edizione del 1963. Anche le grandi scoperte di manoscritti del XX secolo resero necessaria una revisione del testo e, col permesso di Nestle, Aland inizi\u00f2 a revisionare il testo del \"Novum Testamentum Graece\". Aland sottomise il suo lavoro al comitato editoriale (di cui faceva parte) del \"Greek New Testament\" della Societ\u00e0 Bibliche Unite, e questo divenne il testo di base della loro terza edizione (UBS3) nel 1975, quattro anni prima che fosse pubblicato nella ventiseiesima edizione del Nestle-Aland.\nL'attuale edizione di Nestle-Aland (NA28) riproduce il testo di NA26 (lo stesso usato in UBS3 e UBS4) con un apparato critico interamente rivisto e introduzione e appendici riscritte.\nUn insieme di varianti maggiormente completo \u00e8 inserito nel \"Novum Testamentum Graecum - Editio Critica Maior\". Un numero ristretto di cambiamenti all'attuale edizione \u00e8 stato incorporato nella ventottesima edizione della Nestle-Aland. pubblicata nel settembre 2012 dopo circa due decenni dal NA27. I cambiamenti rispetto alla precedente edizione riguardano l'apparato critico, semplificato, la considerazione dei papiri 117-127 (interessanti soprattutto per gli \"Atti degli Apostoli\"), una trentina di variazioni al testo delle Lettere Cattoliche e le maggiori referenze marginali alla letteratura giudaica. L'edizione \u00e8 sempre a cura della Deutsche Bibelgesellschaft e dell'Istituto per la ricerca testuale del Nuovo Testamento."}
{"id": "2295533", "revid": "290948", "url": "https://it.wikipedia.org/wiki?curid=2295533", "title": "Toponimi celtici del Friuli Venezia Giulia", "text": ""}
{"id": "2295536", "revid": "729019", "url": "https://it.wikipedia.org/wiki?curid=2295536", "title": "N\u00e9metfalu", "text": "N\u00e9metfalu \u00e8 un comune dell'Ungheria di 214 abitanti (dati 2001). \u00c8 situato nella provincia di Zala."}
{"id": "2295537", "revid": "357738", "url": "https://it.wikipedia.org/wiki?curid=2295537", "title": "Chetotifene", "text": ""}
{"id": "2295539", "revid": "767487", "url": "https://it.wikipedia.org/wiki?curid=2295539", "title": "Nova (Ungheria)", "text": "Nova \u00e8 un comune dell'Ungheria di 861 abitanti (dati 2001). \u00c8 situato nella provincia di Zala."}
{"id": "2295541", "revid": "767487", "url": "https://it.wikipedia.org/wiki?curid=2295541", "title": "Olt\u00e1rc", "text": "Olt\u00e1rc \u00e8 un comune dell'Ungheria di 311 abitanti (dati 2001). \u00c8 situato nella provincia di Zala."}
{"id": "2295546", "revid": "757396", "url": "https://it.wikipedia.org/wiki?curid=2295546", "title": "Telekom Baskets Bonn", "text": "Il Telekom Baskets Bonn \u00e8 una societ\u00e0 cestistica avente sede a Bonn, in Germania. Gioca nel campionato tedesco.\nDisputa le partite interne nel Telekom Dome, che ha una capacit\u00e0 di 6.000 spettatori.\nStoria.\nIl club nacque nel 1992 come \"BG Bonn 92\" dalla fusione tra \"Godesberg Turnverein 1888\" (societ\u00e0 fondata nel 1970) e \"SC Fortuna Bonn\" (societ\u00e0 fondata nel 1973). Dal 1995, con la sponsorizzazione di Deutsche Telekom ha assunto la denominazione attuale.\nRoster 2021-2022.\n\"Aggiornato al 6 agosto 2021.\""}
{"id": "2295547", "revid": "767487", "url": "https://it.wikipedia.org/wiki?curid=2295547", "title": "\u00d3h\u00edd", "text": "\u00d3h\u00edd \u00e8 un comune dell'Ungheria di 607 abitanti (dati 2001). \u00c8 situato nella provincia di Zala."}
{"id": "2295549", "revid": "729019", "url": "https://it.wikipedia.org/wiki?curid=2295549", "title": "Orb\u00e1nyosfa", "text": "Orb\u00e1nyosfa \u00e8 un comune dell'Ungheria di 150 abitanti (dati 2001). \u00c8 situato nella provincia di Zala."}
{"id": "2295551", "revid": "729019", "url": "https://it.wikipedia.org/wiki?curid=2295551", "title": "Orm\u00e1ndlak", "text": "Orm\u00e1ndlak \u00e8 un comune dell'Ungheria di 129 abitanti (dati 2001). \u00c8 situato nella provincia di Zala."}
{"id": "2295553", "revid": "110157", "url": "https://it.wikipedia.org/wiki?curid=2295553", "title": "Orosztony", "text": "Orosztony \u00e8 un comune dell'Ungheria di 454 abitanti (dati 2001). \u00c8 situato nella provincia di Zala."}
{"id": "2295555", "revid": "767487", "url": "https://it.wikipedia.org/wiki?curid=2295555", "title": "Ortah\u00e1za", "text": "Ortah\u00e1za \u00e8 un comune dell'Ungheria di 154 abitanti (dati 2001). \u00c8 situato nella provincia di Zala."}
{"id": "2295556", "revid": "642594", "url": "https://it.wikipedia.org/wiki?curid=2295556", "title": "Phantoms Braunschweig", "text": ""}
{"id": "2295557", "revid": "729019", "url": "https://it.wikipedia.org/wiki?curid=2295557", "title": "Ozm\u00e1nb\u00fck", "text": "Ozm\u00e1nb\u00fck \u00e8 un comune dell'Ungheria di 225 abitanti (dati 2001). \u00c8 situato nella provincia di Zala."}
{"id": "2295558", "revid": "1566286", "url": "https://it.wikipedia.org/wiki?curid=2295558", "title": "Sandro Continenza", "text": "Biografia.\nEsord\u00ec come sceneggiatore cinematografico nel 1949, collaborando al film \"Tot\u00f2 cerca casa\" di Steno e Mario Monicelli. Per Tot\u00f2 avrebbe scritto molte sceneggiature anche in seguito.\nNel corso della sua carriera nel cinema, durata fino ai primi anni ottanta, Alessandro Continenza contribu\u00ec alla sceneggiatura di centoquarantadue film per i principali registi italiani, tra i quali Alessandro Blasetti, Mario Monicelli e Dino Risi. Collabor\u00f2 tra gli altri con Suso Cecchi D'Amico e Age e Scarpelli.\nFu uno degli autori televisivi che lavorarono per Raimondo Vianello, in pressoch\u00e9 tutte le sue realizzazioni (dal game show \"Zig Zag\" alla sit-com \"Casa Vianello\").\nSua fu l'invenzione del termine \"maggiorata fisica\".\nFu anche collaboratore di rotocalchi e settimanali satirici."}
{"id": "2295560", "revid": "729019", "url": "https://it.wikipedia.org/wiki?curid=2295560", "title": "Pad\u00e1r", "text": "Pad\u00e1r \u00e8 un comune dell'Ungheria di 149 abitanti (dati 2001). \u00c8 situato nella provincia di Zala."}
{"id": "2295561", "revid": "757396", "url": "https://it.wikipedia.org/wiki?curid=2295561", "title": "Eisb\u00e4ren Bremerhaven", "text": "L'Eisb\u00e4ren Bremerhaven \u00e8 una societ\u00e0 cestistica avente sede a Bremerhaven, in Germania. Fondata nel 2001, gioca nel campionato tedesco.\nDisputa le partite interne nella Stadthalle Bremerhaven, che ha una capacit\u00e0 di 4.100 spettatori.\nRoster 2019-2020.\n\"Aggiornato al 2 agosto 2019.\""}
{"id": "2295563", "revid": "15756", "url": "https://it.wikipedia.org/wiki?curid=2295563", "title": "Gran Premio di Gran Bretagna 1984", "text": "Il Gran Premio di Gran Bretagna 1984 \u00e8 stata la decima prova della stagione 1984 del Campionato mondiale di Formula 1. Si \u00e8 corsa domenica 22 luglio 1984 sul Circuito di Brands Hatch. La gara \u00e8 stata vinta dall'austriaco Niki Lauda su McLaren-TAG Porsche; per il vincitore si tratt\u00f2 del ventiduesimo successo nel mondiale. Ha preceduto sul traguardo il britannico Derek Warwick su Renault e il brasiliano Ayrton Senna su Toleman-Hart.\nVigilia.\nSviluppi futuri.\nLa FISA decise di mantenere la limitazione a 220 litri per il serbatoio delle monoposto anche per il 1985. La Renault conferm\u00f2 Derek Warwick, quale pilota titolare, anche per il 1985.\nLa FISA annunci\u00f2, quale novit\u00e0 per il calendario del 1985, l'inserimento di un gran premio da corrersi a Roma, solo per\u00f2 quale prova di riserva del Gran Premio d'Europa. Il calendario sarebbe stato confermato solo a ottobre, ma la prima bozza prevedeva l'esordio il 3 febbraio in Brasile, e proseguiva con la gara di Dallas, che veniva confermata; la stagione si sarebbe dovuta concludere il 5 ottobre in Sudafrica.\nLa scuderia italiana Minardi, impegnata in Formula 2, present\u00f2 a Faenza la monoposto con cui intendeva esordire in F1, a partire dalla stagione 1985.\nAspetti tecnici.\nLa Brabham present\u00f2 la versione B della BT53, con una sospensione anteriore revisionata. Anche l'alettone anteriore veniva rivisto, e la linea della parte anteriore della monoposto riprendeva quella proposta dalla McLaren. Anche la Ferrari present\u00f2 una versione rivisitata della sua vettura con pontoni allungati, nuova posizione dei radiatori e alettone anteriore nuovo. La Williams port\u00f2 una versione della FW9 che presentava una nuova sospensione anteriore, cambiamento di posto per turbo e scambiatori, apparizione di un grosso estrattore d'aria, freni in carbonio SEP e passo allungato di 17 cm. La scuderia britannica conferm\u00f2 che la FW10 sarebbe apparsa solo nel 1985.\nAnche la Renault present\u00f2 diverse novit\u00e0: venne abbandonato l'uso del \"kevlar\", sostituito da placche di carbonio all'altezza della pedaliera. Venne montato un nuovo scambiatore di temperatura, che regolava automaticamente la stessa; un nuovo motore che economizzava il consumo di carburante; infine, vi furono delle novit\u00e0 anche sull'aerodinamica della monoposto.\nModifiche limitate vennero presentate dall'Arrows (alla sospensione posteriore, ora pi\u00f9 rigida) cos\u00ec come alla RAM e all'ATS.\nAspetti sportivi.\nAl termine del GP di Detroit, le vetture della Tyrrell erano state sottoposte a verifica. Il peso delle Tyrrell risult\u00f2 regolare, ma i tecnici della federazione vollero controllare anche il serbatoio d'acqua delle vetture, all'interno del quale venne scoperto un liquido sconosciuto, nel quale galleggiavano dei pallini di piombo.\nA seguito di ulteriori indagini, la Federazione scopr\u00ec che sulle vetture inglesi, durante la gara, veniva effettuato un rabbocco con questo liquido contenente pallini di piombo, che serviva per arricchire l'aria immessa sui tromboncini di aspirazione, al fine di ritardare la detonazione del motore, rendendo cos\u00ec possibile l'utilizzo di un maggior rapporto di compressione, ottenendo una maggiore potenza.\nIl 18 luglio, la Commissione F1 della FISA con 6 voti favorevoli e 4 schede bianche, decise per l'esclusione della Tyrrell dal campionato. La scuderia britannica veniva accusata di rifornimento illegale di carburante durante la gara, utilizzo di carburante non conforme e presenza di canalizzazioni autosigillanti di sicurezza. Jean-Marie Balestre, il presidente della FISA, annunci\u00f2 che la zavorra trovata sulle monoposto, dopo i controlli della gara di Detroit, avrebbe superato i 60 kg. Una zavorra non era vietata dal regolamento, ma era ammessa in un unico pezzo, fissata al telaio, rimovibile da uno strumento. Inoltre, il liquido brunastro trovato nel serbatoio dell'acqua, sembrava fosse un combustibile speciale.\nLa scuderia si difese affermando che i pallini di piombo erano contenuti in una busta che poteva essere sigillata, costituendo cos\u00ec una zavorra come stabilito nel regolamento. La scuderia rimprover\u00f2 inoltre alla FISA di aver nascosto i risultati delle analisi, cosa che non aveva permesso loro di difendersi. La Tyrrell si rivolse all'Alta Corte di Londra, che al venerd\u00ec, prima della gara, mise a confronto gli avvocati delle parti.\nL'Alta Corte decise infine di riammettere alla gara la scuderia, in quanto l'esclusione sarebbe stata un ostacolo, al diritto del lavoro per i dipendenti del team, deciso da un tribunale sportivo internazionale, con quartier generale a Parigi.\nNigel Mansell, dopo i fatti del gran premio precedente, in cui aveva cercato di spingere a mano la sua Lotus, rimasta senza carburante a pochi metri dal traguardo, venne squalificato per un anno dalle competizioni; la pena venne accompagnata dalla condizionale, che consent\u00ec al pilota britannico di partecipare al resto del campionato.\nTeo Fabi torn\u00f2 al volante della Brabham, al posto del fratello Corrado. La Tyrrell decise di sostituire l'infortunato Martin Brundle con lo svedese Stefan Johansson. Johansson aveva corso 6 gare con la Spirit nel 1983, e tra il 1980 e il 1981 aveva tentato in qualche occasione di qualificarsi, senza successo, con Shadow e March. L'Osella iscrisse una seconda vettura, per Jo Gartner.\nIl tracciato di Brands Hatch torn\u00f2 a ospitare, nella solita alternanza con Silverstone, il Gran Premio di Gran Bretagna. Il tracciato aveva comunque ospitato il Campionato mondiale del 1983, quale sede del Gran Premio d'Europa.\nUno sciopero dei traghetti che collegavano l'Inghilterra con la Francia provoc\u00f2 grossi problemi per l'arrivo delle vetture delle scuderie che avevano sede sul continente. Le vetture dovettero essere inviate per via aerea: vi furono per\u00f2 dei problemi burocratici alle dogane, che fecero giungere in ritardo le monoposto. Un mese prima della gara, in alcune prove libere effettuate sul tracciato, la Lotus ottenne un tempo attorno al minuto e dieci secondi, mentre le Ferrari risultarono staccate di due secondi circa.\nProve libere.\nNelle prime fasi delle prove libere del venerd\u00ec, Johnny Cecotto perse il controllo della sua Toleman andando a sbattere contro le barriere, alla curva \"Westfield\". L'anteriore della macchina si distrusse, provocando fratture multiple alle gambe del pilota venezuelano che, di fatto, concluse la sua carriera in F1. Il pilota venne trovato dai soccorritori, che impiegarono venti minuti per estrarre il pilota dalla vettura, con le gambe esposte fuori dal musetto dell'abitacolo. Cecotto fu trasportato all'ospedale \"St. Mary Hospital\" di Sideup, dove venne sottosposto a un intervento chirurgico della durata di tre ore. L'incidente provoc\u00f2 anche uno slittamento di un'ora e mezza delle prima prove ufficiali. L'altro pilota della Toleman, Ayrton Senna, ottenne il miglior tempo.\nQualifiche.\nResoconto.\nLe Tyrrell poterono partecipare alla prima giornata di prove ufficiali, sulla base di una decisione dell'Alta Corte di Londra. La FISA avvert\u00ec la scuderia britannica che nelle gare successive avrebbe fatto rispettare le proprie regole. Venne prospettato anche che la gara, in caso di partecipazione della Tyrrell, avrebbe potuto essere considerata non valida per il Campionato mondiale, ma tale decisione avrebbe provocato una decurtazione degli ingaggi per le scuderie, spingendo molte ad abbandonare il circuito prima della gara stessa. Vi era inoltre la possibilit\u00e0 che, se qualche vettura avesse avuto un incidente con una delle Tyrrell, la scuderia coinvolta avrebbe potuto chiedere l'annullamento del gran premio.\nNella prima sessione di qualifiche Alain Prost colse il tempo migliore, in 1'11\"494, davanti al compagno di scuderia Niki Lauda, staccato di un decimo. Terzo chiuse Elio De Angelis, con 1'11\"734.\nAnche al sabato le Tyrrell poterono prendere parte alle qualifiche ma la FISA ribad\u00ec che, nel caso le due vetture si fossero qualificate, ci\u00f2 non avrebbe impedito al pilota col ventisettesimo tempo di partecipare comunque alla gara, che sarebbe stata, per regolamento, limitata a sole 26 vetture. La Federazione stabil\u00ec anche che se le vetture della Tyrrell fossero giunte nella zona dei punti, non sarebbero stati attribuiti punti al costruttore britannico.\nLa Brabham abbandon\u00f2 la nuova geometria delle sospensioni posteriori, che aveva debuttato al venerd\u00ec. Ci\u00f2 consent\u00ec a Nelson Piquet, solo dodicesimo al venerd\u00ec, di conquistare la \"pole position\", abbattendo il muro del minuto e undici. I due piloti della McLaren rimasero al secondo e terzo posto, davanti a De Angelis e Rosberg. Le prove segnarono un buon risultato per le vetture gommate dalla Michelin, mentre furono penalizzate le scuderie rifornite dalla Goodyear. Al termine delle prove vi fu una lite tra Ren\u00e9 Arnoux e Ayrton Senna, col brasiliano che accus\u00f2 il francese di averlo ostacolato durante un giro veloce. Le due Tyrrell chiusero col venticinquesimo e ventiseiesimo tempo, mentre il pilota col ventisettesimo tempo, Jo Gartner, venne ammesso comunque alla gara, come gi\u00e0 annunciato dalla FISA, con l'approvazione dei direttori sportivi delle altre scuderie.\nIn una conferenza stampa, al sabato sera, Jean-Marie Balestre, presidente della FISA, conferm\u00f2 che la Tyrrell partecipava alla gara ma che sarebbe stata esclusa dal resto del campionato. Ken Tyrrell, dal suo canto, annunci\u00f2 di voler portare la questione di fronte al Tribunale dell'Appello della FIA, e che le tracce di carburante trovate dai tecnici nei campioni prelevati erano infinitesimali rispetto a quando annunciato.\nRisultati.\nI risultati delle qualifiche furono i seguenti:\nGara.\nResoconto.\nPrima del via i commissari tecnici della federazione scoprirono sul fondo delle Tyrrell dei fori illegali, che dovettero essere coperti prima del via.\nKeke Rosberg dovette affrontare la gara col muletto, a causa di un problema alla pressione della pompa della benzina.\nAlla partenza Nelson Piquet mantenne il comando, seguito da Alain Prost, Elio De Angelis e Niki Lauda. L'austriaco pass\u00f2 De Angelis alla \"Druids\", mentre, alla curva \"Graham Hill\" Riccardo Patrese perse il controllo della sua Alfa Romeo, per evitare la vettura di Jacques Laffite, mettendola di traverso; il padovano recuper\u00f2 il controllo della vettura, ma il compagno di team Eddie Cheever fu costretto a rallentare di colpo, e venne a sua volta centrato da Philippe Alliot. La RAM del francese si alz\u00f2 da terra, dopo aver colpito la Tyrrell di Stefan Johansson. Jo Gartner, che non trov\u00f2 lo spazio, perse la sua Osella e and\u00f2 a sbattere contro un muro di gomme. Alliot, Johansson e Gartner furono costretti all'abbandono.\nLa corsa continu\u00f2 con Piquet al comando, capace di allungare sul dritto, mentre nel misto doveva difendersi da Prost, penalizzato da una scelta di gomme infelice, che portava al sovrasterzo. Al secondo giro Lauda super\u00f2 De Angelis, portandosi al terzo posto. Al decimo giro Piquet venne passato prima da Prost (alla \"Paddock Hill\") e poi da Lauda (alla \"Druids\"). Il brasiliano rientr\u00f2 subito ai box per cambiare le gomme. Poco dopo Jonathan Palmer usc\u00ec di pista, alla \"Clearways\", a causa di un guasto allo sterzo. Il pilota usc\u00ec indenne, ma la gara venne sospesa per permettere di sistemare la barriera danneggiata. La gara ripart\u00ec, ma la classifica sarebbe stata stilata per somma di tempi, con prima parte determinata sulla base dell'undicesimo giro, quando Piquet era ancora davanti alle due McLaren. Questa decisione fece infuriare Prost, che accus\u00f2 i commissari di favorire Piquet, su pressione di Bernie Ecclestone. Il gran premio veniva ridotto a 71 giri.\nIl gran premio ripart\u00ec con Piquet, davanti a Prost, Lauda, Warwick, De Angelis, Senna, Alboreto e Tambay. Malgrado qualche riparazione non poterono prendere parte alla seconda partenza n\u00e9 Keke Rosberg, n\u00e9 Teo Fabi, ritirati nella prima parte di gara, mentre a Manfred Winkelhock furono i commissari a non permettere di riprendere il gran premio.\nAlla ripartenza Alain Prost pass\u00f2 subito Piquet, che dovette anche difendersi da Lauda. Tambay prese subito una posizione ad Alboreto. Il pilota della Ferrari cedette poi a Ayrton Senna, Andrea De Cesaris e anche al compagno di team Ren\u00e9 Arnoux. Al giro ventisette Arnoux cerc\u00f2 di passare De Cesaris, che oppose una strenua resistenza.\nAl giro 29 Piquet dovette cedere la posizione a Lauda. Considerando che la classifica era per somma di tempi, Prost si trovava a condurre con 6 secondi di margine su Lauda, mentre Piquet conservava la terza posizione. Tambay si ferm\u00f2 per il cambio gomme, scalando settimo. Al trentottesimo giro Prost fu costretto al ritiro, con il cambio fuori uso. Niki Lauda si trov\u00f2 cos\u00ec a condurre. Seguiva Piquet, Warwick, De Angelis, Senna e Tambay.\nAl quarantaquattresimo giro Lauda si trov\u00f2 di fronte il gruppo da piloti da doppiare, De Cesaris, Alboreto e Arnoux. Alboreto sfrutt\u00f2 il momento per passare De Cesaris e, grazie al suo ritmo, rese difficile a Lauda il doppiaggio. Ci\u00f2 port\u00f2 Piquet ad avvicinarsi all'austriaco della McLaren. La lotta tra De Cesaris e Arnoux fece perdere del tempo anche a Derek Warwick, in fase di doppiaggio. Al giro 64 Arnoux tent\u00f2 di passare alla \"Druids\", le due vetture arrivarono a una collisione, ma entrambi i piloti poterono proseguire la gara.\nPiquet soffriva si un problema al turbo della sua Brabham, e decise cos\u00ec di concludere la gara a ritmo ridotto. Al giro 66 Ayrton Senna super\u00f2 Elio De Angelis, alla \"Paddock Bend\", favorito dalla difficile condizione degli pneumatici della Lotus del pilota romano. Nei giri successivi le difficolt\u00e0 tecniche della vettura di Piquet costrinsero il brasiliano a cedere diverse posizioni, prima a Warwick, poi a Senna e a De Angelis. Al giro 68 Piquet venne passato anche da Tambay e da Alboreto.\nDe Angelis si trov\u00f2, negli ultimi giri, a subire una perdita di potenza del turbo. Al giro 69 anche Arnoux pass\u00f2 Piquet, mentre nell'ultimo giro Tambay si ferm\u00f2 col propulsore in panne, per un surriscaldamento dovuto a un pezzo della vettura di Piquet che si era conficcata in un radiatore.\nNiki Lauda colse il suo ventiduesimo successo nel mondiale, davanti a Derek Warwick e Ayrton Senna. Elio De Angelis chiuse quarto, mentre giunsero a punti anche le due Ferrari. Lauda raggiunse i 367,5 punti iridati, battendo cos\u00ec il limite stabilito da Jackie Stewart (360).\nRisultati.\nI risultati del gran premio furono i seguenti:\nDecisioni della FIA.\nLa squalifica della Tyrrell venne confermata dal Tribunale d'Appello della FISA, dopo una riunione del 29 agosto. La scuderia venne esclusa dai successivi gran premi.\nIl 9 ottobre la FISA decise di rideterminare le classifiche di tutte le gare, fino a quel momento disputate, facendo scalare in graduatoria tutti i piloti classificatisi alle spalle dei piloti della Tyrrell. Ci\u00f2 non port\u00f2 a redistribuzioni dei punti, per questa gara, in quanto Stefan Bellof si era classificato al di fuori della zona dei punti, mentre Stefan Johansson si era ritirato durante la gara."}
{"id": "2295564", "revid": "767487", "url": "https://it.wikipedia.org/wiki?curid=2295564", "title": "P\u00e1ka", "text": "P\u00e1ka \u00e8 un comune dell'Ungheria di 1.282 abitanti (dati 2001). \u00c8 situato nella provincia di Zala."}
{"id": "2295565", "revid": "115356041", "url": "https://it.wikipedia.org/wiki?curid=2295565", "title": "Calendario internazionale femminile UCI 2009", "text": "Il calendario internazionale femminile UCI 2009 raggruppa le competizioni femminili di ciclismo su strada organizzate dall'Unione Ciclistica Internazionale. Composto da 71 eventi, inizi\u00f2 l'8 febbraio con il Giro del Qatar e si concluse il 18 ottobre con la Chrono des Nations. Comprendeva sia gli eventi della Coppa del mondo di ciclismo su strada femminile 2009 sia le due gare del Campionato del mondo di ciclismo su strada 2009 di Mendrisio.\nClassifiche.\n\"Risultati finali.\""}
{"id": "2295566", "revid": "98532", "url": "https://it.wikipedia.org/wiki?curid=2295566", "title": "Heinrich Tessenow", "text": "Biografia.\nTessenow rappresenta insieme a Hans Poelzig, Bruno Taut, Peter Behrens, Fritz H\u00f6ger, Ernst May, Erich Mendelsohn, Walter Gropius e Mies van der Rohe una delle figure professionali pi\u00f9 significative ed importanti del panorama architettonico tedesco nel periodo della Repubblica di Weimar.\nNato a Rostock nello Stato di Meclemburgo-Schwerin. Dal 1893 e il 1895 fa apprendistato come carpentiere presso l'attivit\u00e0 del padre sino al momento di intraprendere gli studi in architettura nella locale scuola tecnica per l'edilizia, successivamente completati tra il 1895 e il 1902 al Universit\u00e0 tecnica di Monaco, dove ebbe come insegnati Carl Hocheder e Friedrich von Thiersch dove lavorer\u00e0 anche nello studio di Martin Dulfer.\nNel ventennio successivo fu prima assistente di Dufler al Politecnico e presso la Technische Hochschule di Dresda fino al 1913, quindi professore sino al 1919 presso la Kunstgeweberschule, la scuola d'arte di Vienna nel settore Architettura, e poi, tra il 1920 e il 1926, docente all'universit\u00e0 statale per le arti figurative di Dresda.\nIn questi anni, durante la Repubblica di Weimar, riceve numerosi riconoscimenti per la sua opera professionale e didattica: viene nominato membro del Bund Deutscher Architekten e del Deutscher Werkbund, gli viene assegnata una prima laurea honoris causa dall'universit\u00e0 di Rostock, ed una seconda dal Technische Hochschule di Stoccarda e viene infine eletto nel direttivo nazionale della Bund Deutscher Architekten. Inoltre le sue opere architettoniche sono pubblicate dalla stampa specializzata tedesca, \u00e8 chiamato a collaborare sulla prestigiosa rivista \"Der Kunstwart\", diretta da Ferdinand Avenarius e prende parte ai lavori del comitato direttivo del Durerbund.\nA Tessenow e agli architetti Hermann Muthesius e Richard Riemerschmid sono attribuiti i giardini pubblici e un complesso residenziale a Hellerau, vicino a Dresda, che furono il primo tangibile risultato dell'influenza del movimento inglese delle \"citt\u00e0 giardino\" in Germania. In queste abitazioni, commissionate nel 1906 dall'industriale Karl Schmidt-Hellerau per i suoi operai, Tessenow ripropone l\"'archetipo di casa\", in cui, per esempio, ripete l'elemento caratteristico della pergola sopra l'ingresso principale, denunciando una vena di nostalgia per il passato. Questa particolare tensione tra progettazione urbana funzionalista e allo stesso tempo \"umana\" a livello architettonico, ha probabilmente anticipato e in qualche misura ispirato i grandi interventi residenziali degli anni venti in Germania, progettati da Ernst May e Bruno Taut. D'altra parte Tessenow firma nel 1918 il programma dell'Arbeitstrat fur Kunst di Berlino mentre , proprio negli stessi giorni, da Bruno Taut.\nNel 1926 diviene ordinario presso il Politecnico di Berlino dove proseguir\u00e0 la sua attivit\u00e0 d'insegnamento sino al 1934 quando i Nazisti lo allontaneranno dall'incarico. Curiosamente tra gli architetti tedeschi maggiormente influenzati dalla dottrina di Tessenow, va menzionato Albert Speer \"architetto del F\u00fchrer\" e successivamente \"Ministro agli armamenti e alla produzione bellica\" della Germania nazista, che fu prima studente di Tessenow nel 1925 e poi suo assistente nel 1927 presso la Universit\u00e0 tecnica di Charlottenburg a Berlino; cos\u00ec come l'architetto nazista, amico e biografo di Speer, Rudolf Wolters. Nei suoi diari Speer descrive come discorsivo e informale lo stile personale di insegnamento di Tessenow e la sua predilezione per una architettura capace di esprimere una cultura nazionale e dalle forme semplificate ed essenziali. \u00c8 ricordato per la celebre frase: \"La forma pi\u00f9 semplice non \u00e8 sempre la migliore, ma quella migliore \u00e8 sempre semplice\".\nA seguito del suo allontanamento dall'insegnamento universitario, dal 1934 e fino al termine della seconda guerra mondiale, si rifugia nella sua residenza di campagna dove si dedica a importanti studi teorici, elaborando i piani di ricostruzione di alcuni centri urbani nel Meclemburgo e nella Pomerania.\nAlla fine della guerra, nel 1945, l'amministrazione sovietica gli conferisce il titolo di professore emerito presso il Politecnico di Berlino e gli assegna alcuni importanti incarichi professionali che per\u00f2 Tessenow non pu\u00f2 portare a termine a causa del suo stato di salute che in breve lo conduce alla morte.\nMedaglia d'oro \"Heinrich Tessenow\".\nDal 1962 la fondazione Alfred Toepfer Stiftung F.V.S. di Amburgo, in onore dell'architetto di Rostock, ha istituito un premio per l'eccellenza in architettura, la \"Medaglia Heinrich Tessenow\" che viene assegnata dalla Heinrich-Tessenow-Gesellschaft e.V.. Oltre alla medaglia d'oro, ogni anno la Fondazione premia un giovane architetto con la Heinrich Tessenow Stipendiat. Tra gli studenti premiati in passato Christian Jonasse e Andr\u00e9s Jaque, hanno poi condotto una notevole e riconosciuta carriera professionale. Una lista dei pi\u00f9 recenti vincitori della medaglia d'oro Tessenow include:"}
{"id": "2295567", "revid": "767487", "url": "https://it.wikipedia.org/wiki?curid=2295567", "title": "Pacsa", "text": "Pacsa \u00e8 un comune dell'Ungheria di 1.904 abitanti (dati 2001). \u00c8 situato nella provincia di Zala."}
{"id": "2295570", "revid": "729019", "url": "https://it.wikipedia.org/wiki?curid=2295570", "title": "Pakod", "text": "Pakod \u00e8 un comune dell'Ungheria di 998 abitanti (dati 2001). \u00c8 situato nella provincia di Zala."}
{"id": "2295574", "revid": "767487", "url": "https://it.wikipedia.org/wiki?curid=2295574", "title": "Pat (Ungheria)", "text": "Pat \u00e8 un comune dell'Ungheria di 254 abitanti (dati 2001). \u00c8 situato nella provincia di Zala."}
{"id": "2295579", "revid": "110157", "url": "https://it.wikipedia.org/wiki?curid=2295579", "title": "Sennheiser", "text": "Sennheiser electronic GmbH &amp; Co. KG \u00e8 un'azienda tedesca con sede a Wedemark-Wennebostel, nella Region Hannover che opera nello sviluppo e nella produzione di microfoni e auricolari. Altri settori sono la tecnologia wireless in ambito professionale, PA amplifier, audiologia, sistemi di comunicazione audio per veicoli e auricolari con microfono per IT.\nAl gruppo appartengono il costruttore di microfoni Georg Neumann e il costruttore di diffusori acustici Klein und Hummel. Sennheiser produce in primis per l'industria musicale e ha distribuzione commerciale in tutto il mondo. Nel 2011 il gruppo contava 2183 collaboratori, di cui 1177 in Germania. Il gruppo ha tre siti produttivi: a Wennebostel, a Tullamore (Irlanda) e Albuquerque nel Nuovo Messico (USA).\nStoria.\nL'azienda Sennheiser fu fondata il 1\u00ba giugno 1945 come \"Laboratorium Wennebostel\" (Labor W) da Fritz Sennheiser. Vicino a Wennebostel (a Kriegssch\u00e4den, nella \"Villa Hausmann\") si trovava l'istituto di tecnica per l'alta frequenza e elettroacustica della Gottfried Wilhelm Leibniz Universit\u00e4t Hannover. Sul finire della seconda guerra mondiale alcuni collaboratori dell'istituto, provenienti da tutta la Germania, ritornarono in patria. Solo sette collaboratori erano originari della regione di Wennebostel.\nFritz Sennheiser decise, con i risparmi, di aprire un laboratorio. Tuttavia lui e i suoi collaboratori non poterono continuare a lavorare causa il divieto da parte degli Alleati. L'istituto per l'alta frequenza e elettroacustica lavorava durante la seconda guerra mondiale per la Wehrmacht nel ramo della crittografia. Dapprima la produzione consisteva in apparecchi elettrici, come voltmetri, il cui principale committente fu, fino alla fine della guerra, la Siemens. Ordin\u00f2 gli strumenti prodotti da Labor W fino al 1946 (quando il laboratorio divenne \"Laboratorium Wennebostel\") poi un microfono prodotto da un'azienda austriaca non venne pi\u00f9 consegnato alla Siemens; Labor W sostitu\u00ec il fornitore precedente con il prodotto \"MD1\".\nNel 1947 fu presentato da Labor W un'evoluzione del modello austriaco, \"MD2\", che fu il primo prodotto interamente sviluppato dall'azienda. La produzione aument\u00f2 sempre pi\u00f9 negli anni. Nel 1949 nacque il primo Geofono.\nQuattro anni pi\u00f9 tardi il Laboratorium Wennebostel occupava 94 collaboratori. Nel 1956 venne sviluppato da Labor W il primo microfono direzionale; un anno dopo la gamma prodotti contava un centinaio di articoli diversi.\nAnni dopo il \"Laboratorium Wennebostel\" divenne \"Sennheiser electronic\", una vera industria con 450 dipendenti. Con il cambio di nome il marchio divenne da rafforzare. Sennheiser, fino ad allora fornitore per aziende leader come Siemens e Grundig, doveva sforzarsi di realizzare prodotti per il mercato privato, anche per ampliare il margine di guadagno che, nel business to business, era ridotto. All'inizio degli anni '60 venne creato lo stabilimento \"Werkb\u00e4nke\" di Burgdorf e Soltau. Nel 1958 Fritz Sennheiser divenne professore onorario alla TH Hannover in elettroacustica.\nNel 1965, Sennheiser divenne il pi\u00f9 importante costruttore tedesco di microfoni. Venti anni dopo la fondazione, l'azienda conobbe la prima crisi provocata dalla concorrenza. Prodotti a basso costo dal Giappone sottrassero quote di mercato. La gamma prodotti venne rivista. Nel 1968, Sennheiser cre\u00f2 la prima cuffia aperta al mondo. Questo prodotto aument\u00f2 il comfort e fece, del settore, il core business dell'azienda. Negli anni '70, il 40% delle vendite era dato dall'export.\nNel 1973, Sennheiser divenne una Societ\u00e0 in accomandita semplice. Fritz Sennheiser divenne Socio accomandatario, suo figlio J\u00f6rg, Socio accomandante e tre anni pi\u00f9 tardi anche direttore tecnico. Nel 1977 la fabbrica di Soltau fu chiusa, la produzione venne trasferita a Burgdorf. Il 9 maggio 1982 J\u00f6rg Sennheiser assunse la guida dell'azienda, Fritz Sennheiser prese il posto di socio accomandante. Cinque anni pi\u00f9 tardi, Fritz Sennheiser vinse un Oscar per il microfono direzionale MKH 816.\nSul finire degli anni'80 l'azienda soffr\u00ec della riduzione di vendite di cuffie, come leader nelle cuffie aperte. Sennheiser decise di aprire uno stabilimento produttivo in Irlanda. La fabbrica apr\u00ec nel gennaio 1991. Nello stesso anno l'azienda assunse il costruttore Georg Neumann di Berlino. Per risanare l'azienda berlinese la produzione venne trasferita nella sede madre di Wennebostel, le altre produzioni furono terminate.\nAgli inizi degli anni '90 venne presentata la Sennheiser Orpheus, la pi\u00f9 costosa cuffia del mondo in edizione limitata numerata.\nNel 1996 ci fu un altro cambiamento societario da Kommanditgesellschaft a GmbH &amp; Co. KG. J\u00f6rg Sennheiser divenne insieme a Stefan Exner e Rolf Meyer, guida dell'azienda. Fu vinto un Emmy Award per lo sviluppo dei microfoni direzionali, nello stesso anno. Nel 1997 Sennheiser stabil\u00ec a Burbank un centro ricerca e sviluppo. Nel 1998 e nel 1999 l'azienda vinse il premio \"Innovationspreis der deutschen Wirtschaft\". Nel 1999 l'azienda sorella Georg Neumann vinse un Grammy Award. Nell'anno 2000 l'apertura del sito produttivo a Albuquerque (Nuovo Messico). Nel 2008 Daniel Sennheiser, nipote del fondatore, entra in azienda. Nel marzo 2010 anche in fratello Andreas Sennheiser.\nIl 17 maggio 2010 Fritz Sennheiser muore, pochi giorni dopo il suo 98\u00ba compleanno.\nNel maggio del 2011 l'azienda ha stretto un accordo con Adidas AG per commercializzare i prodotti Sennheiser HD220, Sennheiser CX310 e Sennheiser OMX 680i Sports.\nProduzione.\nStabilimenti.\nSennheiser ha tre siti produttivi (ad agosto 2012). Il pi\u00f9 vecchio \u00e8 la sede a Wennebostel, nello stesso sito della fondazione del 1945. Attualmente vengono prodotti auricolari, microfoni, membrane per microfoni. \u00c8 presente il centro ricerca e sviluppo cos\u00ec come l'amministrazione. A Wennebostel ci sono circa 1000 collaboratori.\nNel 1977 venne aperto un centro produttivo a Burgdorf, chiuso il 31 marzo 2010. La produzione fu trasferita nel sito principale di Wennebostel, in un nuovo edificio. Fino al marzo 2010 furono prodotti a Burgdorf apparecchi professionali e apparecchi acustici. La fabbrica occupava 350 collaboratori. Nel 1990 un terzo sito produttivo in Irlanda a Tullamore venne fondato. Qui la produzione \u00e8 concentrata su auricolari. Altri prodotti sono l'assemblaggio di apparecchi acustici e per audiologia. Il sito irlandese \u00e8 stato il primo al di fuori della Germania. Negli anni duemila, Sennheiser ha fondato un secondo stabilimento in Nuovo Messico a Albuquerque. Qui vengono prodotti microfoni per radio. Qui l'azienda fattura l'85% dell'export. Il sito produttivo \u00e8 stato creto al fine di ridurre le fluttuazioni dei tassi di cambio ed essere competitivi nella zona del dollaro. Dal 1997 al 2003 a Burbank presso Los Angeles vi fu un centro ricerca e sviluppo dedicato al mercato nordamericano. Nel 2005 un altro centro ricerca e sviluppo fu creato a Palo Alto (California). Agli inizi del 2007 esiste un centro \"Sennheiser Marketing e Sviluppo per auricolari\" a Singapore. Due centri di assistenza a Georgsmarienh\u00fctte e Barleben. Negli anni '90 Sennheiser ebbe, presso Shanghai, un sito produttivo per radiomicrofoni. Data la bassa qualit\u00e0 e la contraffazione dei prodotti, la produzione ritorn\u00f2 in Germania. Dal 1998 Sennheiser vende in Asia con un sito produttivo nel sud della Cina. I problemi legati alla falsificazione dei prodotti, sono gestiti da un \"Chinese Office\" nelle vicinanze del sito produttivo. Qui avvengono i controlli sul prodotto con collaboratori cinesi addestrati in Germania."}
{"id": "2295580", "revid": "1784205", "url": "https://it.wikipedia.org/wiki?curid=2295580", "title": "Associazione Calcio Montevecchio", "text": "L'Associazione Calcio Montevecchio \u00e8 stata una societ\u00e0 calcistica con sede a Montevecchio, nell'omonimo compendio minerario situato nei territori comunali di Guspini e Arbus, nella provincia del Sud Sardegna.\nStoria.\nLa \"Montevecchio societ\u00e0 anonima mineraria\" cercava di esercitare un certo controllo anche sul tempo libero degli operai.\nCon questo scopo anche a Montevecchio fu attiva l'Opera nazionale del dopolavoro, fondata il 1\u00b0 maggio del 1925: nel tempo libero la vita degli operai era scandita da attivit\u00e0 organizzate dal regime. Venivano programmati saggi ginnici e campionati delle varie discipline sportive che permettevano di realizzare manifestazioni e parate. I vari gerarchi, con a capo il Direttore della miniera Minghetti, aprivano la parata.\nSimili iniziative non erano affatto inusuali in Sardegna per l\u2019epoca. Esempi di ci\u00f2 furono la \"Monteponi Iglesias\" e la \"Fersulcis\" a Iglesias e la \"Monreale Italpiombo San Gavino\" a San Gavino Monreale.\nLa squadra di calcio di Montevecchio aveva grande successo e veniva seguita da tutto il bacino guspinese. Disput\u00f2 consecutivamente quattro campionati di Promozione Interregionale e sei campionati di IV Serie, entrambi equivalenti al quarto livello calcistico nazionale, nel decennio compreso tra il 1948 e il 1958.\nNonostante l'ottima stagione 1957-1958, conclusa al quarto posto finale, il Montevecchio non venne iscritto alla stagione successiva."}
{"id": "2295582", "revid": "729019", "url": "https://it.wikipedia.org/wiki?curid=2295582", "title": "P\u00e1lfiszeg", "text": "P\u00e1lfiszeg \u00e8 un comune dell'Ungheria di 181 abitanti (dati 2008). \u00c8 situato nella provincia di Zala."}
{"id": "2295584", "revid": "144796", "url": "https://it.wikipedia.org/wiki?curid=2295584", "title": "Bruno Freiherr von Montluisant", "text": ""}
{"id": "2295587", "revid": "151000", "url": "https://it.wikipedia.org/wiki?curid=2295587", "title": "Asiana Cargo", "text": ""}
{"id": "2295588", "revid": "729019", "url": "https://it.wikipedia.org/wiki?curid=2295588", "title": "Peth\u0151henye", "text": "Peth\u0151henye \u00e8 un comune dell'Ungheria di 413 abitanti (dati 2001). \u00c8 situato nella provincia di Zala."}
{"id": "2295590", "revid": "110157", "url": "https://it.wikipedia.org/wiki?curid=2295590", "title": "Petrikereszt\u00far", "text": "Petrikereszt\u00far \u00e8 un comune dell'Ungheria di 434 abitanti (dati 2001). \u00c8 situato nella provincia di Zala."}
{"id": "2295601", "revid": "767487", "url": "https://it.wikipedia.org/wiki?curid=2295601", "title": "Petrivente", "text": "Petrivente \u00e8 un comune dell'Ungheria di 412 abitanti (dati 2001). \u00c8 situato nella provincia di Zala."}
{"id": "2295604", "revid": "767487", "url": "https://it.wikipedia.org/wiki?curid=2295604", "title": "P\u00f3kaszepetk", "text": "P\u00f3kaszepetk \u00e8 un comune dell'Ungheria di 1.038 abitanti (dati 2001). \u00c8 situato nella provincia di Zala. "}
{"id": "2295607", "revid": "767487", "url": "https://it.wikipedia.org/wiki?curid=2295607", "title": "P\u00f3rszombat", "text": "P\u00f3rszombat \u00e8 un comune dell'Ungheria di 362 abitanti (dati 2001). \u00c8 situato nella provincia di Zala."}
{"id": "2295610", "revid": "729019", "url": "https://it.wikipedia.org/wiki?curid=2295610", "title": "P\u00f6l\u00f6ske", "text": "P\u00f6l\u00f6ske \u00e8 un comune dell'Ungheria di 891 abitanti (dati 2001). \u00c8 situato nella provincia di Zala."}
{"id": "2295612", "revid": "767487", "url": "https://it.wikipedia.org/wiki?curid=2295612", "title": "P\u00f6l\u00f6skef\u0151", "text": "P\u00f6l\u00f6skef\u0151 \u00e8 un comune dell'Ungheria di 1.183 abitanti (dati 2001). \u00c8 situato nella provincia di Zala."}
{"id": "2295613", "revid": "250563", "url": "https://it.wikipedia.org/wiki?curid=2295613", "title": "Gran Premio di Germania 1984", "text": "Il Gran Premio di Germania 1984, \u00e8 stata l'undicesima prova della stagione 1984 del Campionato mondiale di Formula 1. Si \u00e8 corsa domenica 5 agosto sul circuito del Hockenheimring ed \u00e8 stato vinto dal francese Alain Prost su McLaren-TAG Porsche; per il vincitore fu il tredicesimo successo nel mondiale. Ha preceduto sul traguardo il compagno di scuderia, l'austriaco Niki Lauda, e il britannico Derek Warwick su Renault. Per Warwick fu il quarto, e ultimo, podio nel mondiale.\nVigilia.\nSviluppi futuri.\nIn seguito ai gravi incidenti in cui erano rimasti vittime, nelle ultime settimane, Martin Brundle e Johnny Cecotto, la FISA elabor\u00f2 alcune proposte, al fine di rendere pi\u00f9 sicure le monoposto. Venne suggerita l'introduzione di un \"crash-test\" per le vetture, mentre, per ridurre la potenza dei propulsori venne ipotizzato l'utilizzo di una benzina da 98 ottani, fornita dalla stessa FISA.\nAspetti tecnici.\nLa Brabham, dopo alcuni test sull'\u00d6sterreichring decise di tornare, definitivamente alla vecchia versione delle sospensioni; l'Arrows dot\u00f2 invece, del nuovo modello di sospensioni, anche la vettura affidata a Marc Surer. La Renault port\u00f2 anche per Patrick Tambay una vettura con telaio interamente in carbonio, come gi\u00e0 sperimentato per Warwick. La Ferrari propose una versione diversa della sua monoposto, con una nuova sospensione anteriore e un nuovo estrattore d'aria. I piloti optarono per\u00f2 per la vecchia vettura. Altre modifiche vennero portate da Osella, Toleman e Alfa Romeo. Sull'ATS venne allungato il passo di 7 centimetri.\nLa Goodyear port\u00f2 per la Lotus un nuovo tipo di pneumatici.\nAspetti sportivi.\nLa FISA cre\u00f2 un \"Consiglio permanente dei piloti di Formula 1\". A capo della struttura venne posto Niki Lauda, coadiuvato da Nelson Piquet, Derek Warwick, Alain Prost, Michele Alboreto e Thierry Boutsen. Questa struttura port\u00f2 alla definitiva dissoluzione della PRDA.\nLa Toleman impieg\u00f2 solo una vettura, per Ayrton Senna, decidendo di non sostituire l'infortunato Cecotto. Teo Fabi concluse il suo impegno nelle gare nordamericane, e venne cos\u00ec impiegato, fino al termine della stagione, alla Brabham.\nA seguito delle decisione prese dalla FISA prima del Gran Premio di Brands Hatch la Tyrrell pot\u00e9 partecipare a questo gran premio solo perch\u00e9 aveva depositato un ricorso al Tribunale d'Appello della FIA. Fino alla decisione finale di tale Tribunale al scuderia britannica venne ammessa \"sub judice\". La scuderia di Ken Tyrrell sostitu\u00ec Stefan Bellof, impegnato nella 1000km di Mosport, col neozelandese Mike Thackwell, neocampione della Formula 2. Thackwell aveva gi\u00e0 disputato, in stagione, il GP del Canada, con la RAM.\nQualifiche.\nResoconto.\nNella sessione del venerd\u00ec il pi\u00f9 veloce fu Elio De Angelis, che precedette di circa mezzo secondo Derek Warwick. Nelson Piquet e Niki Lauda, molto attesi dal pubblico di casa in quanto su vetture motorizzate da costruttori tedeschi, chiusero col terzo e quarto tempo, davanti ad Ayrton Senna. De Angelis, con gomme Goodyear, precedette ben 5 piloti che utilizzavano gomme Michelin. De Angelis, per\u00f2, al termine della prima giornata di prove, escluse la possibilit\u00e0 di essere competitivo anche in gran premio, proprio per la minore affidabilit\u00e0 delle gomme da gara. Keke Rosberg ottenne il ventisettesimo, e ultimo tempo, per un problema al motore, pur risultando il pilota con la velocit\u00e0 di punta pi\u00f9 alta.\nLa pioggia della mattina del sabato fece temere che la pista rimanesse umida e quindi troppo lenta per consentire ai piloti di migliorare i tempi della sessione del venerd\u00ec. Grazie al sole del pomeriggio, gli ultimi minuti della sessione furono utilizzati dai piloti per cercare la \"pole position\". De Angelis miglior\u00f2 di 53 millesimi rispetto al tempo del venerd\u00ec, ma venne battuto da Alain Prost, che colse anche il record sul giro.\nL'altro pilota della McLaren, Niki Lauda, a causa delle gomme troppo fredde, effettu\u00f2 un testacoda nel suo tentativo migliore, a cui segu\u00ec la rottura del motore, che gli imped\u00ec di migliorare i tempi. L'austriaco part\u00ec solo col settimo tempo, preceduto anche da Derek Warwick, Patrick Tambay, Nelson Piquet e Michele Alboreto. L'unico non qualificato risult\u00f2 Mike Thackwell, della Tyrrell. La scuderia britannica, che comunque partecipava \"sub judice\" alla gara, chiese ai commissari di consentire al pilota neozelandese di partecipare alla gara, come concesso a Jo Gartner al gran premio precedente. I commissari condizionarono la partecipazione all'accordo con tutte le altre scuderie. La Ferrari rifiut\u00f2 di concedere il via a Thackwell.\nRisultati.\nI risultati delle qualifiche furono i seguenti:\nGara.\nResoconto.\nPrima della partenza, per un problema alla pompa dell'olio, Alain Prost dovette sostituire la sua monoposto, e affidarsi al muletto, che era stato preparato per Lauda.\nAl via il francese fu prudente e venne passato da Elio De Angelis, mentre il francese riusc\u00ec a difendersi dall'attacco di Derek Warwick. Nel corso del primo giro Prost cerc\u00f2 di passare De Angelis, mentre un errore di Warwick permise a Nelson Piquet di superare il britannico. Seguivano Tambay, Senna, Alboreto e Lauda. Nel secondo giro Senna sorpass\u00f2 Tambay, che soffriva di un problema al motore. Nel seguito Alboreto cedette due posizioni, a Lauda e Fabi.\nAl quarto giro Lauda prese un'altra posizione, passando Tambay. Al giro 5 termin\u00f2 la gara per Ayrton Senna, che vide volare via l'alettone anteriore della sua Toleman, uscendo di circuito alla \"Ostkurve\". Tre giri dopo arriv\u00f2 il momento del ritiro anche per Elio De Angelis, tradito dal cedimento di un pistone. Prost si trov\u00f2 a comandare per pochi metri, in quanto Piquet lo pass\u00f2 alla terza \"chicane\". Alboreto fu costretto, nel frattempo, a una lunga sosta ai box, per un problema al pescaggio della benzina.\nAl giro 9 Niki Lauda pass\u00f2 Warwick, ottenendo la terza piazza. Il pilota della Renault venne, nello stesso giro, superato anche da Keke Rosberg. Il finlandese fu costretto all'abbandono, poco dopo, per un problema all'impianto elettrico. La classifica vedeva sempre in testa Nelson Piquet, davanti al duo della McLaren Prost-Lauda, poi Warwick, Fabi, Tambay, Mansell e Arnoux.\nImprovvisamente, al ventiduesimo giro, un problema al cambio della sua Brabham, costrinse Piquet a rallentare, e a farsi passare dai due piloti della McLaren. Nel giro seguente il brasiliano fu costretto alla sosta ai box e al ritiro. Piquet, arrivato, ai box, chiese prima il cambio degli pneumatici, poi spense il motore.\nAl ventisettesimo passaggio Ren\u00e9 Arnoux, con l'unica Ferrari rimasta in gara, cambi\u00f2 gli pneumatici, restando settimo. Al giro 29 si ritir\u00f2 anche l'altro pilota della Brabham Teo Fabi. Nei giri successivi Prost port\u00f2 a 6 secondi il vantaggio su Lauda, ma temeva che, un pezzo di polietilene ficcatosi nel musetto della monoposto, potesse danneggiare la presa d'aria della sua vettura. Al giro 34 Nigel Mansell pass\u00f2 Tambay, mentre tre giri dopo un errore di guida di Fran\u00e7ois Hesnault permise al suo compagno di team Andrea De Cesaris di prendergli la settima piazza. Il francese, il giro dopo, riprese la posizione all'italiano, che prevalse definitivamente al giro 41.\nAlain Prost conquist\u00f2 la sua tredicesima vittoria, precedendo Niki Lauda e Derek Warwick.\nRisultati.\nI risultati del gran premio furono i seguenti:\nDecisioni della FISA.\nLa squalifica della Tyrrell venne confermata dal Tribunale d'Appello della FISA, dopo una riunione del 29 agosto. La scuderia venne esclusa dai successivi gran premi.\nIl 9 ottobre la FISA decise di rideterminare le classifiche di tutte le gare, fino a quel momento disputate, facendo scalare in graduatoria tutti i piloti classificatisi alle spalle dei piloti della Tyrrell. Ci\u00f2 non port\u00f2 a una redistribuzione dei punti, per questa gara, in quanto Stefan Johansson era giunto ottavo, mentre, l'altro pilota della scuderia, Mike Thackwell, non si era qualificato."}
{"id": "2295615", "revid": "767487", "url": "https://it.wikipedia.org/wiki?curid=2295615", "title": "Tarnaszentm\u00e1ria", "text": "Tarnaszentm\u00e1ria \u00e8 un comune dell'Ungheria di 296 abitanti (dati 2001). \u00c8 situato nella provincia di Heves."}
{"id": "2295616", "revid": "729019", "url": "https://it.wikipedia.org/wiki?curid=2295616", "title": "P\u00f6rdef\u00f6lde", "text": "P\u00f6rdef\u00f6lde \u00e8 un comune dell'Ungheria di 71 abitanti (dati 2001). \u00c8 situato nella provincia di Zala."}
{"id": "2295617", "revid": "767487", "url": "https://it.wikipedia.org/wiki?curid=2295617", "title": "Greg Norton", "text": "Dopo lo scioglimento della band nel 1987, Norton form\u00f2 i Grey Area con l'ingegnere del suono Colin Mansfield e Jo Jones. Dopo che anche questa band si era sciolta nel 1991, Norton lasci\u00f2 la scena musicale per fare il gestore di ristoranti, ma torn\u00f2 a suonare nel 2006 con una nuova band, Gang Font feat. Interloper. Il gruppo \u00e8 formato da Norton, Dave King (di The Bad Plus, Happy Apple, Halloween, Alaska, 12 Rods e The Love-Cars), Eric Fratzke di Zebulon Pike e Happy Apple, e Craig Taborn."}
{"id": "2295619", "revid": "767487", "url": "https://it.wikipedia.org/wiki?curid=2295619", "title": "Tarnaszentmikl\u00f3s", "text": "Tarnaszentmikl\u00f3s \u00e8 un comune dell'Ungheria di 1.014 abitanti (dati 2001). \u00c8 situato nella provincia di Heves."}
{"id": "2295622", "revid": "599013", "url": "https://it.wikipedia.org/wiki?curid=2295622", "title": "Luiz Fernando (calciatore 1971)", "text": "Carriera.\nClub.\nDopo aver giocato varie gare del campionato di calcio brasiliano con la maglia dell'Sport Club Internacional, si mise in evidenza al campionato mondiale di calcio Under-20 1991, guadagnandosi il trasferimento al , con cui rimase fino al 1993; tornato in Brasile, gioc\u00f2 per Cruzeiro, Internacional, Ponte Preta e Goi\u00e1s tra le altre, prima di chiudere la carriera nel 2004 con la piccola societ\u00e0 del Pelotas.\nNazionale.\nCon la Nazionale di calcio del Brasile Under-20 ha giocato e vinto il Campionato sudamericano di calcio Under-20 1991 ed ha partecipato al Mondiale Under-20 1991"}
{"id": "2295625", "revid": "729019", "url": "https://it.wikipedia.org/wiki?curid=2295625", "title": "Tarnazsad\u00e1ny", "text": "Tarnazsad\u00e1ny \u00e8 un comune dell'Ungheria di 1.327 abitanti (dati 2001). \u00c8 situato nella provincia di Heves."}
{"id": "2295626", "revid": "767487", "url": "https://it.wikipedia.org/wiki?curid=2295626", "title": "Tenk", "text": "Tenk \u00e8 un comune dell'Ungheria di 1.199 abitanti (dati 2001). \u00c8 situato nella provincia di Heves."}
{"id": "2295627", "revid": "1573940", "url": "https://it.wikipedia.org/wiki?curid=2295627", "title": "Dvipa", "text": "Nella cosmografia induista, i dvipa (sanscrito: dv\u012bpa, \"continente\", \"isola\") sono i sette continenti mitologici situati attorno al Monte Meru e separati gli uni dagli altri da oceani circolari concentrici composti da diversi liquidi. Le sezioni di ogni continente sono a loro volta chiamate \"dv\u012bpa\".\nI continenti.\nI sette dvipa sono:\nJambu-dv\u012bpa.\nIl Jambu-dv\u012bpa (\"continente dell'albero di melarosa\" o \"continente del mango\") \u00e8 il continente pi\u00f9 importante, al centro del quale sorge il Monte Meru. Esso ospita nove paesi (\"var\u1e63a\"):\nIl monte Meru sorge ad \"Il\u0101v\u1e5bta\" e confina a nord con la catena montuosa \"N\u012bla\" (\"blu\")."}
{"id": "2295628", "revid": "125826127", "url": "https://it.wikipedia.org/wiki?curid=2295628", "title": "Coppa di Germania di pallacanestro maschile", "text": "La Coppa di Germania (de: Deutscher Pokalsieger) di pallacanestro \u00e8 un trofeo nazionale tedesco organizzato annualmente dalla Federazione cestistica della Germania (DBB).\nLa finale della prima edizione venne giocata l'11 giugno 1967, e venne vinta dal VfL Osnabr\u00fcck."}
{"id": "2295630", "revid": "767487", "url": "https://it.wikipedia.org/wiki?curid=2295630", "title": "Terpes", "text": "Terpes \u00e8 un comune dell'Ungheria di 231 abitanti (dati 2001). \u00c8 situato nella provincia di Heves."}
{"id": "2295635", "revid": "599013", "url": "https://it.wikipedia.org/wiki?curid=2295635", "title": "C.J. Kupec", "text": "Carriera.\nCentro di 203 cm per 100 kg, ha giocato nella NBA con i Los Angeles Lakers e Houston Rockets e nel campionato italiano (con Milano, Cant\u00f9, Bergamo, Reggio Calabria, Siena e Cremona).\nFrequent\u00f2 l'Universit\u00e0 di Michigan dove guid\u00f2 la locale squadra degli Wolverines, nel suo anno da senior, al secondo posto nella pi\u00f9 antica conference del college basketball, la Big Ten, registrando 17,7 punti e 8,5 rimbalzi di media.\nScelto dai Los Angeles Lakers al quarto giro, numero 56, nel Draft del 1975, rimase due stagioni con i californiani, per chiudere poi la sua esperienza nell'NBA con gli Houston Rockets nel 1977-78.\nDotato di un'eccellente precisione dalla lunghissima distanza, tanto che i suoi tiri, scoccati da ben oltre i sette metri, venivano definiti \"bombe K\", pur se effettuati con uno personale stile con la palla posta lateralmente al corpo e non sopra la testa come \"da manuale\". Fu uno dei maggiori artefici insieme a Mike D'Antoni della \"rinascita\" della squadra dell'Olimpia Milano, con il nome \"Billy\", allenata dal coach Dan Peterson, reduce da pessime stagioni e addirittura di una retrocessione in serie A2. La squadra venne chiamata \"banda bassotti\" a causa della bassa altezza media della squadra, tanto che Kupec pur con i suoi \"soli\" 203\u00a0cm ne era il centro titolare. La sua dote nel tiro dalla distanza non fu completamente valorizzata data l'assenza fino alla stagione 1984 della regola del tiro da tre punti, di cui Kupec pot\u00e9 usufruire solo negli ultimi anni della carriera dopo il passaggio alla Viola Reggio Calabria."}
{"id": "2295642", "revid": "767487", "url": "https://it.wikipedia.org/wiki?curid=2295642", "title": "Simultaneit\u00e0", "text": "La simultaneit\u00e0 \u00e8 l'attributo di due o pi\u00f9 eventi che si verificano nel medesimo istante.\nMentre, secondo la Fisica Classica, la simultaneit\u00e0 era una propriet\u00e0 assoluta degli eventi, indipendente dal sistema di riferimento utilizzato, il successivo modello spaziotemporale elaborato da Albert Einstein afferma che \u00e8 una caratteristica relativa, dipendente dal sistema di riferimento utilizzato per descrivere gli eventi.\nIn sostanza, secondo Einstein due o pi\u00f9 eventi possono essere simultanei per un osservatore e non simultanei per un altro (in modo relativo), mentre il vecchio modello affermava che, se due o pi\u00f9 eventi sono simultanei, lo sono per tutti gli osservatori indifferentemente, mentre se non sono simultanei, non lo sono per nessuno degli osservatori stessi (in modo assoluto).\nSulla simultaneit\u00e0 delle percezioni \u00e8 basato il movimento artistico del Cubismo, un'avanguardia nata in Francia nei primi anni del Novecento. "}
{"id": "2295646", "revid": "125407457", "url": "https://it.wikipedia.org/wiki?curid=2295646", "title": "Qualificazioni al campionato mondiale di calcio 2006 - CONCACAF", "text": "Terzo Turno.\n12 squadre in 3 gruppi di 4.\nLe prime due classificate passano al terzo turno.\nQuarto Turno.\n6 squadre in unico gruppo.\nLe prime tre classificate si qualificano alla fase finale.\nLa quarta classificata disputa uno spareggio interzona con una squadra della zona asiatica."}
{"id": "2295649", "revid": "729019", "url": "https://it.wikipedia.org/wiki?curid=2295649", "title": "Lockheed XC-35", "text": "Il Lockheed XC-35 era un aeroplano bimotore ad ala bassa realizzato dall'azienda statunitense Lockheed Corporation nel 1937 ed utilizzato a titolo sperimentale per studiare il comportamento in alta quota e la tecnica di costruzione per le cabine di pilotaggio pressurizzate. \u00c8 stato il primo aereo americano ad avere una cabina pressurizzata inizialmente chiamata 'supercharged cabin' dall'Esercito.\nL'XC-35 derivava dal Lockheed L-10 Electra e venne progettato in seguito ad una richiesta dell'United States Army Air Corps per un velivolo con cabina pressurizzata; permise al team di sviluppo di conseguire, nel 1937, il Collier Trophy.\nPur rimanendo l'unico esemplare costruito, la sua esperienza venne utilizzata per la realizzazione di velivoli da combattimento pressurizzati.\nStoria del progetto.\nLo United States Army Air Corps volle effettuare uno studio sulla fattibilit\u00e0 di una cabina pressurizzata per le alte quote. Il contratto venne affidato alla Lockheed per la produzione di un esemplare dal costo di \u00a0$. I requisiti minimi erano un velivolo in grado di volare a non meno di con un'autonomia di 10 ore, di cui almeno 2 ore sopra i piedi.\nIl maggiore Carl Greene e John Younger, persone molto esperte, furono incaricati della progettazione e dalla produzione della cabina pressurizzata. Venne costruita una fusoliera dalla sezione circolare in grado di resistere fino a una differenza di 10\u00a0psi e i finestrini vennero rimpiccioliti. L'aria per la pressurizzazione veniva presa dai turbocompressori dei motori e controllata dal tecnico di volo. Questo sistema permetteva di mantenere nella cabina pari a quella presente a una quota di mentre l'aereo volava a . La fusoliera venne divisa in due parti, quella anteriore dove trovavano posto i piloti, un ingegnere di volo e due passeggeri e quella posteriore, che non era pressurizzata, e poteva essere utilizzata per ospitare persone solo a bassa quota.\nL'XC-35 era motorizzato con due Pratt &amp; Whitney XR-1340-43 da , pi\u00f9 potenti dei motori installati sull'Electra Model 10. I motori erano dotati di turbocompressore per operare anche quando, alle quote pi\u00f9 alte, l'aria diventava rarefatta.\nImpiego operativo.\nL'XC-35 venne consegnato nel maggio del 1937 al Wright Field (Ohio) e comp\u00ec il suo primo volo il 5 agosto. Le esperienze maturate nella progettazione e nei test sull'XC-35 hanno giocato un ruolo importante per lo sviluppo dei nuovi aerei pressurizzati come il Boeing 307 e il B-29 Superfortress. Il velivolo venne utilizzato anche come trasporto \"executive\" trasportando il segretario della difesa degli Stati Uniti d'America, l'assistente del segretario alla Guerra e il futuro segretario della difesa. Nel 1943 il velivolo venne testato in volo durante un temporale per vedere gli effetti dei fulmini sull'aereo.\nEsemplari attualmente esistenti.\nAlla fine del suo periodo operativo l'XC-35 venne donato al National Air and Space Museum dov'\u00e8 tuttora esposto."}
{"id": "2295654", "revid": "253269", "url": "https://it.wikipedia.org/wiki?curid=2295654", "title": "Mickey Hargitay", "text": "Biografia.\nInizi\u00f2 la sua attivit\u00e0 sportiva come giocatore di calcio passando poi al pattinaggio di velocit\u00e0, specialit\u00e0 nella quale divenne campione.\nDurante la seconda guerra mondiale fugg\u00ec dall'Ungheria trasferendosi negli Stati Uniti. Si stabil\u00ec a Cleveland, dove conobbe e spos\u00f2 la sua prima moglie, Maria Birge (dalla quale ebbe una figlia, Tina, nata nel 1949). Lavor\u00f2 come un idraulico e falegname prima di avvicinarsi, nei primi anni cinquanta all'attivit\u00e0 di bodybuilding, specialit\u00e0 della quale si appassion\u00f2 dopo aver visto una copertina di una rivista del settore con la fotografia dell'attore Steve Reeves, a quel tempo gi\u00e0 Mister Universo.\nDopo aver vinto a sua volta il titolo di NABBA Mr. Universe, nel 1955, Hargitay incontr\u00f2 Jayne Mansfield che divenne sua moglie e a cui rest\u00f2 legato dal 1958 al 6 settembre 1964. Hargitay ristruttur\u00f2 gran parte della sua casa, \"The Pink Palace\". Negli anni del loro matrimonio, i due lavorarono anche in Italia e apparvero in uno sketch pubblicitario di Carosello. Da Jayne, Hargitay ebbe tre figli: Mikl\u00f3s (1958), Zoltan Anthony (1960) e Mariska (1964), divenuta attrice e protagonista della serie televisiva \"Law &amp; Order - Unit\u00e0 vittime speciali\", nel ruolo della detective Olivia Benson.\nHargitay mor\u00ec a Los Angeles, California il 14 settembre 2006 per un mieloma multiplo. Nel film biografico \"La storia di Jayne Mansfield\", girato per la televisione nel 1980, il suo ruolo fu interpretato dal celebre culturista e attore Arnold Schwarzenegger."}
{"id": "2295655", "revid": "357738", "url": "https://it.wikipedia.org/wiki?curid=2295655", "title": "Rabeprazolo", "text": ""}
{"id": "2295660", "revid": "599013", "url": "https://it.wikipedia.org/wiki?curid=2295660", "title": "Chiesa di San Gennaro al Vomero", "text": "La chiesa di San Gennaro al Vomero \u00e8 una delle chiese storiche di Napoli erette nel quartiere Vomero. L'edificio \u00e8 ubicato nelle immediate vicinanze di piazza Vanvitelli, una delle piazze principali del quartiere.\nStoria.\nLa chiesa trae le proprie origini nel 1884, periodo in cui fu necessaria la costruzione di una nuova struttura di culto, poich\u00e9 la vicina chiesa di Santa Maria del Soccorso all'Arenella non riusciva pi\u00f9 a soddisfare, da sola, le esigenze dei fedeli: uno dei motivi principali \u00e8 che oramai si presentava troppo decentrata.\nLa costruzione della chiesa fu possibile soprattutto grazie all'intervento di re Umberto I che permise la costruzione di quattro nuove parrocchie, tra cui questa in questione.\nNel corso della sua storia \u00e8 stata restaurata due volte a causa di crolli e lesioni provocati da due terremoti, quello del 1930 e quello del 1980.\nArchitettura.\nLa chiesa \u00e8 puramente neoclassica ed \u00e8 opera di Luigi Bottino, figlio di quel Giuliano Bottino che era stato un celebre architetto della Real Casa dei Borbone.\nL'interno \u00e8 a croce latina e ad unica grande navata con sei cappelle contraddistinte da paraste corinzie binate e sormontate da cornici con volte a botte a motivi floreali a stucco; la navata, che si incrocia con l'abside, \u00e8 sovrastata da un'alta cupola.\nLa controfacciata \u00e8 caratterizzata da una cantoria dell'inizio del XX secolo, in legno intagliato, ed anche da un grande e pregevole organo in legno dipinto, intagliato a metallo a fusione.\nAll'interno della chiesa sono collocate anche acquasantiere, fonte battesimale e altari in marmi policromi (oltre a quello maggiore) del XIX-XX secolo, creati da maestranze napoletane; vi sono conservate altre opere d'arte dello stesso periodo. La navata e il presbiterio, inoltre, sono abbelliti da 12 grandi lampadari di vetro di Murano.\nDa ricordare anche il crocifisso della mensa.\nL'altare maggiore del XVIII secolo \u00e8 composto da marmi policromi, da cherubini in marmo bianco e da un tabernacolo dello stesso periodo in metallo argentato.\nInfine, la mostra d'altare del XIX secolo possiede, inquadrato da due coppie di colonne corinzie, il \"busto di San Gennaro\" in legno intagliano e dipinto, del XVIII secolo. \nLe opere d'arte che contiene al suo interno sono ben pi\u00f9 antiche e provenienti dal vecchio monastero di Santa Patrizia all'Anticaglia: si tratta di quattro dipinti su tavola."}
{"id": "2295663", "revid": "343261", "url": "https://it.wikipedia.org/wiki?curid=2295663", "title": "Jambu-Dvipa", "text": ""}
{"id": "2295666", "revid": "1305772", "url": "https://it.wikipedia.org/wiki?curid=2295666", "title": "Primal Rage", "text": "Primal Rage \u00e8 un videogioco arcade del genere picchiaduro a incontri, pubblicato nel 1994 da Atari Games e convertito in seguito su numerose piattaforme. I personaggi sono dinosauri ed enormi scimmie. Dal gioco sono stati tratti una serie di fumetti, action figure e altri prodotti. I personaggi del videogioco sono creati con la tecnica dell'animazione a passo uno.\nIl gioco possiede diversi punti in comune con un altro arcade del 1992 intitolato \"Dino Rex\", prodotto da Taito.\nTrama.\nUn meteorite ha devastato la Terra, le citt\u00e0 sono ridotte in macerie e i pochi umani sopravvissuti sono tornati a vivere come nelle trib\u00f9 dell'et\u00e0 della pietra. Alluvioni, uragani, terremoti ed eruzioni hanno cambiato anche la disposizione dei continenti sulla Terra; questo nuovo mondo che si \u00e8 formato ha preso il nome di \"Urth\" (storpiatura del nome inglese della Terra, \"Earth\").\nAl centro di questa \"nuova terra\" fuoriescono una serie di giganteschi mostri che si combattono per avere il dominio del pianeta.\nQueste creature hanno diverse ideologie: c'\u00e8 chi vuole mantenere la pace sulla Urth e chi invece vuole distruggerla e ridurla nel caos.\nCiascuna delle creature ha un potere speciale che riguarda un aspetto della natura, come vita, morte, fuoco, ghiaccio o fame; ogni creatura domina una zona della terra, e gli abitanti di quell'area considerano quindi la creatura come un dio.\nQuattro di questi esseri vogliono la pace nel mondo, mentre gli altri tre sono per l'idea di seminare distruzione su di esso solo per i loro scopi.\nModalit\u00e0 di gioco.\nDiversamente da altri picchiaduro, le mosse speciali si eseguono prima premendo una coppia di tasti, che valgono per tutti gli attacchi speciali, e poi premendo una sequenza di freccette, cio\u00e8 i tasti direzionali. Le versioni successive permettono l'esecuzione tradizionale delle mosse speciali, ma anche quella esclusiva del gioco viene inclusa.\nOgni duello comprende un incontro bidimensionale, giocabile in un incontro tra il giocatore e il computer o tra 2 giocatori: la salute \u00e8 rappresentata da un cuore umano, il cui stato dipende dalla salute rappresentata da un colore rosso nell'\"arteria\" (la barra salute, appunto), mentre il cervello umano rappresenta la stamina e la \"spina dorsale\" ne \u00e8 la barra gialla. Quando un combattente viene sconfitto, il cuore esplode e il cervello si incenerisce. Quando questo accade due volte per il combattente (il duello \u00e8 infatti al meglio dei 3 round, ma nelle opzioni \u00e8 possibile deciderne anche il numero), il vincitore pu\u00f2 eseguire una delle 3 mosse finali personali, simili alle Fatality della serie \"Mortal Kombat\". Nella versione SNES, per\u00f2 le mosse finali scendono a due, e nella versione Sega Genesis la Fatality Golden Shower di Chaos \u00e8 stata censurata. Durante l'incontro, appariranno degli umani vestiti in modo tribale, i quali celebreranno i loro dei durante la battaglia. Se un giocatore mangia un umano avversario, guadagna salute e punti bonus, mentre perde punti se mangia un suo stesso fedele. \u00c8 presente un'altra analogia con Mortal Kombat: la Total Domination, equivalente alla Flawless Victory e ottenibile senza subire nessun danno, neanche parando.\nNell'arcade, si gioca prima una serie degli altri 6 avversari, uno dopo l'altro, e poi s\u00e9 stesso in un mirror match. Dopo aver vinto i 7 incontri, si deve mangiare quanti pi\u00f9 \"sacrifici\" possibili nel tempo limite, poi nell'incontro finale si affronta, in un'unica battaglia, i 7 personaggi presenti nel gioco, compreso quindi quello selezionato. Com'\u00e8 di tradizione, con l'aumentare delle vittorie aumenter\u00e0 la difficolt\u00e0 di gioco. Sono per\u00f2 presenti delle variazioni: nella versione GameBoy, ad esempio, il personaggio selezionato affronta s\u00e9 stesso per ultimo, e non c'\u00e8 la battaglia finale.\nPersonaggi giocabili.\nLe creature si dividono in pacifiche (che vogliono un pianeta dove regni la pace) e distruttive (che vogliono che il caos sia sovrano).\nDifferenza fra le versioni.\n\"Primal Rage\" \u00e8 stato pubblicato per la maggior parte delle piattaforme disponibili all'epoca della sua uscita; data la variet\u00e0 di hardware, non tutte le versioni sono identiche fra loro.\nMateriale correlato.\nPlaymates nel 1996 ha lanciato una linea di giocattoli basati sui personaggi del gioco, mentre Atari ha pubblicato la colonna sonora del gioco dal titolo \"All the Rage\". Sempre Atari cre\u00f2 un prototipo intitolato Primal Rage II, ma non fu mai terminato.\nQuesto sequel avrebbe inserito delle versioni umane dei personaggi del predecessore, gli Avatar, e sarebbero stati aggiunti altri due personaggi: il primo sarebbe stato Slash Fang (in origine Saber Tooth), uno Smilodonte, e l'altro sarebbe stato Necrosan, un drago-scheletro non-morto che sarebbe stato il boss finale. Perlopi\u00f9, anche i dinosauri originali sarebbero stati aggiunti, forse inizialmente con dei codici, o forse sbloccabili.\nLa trama del gioco era che il meteorite che era caduto su Urth era in realt\u00e0 l'uovo che conteneva Necrosan stesso, ormai nato per distruggere il pianeta. Gli dei di Urth avevano tentato invano di sconfiggerlo, e rinchiusi in uno stato di semi-coscienza da Necrosan, avrebbero dunque scelto delle versioni umane di s\u00e9 stessi per combattere il demone alieno. Gli Avatar erano:\nProbabilmente per timore che avrebbe ricevuto scarse vendite, il gioco venne annullato; in compenso, per\u00f2, vennero create delle action figures anche di Slashfang e Necrosan, e fu pubblicato un libro, \"\", scritto da John Vornholt, autore di alcuni libri di Star Trek. Nel marzo del 2017, per\u00f2, sono iniziati a circolare su YouTube dei video relativi al gioco, in quanto un individuo \u00e8 riuscito a creare una versione modificata dell'emulatore arcade MAME, ovvero \"MAME4RAGE2\", l'unico in grado di eseguire il gioco.\nIl gioco doveva anche avere una versione 3.0 (infatti, l'ultima era la 2.1): dopo la battaglia finale, il personaggio selezionato dal giocatore sarebbe andato sulla Luna. Lo scenario era questo: erano presenti delle crepe da cui usciva la luce, e a terra vi erano cadaveri di dinosauri in putrefazione. La Luna avrebbe ospitato un boss, probabilmente Necrosan, lo stesso di \"Primal Rage II\", che avrebbe una presa speciale, con la quale avrebbe assorbito una parte della salute del giocatore, tipo Shang Tsung della serie Mortal Kombat. Ma l'upgrade non usc\u00ec mai, e quindi il drago non usc\u00ec mai alla luce.\nSul videogioco \u00e8 stata pubblicata anche una miniserie a fumetti di 4 capitoli, edita dalla Sirius Entertainment dal 1996 al 1998. Mentre il primo capitolo era totalmente a colori, gli altri 3 erano in bianco e nero."}
{"id": "2295667", "revid": "343261", "url": "https://it.wikipedia.org/wiki?curid=2295667", "title": "Jambudvipa", "text": ""}
{"id": "2295672", "revid": "767487", "url": "https://it.wikipedia.org/wiki?curid=2295672", "title": "Tyson Ritter", "text": "Oltre ad essere un cantante-compositore, ha lavorato anche come modello ed attore.\nBiografia.\nTyson \u00e8 nato e cresciuto Stillwater (Oklahoma). Ama la musica rock ed \u00e8 un accanito fan degli AC/DC. Ha conosciuto Nick Wheeler ad una festa dove Nick gli disse che poteva suonare il basso nel suo gruppo. Ha imparato facilmente a suonare il basso, e in seguito Ritter e Wheeler lasciarono il vecchio gruppo per formare i The All-American Rejects. Ritter ha lavorato come modello ed \u00e8 apparsi in varie riviste di moda e anche in pubblicit\u00e0 e sfilate di moda. Compare inoltre in un episodio (3x17) della serie \"Dr. House - Medical Division\" e nella commedia con Anna Faris \"La coniglietta di casa\", nel 2008.\nVita privata.\nil 31 dicembre 2013 si \u00e8 sposato con l'attrice georgiana Elena Satine.\nStrumentazione.\nTyson usa molti bassi incluso il basso blu Gibson Thunderbird nel video \"Dirty Little Secret\", un Gibson Flying V modificato in ebano nei video \"The Last Song\" e \"Swing Swing\" e un Fender Precision Bass che ha usato nel videoclip di \"It Ends Tonight\"."}
{"id": "2295674", "revid": "287204", "url": "https://it.wikipedia.org/wiki?curid=2295674", "title": "D\u00fcsseldorf Baskets", "text": "Il SG ART Giants D\u00fcsseldorf \u00e8 una societ\u00e0 cestistica avente sede a D\u00fcsseldorf, in Germania. Fondata nel 2008 come \"Giants D\u00fcsseldorf\", sulle ceneri del Bayer Giants Leverkusen, da cui acquist\u00f2 il titolo sportivo, gioca nel campionato tedesco, nel 2016 ha assunto la denominazione attuale.\nDisputa le partite interne nel Castello D\u00fcsseldorf, che ha una capacit\u00e0 di 3.700 spettatori."}
{"id": "2295676", "revid": "599013", "url": "https://it.wikipedia.org/wiki?curid=2295676", "title": "Dv\u012bpa", "text": ""}
{"id": "2295677", "revid": "131358", "url": "https://it.wikipedia.org/wiki?curid=2295677", "title": "Oscar Alberto Massei", "text": ""}
{"id": "2295680", "revid": "48344", "url": "https://it.wikipedia.org/wiki?curid=2295680", "title": "Impero Inca", "text": ""}
{"id": "2295685", "revid": "46936", "url": "https://it.wikipedia.org/wiki?curid=2295685", "title": "Terry Butcher", "text": "\u00c8 stato l'assistente di George Burley alla guida della nazionale scozzese dal febbraio 2008 al novembre 2009.\nBiografia.\nNato a Singapore, dove suo padre fu trasferito mentre prestava servizio presso la Royal Navy, Butcher trascorse gran parte della sua infanzia a Lowestoft, nel Suffolk, dove frequent\u00f2 la Lowestoft Grammar School. Abbandon\u00f2 in adolescenza la possibilit\u00e0 di unirsi alla compagine giovanile del Norwich City, poich\u00e9 era tifoso della formazione rivale del Norwich, l'Ipswich Town. Nell'agosto 1976 fu visionato e ingaggiato proprio dall'Ipswich, dopo un provino che si protrasse per tre settimane.\nCarriera.\nClub.\nIpswich Town.\nButcher debutt\u00f2 con l'Ipswich in First Division il 15 aprile 1978, e nelle successive otto stagioni si impose come il principale difensore centrale della squadra, unendo la leadership al suo coraggio in campo e alle sue ottime qualit\u00e0 difensive. Fu presto notato dal commissario tecnico dell'Inghilterra Ron Greenwood, che lo fece debuttare con la casacca della nazionale nel 1980, in un'amichevole contro l'Australia. Con l'Ipswich Town Butcher vinse da protagonista la Coppa UEFA 1980-1981, sotto la guida di Bobby Robson. Nella stessa stagione la compagine di Suffolk sfior\u00f2 una storica vittoria in First Division, piazzandosi seconda a fine stagione alle spalle dell'Aston Villa.\nRangers.\nNell'estate del 1986, Butcher lasci\u00f2 l'Ipswich dopo la cocente delusione della retrocessione, e divenne uno dei primi calciatori inglesi ad accasarsi in una squadra dei \"rivali\" scozzesi, il Rangers. Graeme Souness, ex Liverpool, appena nominato nuovo allenatore del club scozzese, chiese alla dirigenza l'acquisto di Butcher, che fu pagato all'Ipswich 720.000 sterline. Butcher fu nominato anche capitano, e con il Rangers vinse tre Campionati Scozzesi e tre Coppe di Lega in quattro stagioni. Nel novembre del 1987 si frattur\u00f2 una gamba, durante un incontro di campionato contro l'Aberdeen, ponendo anticipatamente fine alla sua stagione. Prima di questo infortunio, Butcher era vicino a firmare un contratto con il Manchester United di Alex Ferguson, ma dopo l'incidente occorsogli, i Red Devils non formalizzarono il passaggio in squadra del difensore inglese, virando invece su Steve Bruce del Norwich. Nell'aprile del 1988 Butcher fu condannato per condotta disordinata e disturbo della quiete pubblica a causa del suo comportamento violento durante il Derby di Glascow della stagione precedente, venendo multato con 250 sterline di ammenda. Sempre nel 1988, fu oggetto di un'indagine della polizia locale per aver scardinato la porta dello spogliatoio del direttore di gara dopo un match al Pittodrie Stadium. Non furono avanzate accuse penali, ma Butcher venne comunque multato di 150 sterline. La sua ultima partita con i Rangers fu giocata nel settembre del 1990, nella sconfitta in campionato per 2-1 contro il Dundee United. Subito dopo la fine della sua esperienza scozzese, fu vicino a firmare con il Leeds United, salvo poi accettare il contratto da allenatore-giocatore che gli offr\u00ec il Coventry City.\nCoventry City.\nNonostante l'allenatore del Leeds Howard Wilkinson, in trattativa con Souness, fosse vicino ad assicurarsi le prestazioni di Butcher, alla fine il difensore scelse di diventare allenatore e, al tempo stesso giocatore, del Coventry City, in un affare da oltre 400.000 sterline. Una delle sue prime gare con il Coventry fu proprio contro il Leeds, pareggiando 1-1 a Highfield Road. Tra gli altri buoni risultati che arrivarono alla prima stagione va sicuramente ricordato il 5-4 casalingo con cui la sua squadra si impose contro il Nottingham Forest, nel quarto turno eliminatorio della English Football League Cup. La loro corsa termin\u00f2 ai quarti di finale, il 23 gennaio 1991, contro i futuri vincitori dello Sheffield Wednesday, e quattro giorni dopo furono eliminati anche dalla FA Cup per mano del Southampton, al quarto turno. Butcher collezion\u00f2 sei presenze nel campionato 1990-91 in cui il Coventry si piazz\u00f2 16\u00ba a fine stagione, per poi ritirarsi come giocatore la stagione successiva. La stagione 1991-92 vide partire bene la squadra di Butcher, da ricordare un perentorio 5-0 nella seconda giornata contro il Luton Town, la vittoria per 1-0 in trasferta sul campo dell'Arsenal campione in carica e la vittoria casalinga 1-0 contro i rivali dell'Aston Villa. Entro la fine di settembre la squadra si trovava al 6\u00ba posto in classifica, davanti alle pi\u00f9 blasonate Liverpool e Everton. Tuttavia la formazione allenata da Butcher ebbe un brusco calo nei due mesi successivi, scivolando 13\u00ba a fine novembre. La sconfitta casalinga per mano degli Spurs, nel giorno di Capodanno del 1992, fece piazzare il Coventry addirittura 15\u00ba, a soli sei punti dalla zona retrocessione. Il 6 gennaio Butcher fu esonerato e sostituito dal suo vice Don Howe.\nUltimi anni.\nButcher tent\u00f2 nuovamente la carriera di calciatore nell'agosto 1992, tra le fila del Sunderland, con il quale ha giocato 38 volte, nella stagione 1992-93. In seguito al licenziamento dell'allenatore Malcom Crosby divenne nuovamente giocatore-manager, nel gennaio 1993. Ben presto vest\u00ec solamente i panni dell'allenatore, ma fu esonerato nel novembre 1993, dopo un deludente inizio di stagione 1993-94, che vide il Sunderland lottare in zona retrocessione. Butcher fu sostituito da Mick Buxton, che a fine stagione arriv\u00f2 alla salvezza con il club di Wearside.\nNazionale.\nLa sua prima convocazione in nazionale maggiore avvenne il 31 maggio 1980, nella partita amichevole tra Inghilterra e Australia, a 21 anni. Il selezionatore inglese Ron Greenwood se ne interess\u00f2 dopo aver visionato le sue prestazioni con la maglia dell'Ipswich Town. Dieci mesi dopo fu nuovamente convocato nell'Inghilterra per il match amichevole contro la Nazionale di calcio della Spagna, vinto dagli iberici 2-1. Fu poi tra i giovanissimi convocati per il Campionato Mondiale di calcio 1982. Divenne un titolare regolare della nazionale in questo periodo, e rimase il centrale di difesa di prima scelta dell'Inghilterra per circa un decennio. Partecip\u00f2 anche ai Mondiali 1986, e prese parte alla famosa partita tra Argentina e Inghilterra, in cui Maradona segn\u00f2 il celeberrimo \"gol del secolo\". A causa della frattura alla gamba Butcher non prese parte all'Europeo del 1988, in cui la nazionale inglese fu eliminata nella fase a gironi. Bobby Robson, senza l'esperienza di Butcher, fu costretto a puntare sulla giovane accoppiata Tony Adams - Mark Wright. Durante le qualificazioni ai Mondiali del 1990, nella la gara contro la Svezia del settembre 1989, Butcher rimedi\u00f2 un profondo taglio alla fronte nei primi minuti di gara. I fisioterapisti gli applicarono dei punti di sutura e una vistosa benda, ma durante un contrasto Butcher sub\u00ec un altro colpo alla testa e la ferita si apr\u00ec nuovamente. La copiosa emorragia che ne deriv\u00f2 imbratt\u00f2 la sua divisa di gioco, e la foto della sua maglietta completamente insanguinata \u00e8 passata alla storia. Con Butcher in un'inedita difesa a 5, la nazionale inglese raggiunse le semifinali dei mondiali italiani del '90, perdendo poi la finale 3\u00ba posto contro i padroni di casa dell'Italia. Dopo questo mondiale Butcher lasci\u00f2 la nazionale, dopo dieci anni, con 77 presenze all'attivo e 3 reti segnate.\nCarriera da allenatore.\nCoventry City.\nButcher inizi\u00f2 la carriera di allenatore nel 1990 al Coventry City, facendo al tempo stesso il giocatore. Nel 1991-92 fece solamente l'allenatore del Coventry, prima di essere esonerato e sostituito dal suo vice.\nSunderland.\nLa stagione 1991-92, nel Sunderland, vest\u00ec i panni del giocatore-manager e l'anno successivo allenatore, fu esonerato poi all'inizio della stagione 1993-94 a causa delle brutte prestazioni che inanell\u00f2 da settembre a novembre '93.\nMotherwell.\nLasciata definitivamente la carriera da giocatore entr\u00f2 come vice nello staff del Motherwell nella stagione 2001-2002, poi dall'anno successivo fino al 2006 ne fu allenatore, conquistando nel 2005 la finale di Coppa di Lega, dove il Motherwell perse 5-1 contro il Rangers.\nSydney FC.\nNel 2006-07 allen\u00f2 il Sydney FC con un contratto biennale, ma non riusc\u00ec a centrare risultati soddisfacenti durante il suo periodo australiano, e il 7 febbraio 2007 venne esonerato, dopo la sconfitta 3-2 contro il Newcastle Jets.\nPartick Thistle.\nIl 30 marzo 2007 fu nominato vice allenatore del Partick Thistle, ma fu un impegno di breve durata, in quanto fu ingaggiato dal Brentford il 24 aprile.\nBrentford.\nIl 7 maggio 2007 diventa ufficialmente allenatore del Brentford, ma dopo una grave carenza di risultati (solo 5 vittorie in 23 partite) e un cattivo rapporto con la tifoseria, che chiedeva a gran voce il ritorno di Martin Allen, si dimise l'11 dicembre 2007.\nNazionale scozzese.\nNel 2008 fu nominato vice allenatore della nazionale scozzese in vista delle qualificazioni ai mondiali 2010. Pass\u00f2 alla cronaca in quel periodo la lite a distanza tra Butcher e Diego Maradona, a causa della \"Mano de Dios\" di 22 anni prima, in vista dell'amichevole tra Argentina e Scozia. L'Argentina si impose 1-0, e a fine gara Maradona non perse l'occasione per rispondere in modo polemico al vice scozzese: \"Who is Butcher?\". Nel novembre 2009 l'allenatore della Scozia George Burley fu esonerato, e con lui se ne and\u00f2 Butcher.\nInverness.\nNella stagione 2009-10 divenne il nuovo allenatore dell'Inverness, con il quale vinse il suo primo trofeo da allenatore : il campionato scozzese del 2010. Vi rimase fino alla stagione 2012-13, senza per\u00f2 riuscire a bissare la vittoria del 2010.\nHibernian.\nPer il 2013-14 allen\u00f2 l'Hibernian, per una sola stagione.\nNewport County.\nNel 2015 arriv\u00f2 in Galles, al Newport County, ma l'esperienza \u00e8 stata molto breve, concludendosi il 1\u00ba ottobre 2015.\nNazionale filippina.\nIl 14 giugno 2018 \u00e8 stato ingaggiato dalla nazionale filippina come commissario tecnico."}
{"id": "2295691", "revid": "453768", "url": "https://it.wikipedia.org/wiki?curid=2295691", "title": "Spignana (San Marcello Piteglio)", "text": "Spignana (gi\u00e0 \"Via di Chiusa Galli\" poi \"Spignana in Val di Lima\") \u00e8 una frazione del comune italiano di San Marcello Piteglio, nella provincia di Pistoia, in Toscana.\nGeografia fisica.\nIl borgo di Spignana si trova nella valle del torrente Verdiana, nella Montagna Pistoiese, ad un'altitudine di 780 metri sul livello del mare, sulle pendici del Monte Cornaccio (Roncole e Poggio Fratone).\nStoria.\nLa zona dove sorge il centro abitato, \u00e8 stata occupata dagli Etruschi, dai Liguri (probabilmente i Friniati) anche se per insediamenti di passaggio. Fu terra di conflitto fra i Romani e i Galli Boi nella fase conclusiva delle battaglie di Ancisa. I Boi si rifugiarono nella torre, ormai scomparsa, situata nella zona di Sospignana (sotto il paese attuale) dove l'esercito dei centurioni venne sconfitto nello scontro di \"Cataracta Gallica\", letteralmente \"Chiusa Galli\". Dopo tale vicenda i tiberini misero a ferro e fuoco il territorio, cancellando ogni traccia della fondazione umana. Questo dunque era il nucleo originario del paese, spostatosi dove si trova attualmente all'insediamento dei Goti con la costruzione di due torri d'avvistamento (di queste rimane riconoscibile il campanile, mentre l'altra \u00e8 stata inglobata nelle case della piazza). Venne poi acquisita dai Longobardi durante la conquista della penisola italiana.\nIl toponimo potrebbe avere origine da \"Spineanum\" o \"Spineana\" per la zona priva di vegetazione arborea e ricoperta da rovi; oppure dalla quivi praticata coltivazione della segale e quindi dalla parola \"spiga\" (\"Spigarum\"). \u00c8 stata ipotizzata anche una provenienza di tipo prediale, in quanto possedimento terriero di una sedicente famiglia romana dei \"Vespinii\", che avrebbe dato origine a \"Vespiniana\".\nAttorno al XII secolo il borgo era parte del comune di Lizzano Pistoiese in quanto tale parrocchia aveva facolt\u00e0 di battesimare direttamente in chiesa anzich\u00e9 in battistero, lo stesso per quella di San Lorenzo a Spignana ma essa dipendeva dalla prima pieve.\nTra i due paesi esiste inoltre una rivalit\u00e0 di carattere storico e sociale in quanto nella lotta fra guelfi e ghibellini, a Lizzano sostenevano i Panciatichi, mentre a Spignana i Cancellieri.\nNel 1551-1568 si form\u00f2 un ente di governo fra Spignana a la vicina Lancisa con redazione di un proprio statuto, da cui si evinceva che il vertice del governo fosse un \"Vicario\" affiancato dal \"Consiglio dei due Popoli\" e dalle cariche di \"Messo\", \"Camarlingo dei dazi e dei sali\", due \"Campai\", due \"Stimatori dei beni e danni dati\", pi\u00f9 un \"Cancelliere\". Tutti questi (eccetto il consiglio consultivo eletto) venivano estratti da un'apposita \"Borsa delle cariche\". \nIl primo maggio 1698 nacque a Spignana lo storico e letterato Gaetano Cenni.\nNel 1775 venne creato il magistero della Comunit\u00e0 della montagna per il controllo unitario dei territori appenninici, tutte le autorit\u00e0 comunali vennero perci\u00f2 sciolte.\nNel 1833 Spignana contava 279 abitanti.\nNel settembre del 1944 il generale Albert Kesselring, messo in fuga dalle forze alleate dal fronte dell'Arno, sost\u00f2 per una notte nel paese, prossimo alla neo costituita Linea gotica.\nGeografia antropica.\nDella frazione di Spignana fanno parte le varie localit\u00e0 e piccole borgate cos\u00ec distribuite:\nSport.\nSpignana \u00e8 il punto di partenza per escursioni trekking e in mountain bike verso le soprastanti localit\u00e0 di Pian del Conte, Butale e il Lago Scaffaiolo, dove si trova un rifugio montano. \u00c8 anche una sede per i praticanti del parapendio e deltaplano, in quanto nella vicina localit\u00e0 di Pian del Conte si trova una terrazza naturale di lancio.\nIl borgo \u00e8 stato abituale luogo di villeggiatura del ciclista Gino Bartali.\nCuriosit\u00e0.\nIl paese presenta un'omonimia con un altro insediamento posto nell'Appennino reggiano in Emilia Romagna, dove la localit\u00e0 toscana viene riconosciuta come \"Spignana di San Marcello Pistoiese\""}
{"id": "2295692", "revid": "228587", "url": "https://it.wikipedia.org/wiki?curid=2295692", "title": "La marchesa di Santa Cruz", "text": "La marchesa di Santa Cruz \u00e8 un dipinto a olio su tela (125x208 cm) realizzato nel 1805 dal pittore spagnolo Francisco Goya.\n\u00c8 conservato nel Museo del Prado di Madrid.\nRaffigura la marchesa Joaquina T\u00e9llez-Gir\u00f3n nelle vesti di Euterpe. La donna \u00e8 sdraiata su un \"canap\u00e8\" e regge in mano una cetra.\nStoria.\nJoaquina T\u00e9llez-Gir\u00f3n era seconda figlia del duca di Osuna e moglie di Jose Silva-Baz\u00e1n y Waldstein che nel 1802 diverr\u00e0 marchese di Santa Cruz; sar\u00e0 il primo Direttore del Museo del Prado. Fu una delle donne pi\u00f9 belle e ammirate del suo tempo, amica e confidente di poeti e scrittori. Gi\u00e0 i precedenza Goya aveva ritratto la marchesa, da bambina, nel gruppo familiare del duca di Osuna e figli.\nGoya rappresenta la marchesa come Euterpe, musa della poesia lirica, di cui regge in mano il simbolo della cetra, riferimento ad Apollo, per il mecenatismo della marchesa e per le aspirazioni poetiche che coltivava.\nIl quadro \u00e8 stato per anni uno degli elementi di spicco di una collezione privata, la collezione Vald\u00e9s, a Bilbao. In seguito a rovesci finanziari e questioni ereditarie il quadro fu venduto nei primi anni ottanta e, attraverso vari passaggi, divenuta propriet\u00e0 di un nobile inglese, Lord Wimborne che nel 1986 decise di venderlo all'asta a Londra.\nIn seguito a ricorso in sede internazionale e al successivo esborso di circa 6 milioni di dollari, il governo spagnolo riusc\u00ec a fermare la vendita ed assicurarsi la propriet\u00e0 del quadro, che ora \u00e8 conservato presso il Museo del Prado.\nAnalisi.\n\u00c8 uno dei quadri in cui maggiormente Goya subisce l'influenza neoclassica del tempo, soprattutto dei contemporanei David o di Canova, ma anche l'influenza dei pi\u00f9 lontani Guercino o Rembrandt.\nSi noti, comunque, come la postura della marchesa risulti la stessa della \"Maja desnuda\" e della \"Maja vestida\", ma in questo caso, in obbedienza ai canoni prima rinascimentali e poi accademici, il componimento \u00e8 inserito nel grande filone dei riferimenti iconografici mitologici: le fogli di vite e i grappoli d'uva, la cetra attributo della Musa, sono tutti elementi di scuola classica che Goya sta per abbandonare definitivamente.\nTuttavia nella rappresentazione della donna Goya \u00e8 ancora una volta insuperato maestro: la posa seducente e sensuale colpisce ancora oggi e lo sguardo trasognato conserva un che di infantile e di affettuoso, come se un filo invisibile unisse questo ritratto a quello della bambina di anni prima e, insieme, al pittore, che a quella famiglia portava sincero affetto."}
{"id": "2295693", "revid": "1776051", "url": "https://it.wikipedia.org/wiki?curid=2295693", "title": "Boston Celtics 2008-2009", "text": "La stagione 2008-09 dei Boston Celtics fu la 63\u00aa nella NBA per la franchigia.\nI Boston Celtics vinsero la \"Atlantic Division\" della \"Eastern Conference\" con un record di 62-20. Nei play-off vinsero il primo turno con i Chicago Bulls (4-3), perdendo poi la semifinale di conference con gli Orlando Magic (4-3).\nRegular season.\nOttobre 2008:"}
{"id": "2295695", "revid": "125097882", "url": "https://it.wikipedia.org/wiki?curid=2295695", "title": "Riesen Ludwigsburg", "text": "Il Riesen Ludwigsburg, noto per ragioni di sponsor come MHP RIESEN Ludwigsburg, \u00e8 una societ\u00e0 cestistica avente sede a Ludwigsburg, in Germania. Fondata nel 1960, gioca nel campionato tedesco.\nLa societ\u00e0 professionistica \u00e8 gestita dalla \"Basketballgemeinschaft (BG) Ludwigsburg eV\", societ\u00e0 che controlla anche la \"Porsche Basketball Academy\" che assieme al club locale dilettantistico \"Basketballverein BSG Basket Ludwigsburg\" si occupa del settore giovanile.\nDisputa le partite interne nella Rundsporthalle, che ha una capacit\u00e0 di 3.000 spettatori, e nella Porsche-Arena (6.300 spettatori).\nRoster 2021-2022.\n\"Aggiornato al 16 gennaio 2022.\""}
{"id": "2295699", "revid": "647919", "url": "https://it.wikipedia.org/wiki?curid=2295699", "title": "Settimanario", "text": ""}
{"id": "2295700", "revid": "212348", "url": "https://it.wikipedia.org/wiki?curid=2295700", "title": "Podoscypha", "text": "Podoscypha Pat., \"Essai Tax. Hym\u00e9nomyc.\" (Lons-le-Saunier): 70 (1900) \u00e8 un genere di funghi basidiomiceti appartenente alla famiglia Podoscyphaceae.\nSpecie di Podoscypha.\nLa specie tipo \u00e8 \"Podoscypha surinamensis\" (L\u00e9v.) Pat. (1900), altre specie incluse sono:"}
{"id": "2295717", "revid": "2091899", "url": "https://it.wikipedia.org/wiki?curid=2295717", "title": "Junkers L88", "text": "Lo Junkers L88 era un motore aeronautico a 12 cilindri a V di 90\u00b0, a ciclo Otto quattro tempi raffreddato a liquido, progettato e realizzato dall'azienda tedesca Junkers Flugzeug und Motorenwerke AG negli anni trenta specificatamente per essere utilizzato nel velivolo sperimentale Junkers Ju 49.\nStoria.\nSviluppo.\nDerivato dall'abbinamento meccanico del precedente L 8 a sei cilindri, l'L 88 era in grado di erogare una potenza massima di 800\u00a0PS (588 kW) a 1\u00a0870 giri/min che scendeva a 700 PS (515\u00a0kW) di crociera.\nNello Ju 49 il motore, alimentato da una benzina additivata con una sostanza che ne evitava la tendenza al congelamento dovuto alle alte quote, era abbinato ad una grande elica quadripala del diametro di 5,60\u00a0m e veniva raffreddato grazie ad un radiatore estensibile posizionato sulla parte inferiore della cofanatura motore, davanti alle gambe del carrello.\nIl modello iniziale, aspirato, venne in seguito sostituito dal modello sovralimentato L 88a che garantiva una maggiore efficienza ad alta quota. Quest'ultimo era dotato di un compressore a due stadi abbinato ad un intercooler che gli consentiva di erogare una potenza di 700\u00a0PS a circa 5\u00a0800\u00a0m di altitudine."}
{"id": "2295720", "revid": "767487", "url": "https://it.wikipedia.org/wiki?curid=2295720", "title": "Tiszan\u00e1na", "text": "Tiszan\u00e1na \u00e8 un comune dell'Ungheria di 2.736 abitanti (dati 2001). \u00c8 situato nella provincia di Heves."}
{"id": "2295721", "revid": "767487", "url": "https://it.wikipedia.org/wiki?curid=2295721", "title": "I tromboni di Fra' Diavolo", "text": "I tromboni di Fra' Diavolo \u00e8 un film del 1962 diretto da Giorgio Simonelli. Il film \u00e8 un affresco storico scherzoso sul panorama dell'occupazione napoleonica del Regno di Napoli.\nTrama.\nNel Regno di Napoli sta ormai imperversando l'occupazione delle truppe francesi, che per\u00f2 incontrano opposizione e resistenza da parte della popolazione, capeggiata dal celebre bandito Fra Diavolo, il quale tenta in ogni modo di mettere in scacco la potenza francese.\nNell'area di queste scorrerie giungono pertanto alcuni squadroni di francesi, accompagnati da un ristretto gruppo di soldati della Repubblica Cisalpina, comandati dal tenente Ippolito Salimei, un marchese di origini piemontesi fedele alla causa repubblicana della Francia, accompagnato dal sergente Visigato, suo sottufficiale nella vita militare e contadino al suo servizio nella vita quotidiana.\nDopo molte scorribande che continuano a minare l'ordine pubblico, il colonnello Chamonix, comandante delle armate francesi, decide di partire alla ricerca del bandito, lasciando il castello dei baroni Forzano, occupato dai napoleonici, nelle mani del reparto cisalpino. Qui per\u00f2 si annida la vicenda amorosa del film che vede la baronessa Cristina Forzano, figlia del proprietario della fortezza, innamorata del bandito Fra Diavolo.\nCon l'intento di sposarsi, i due si recheranno in un monastero sperduto nella campagna del napoletano ove si concluder\u00e0 la vicenda del film.\nCast.\nSimonelli, che qui era alla sua sesta regia, aveva gi\u00e0 lavorato in quello stesso anno nella recitazione del film \"I tre nemici\"."}
{"id": "2295724", "revid": "363629", "url": "https://it.wikipedia.org/wiki?curid=2295724", "title": "Classe A (rischio teratogenico ADEC)", "text": "La classe A di rischio teratogeno secondo la classificazione operata dall\"Australian Drug Evaluation Committee\" (ADEC) include quei farmaci assunti da un alto numero di donne durante la gravidanza o in et\u00e0 fertile. Non sono stati rilevati aumenti provati di malformazioni o effetti tossici diretti e indiretti sul feto.\nBibliografia.\n Successivi emendamenti (febbraio 2006, giugno 2006 1 e 2, febbraio 2007)"}
{"id": "2295725", "revid": "339392", "url": "https://it.wikipedia.org/wiki?curid=2295725", "title": "I tromboni di Fra Diavolo", "text": ""}
{"id": "2295726", "revid": "1296720", "url": "https://it.wikipedia.org/wiki?curid=2295726", "title": "T\u00f3falu", "text": "T\u00f3falu \u00e8 un comune dell'Ungheria di 649 abitanti (dati 2001). \u00c8 situato nella provincia di Heves."}
{"id": "2295727", "revid": "339392", "url": "https://it.wikipedia.org/wiki?curid=2295727", "title": "I tromboni di fra' Diavolo", "text": ""}
{"id": "2295730", "revid": "767487", "url": "https://it.wikipedia.org/wiki?curid=2295730", "title": "\u00dajl\u0151rincfalva", "text": "\u00dajl\u0151rincfalva \u00e8 un comune dell'Ungheria di 315 abitanti (dati 2001). \u00c8 situato nella provincia di Heves."}
{"id": "2295731", "revid": "1048993", "url": "https://it.wikipedia.org/wiki?curid=2295731", "title": "23\u00aa Mostra internazionale d'arte cinematografica di Venezia", "text": "La 23\u00aa edizione della Mostra internazionale d'arte cinematografica di Venezia si \u00e8 svolta a Venezia, Italia, dal 25 agosto all'8 settembre del 1962. \u00c8 la seconda e ultima edizione diretta da Domenico Meccoli.\n\u00c8 una delle 5 edizioni nella storia della Mostra in cui il Leone d'oro venne assegnato ex aequo: al film italiano \"Cronaca familiare\" di Valerio Zurlini e a quello sovietico \"L'infanzia di Ivan\" (\"Ivanovo Detsvo\") di Andrej Tarkovskij.\nTra i film famosi in competizione: \"Lolita\" di Stanley Kubrick, \"Mamma Roma\" di Pier Paolo Pasolini, \"Il coltello nell'acqua\" di Roman Pola\u0144ski.\nGiuria e premi.\nLa giuria era cos\u00ec composta:\nLuigi Chiarini (presidente, Italia), Guglielmo Biraghi, G.B. Cavallaro, Arturo Lanocita (Italia), Georges Charensol (Francia), Iosif Chejfic (Unione Sovietica), John Houseman (Stati Uniti d'America), Ronald Neame (Gran Bretagna), Hans Schaarw\u00e4chter (Germania Ovest).\nI principali premi distribuiti furono:"}
{"id": "2295732", "revid": "1543377", "url": "https://it.wikipedia.org/wiki?curid=2295732", "title": "I Do Not Hook Up", "text": "I Do Not Hook Up \u00e8 il secondo singolo estratto dal quarto album della cantante statunitense Kelly Clarkson, \"All I Ever Wanted\". La canzone, scritta da Katy Perry, Kara DioGuardi e Greg Wells, \u00e8 stata resa pubblica nelle radio americane il 30 marzo 2009, ma era gi\u00e0 trasmessa in precedenza dalle radio australiane. Nella tracklisting del CD \"All I Ever Wanted\", \"I Do Not Hook Up\" \u00e8 il secondo brano. La canzone \u00e8 una cover del brano \"Hook Up\" di Katy Perry, proveniente dal suo album mai pubblicato, \"(A) Katy Perry\".\nLa canzone ha ricevuto recensioni molto positivo da \"About.com\", da \"Femalefirst.co.uk\" e da \"Billboard.com\", eseguita, in quest'ultimo, da Wayne Roberts. Successivamente, anche \"Absolutepunk.net\" diede una recensione positiva sulla canzone, la quale finora ne ha ottenute solo di positive. Kelly Clarkson ha cantato la canzone live a Good Morning America il 20 marzo 2009 e all'episodio del 14 marzo 2009 della trasmissione Saturday Night Live. Ha inoltre esibito la canzone nel Regno Unito al \"The Album Chart Show\", al \"The Tonight Show with Jay Leno\" il 12 maggio 2009 e al \"The Ellen DeGeneres Show\" il 14 maggio 2009.\nVideo musicale.\nIl video musicale, diretto da Bryan Barber, \u00e8 stato girato in marzo 2009. Sar\u00e0 pubblicato su YouTube o reso disponibile in televisione nell'ultima settimana di aprile 2009. Non si sa ancora cosa \u00e8 raffigurato nel video. Kelly Clarkson ha rivelato ad Access Hollywood in anteprima cosa sar\u00e0 raffigurato nel video: \"Sono andata fantasticando,\" dice la Clarkson \"cos\u00ec la brava ragazza che sarebbe stata brava, nella mia fantasia, ama uscire coi ragazzi, e averli sempre attorno\". Il video musicale avrebbe dovuto essere pubblicato il 20 aprile 2009 ma la sua uscita \u00e8 stata anticipata al 18 aprile 2009.\nIl video inizia con un pranzo all'aperto, alla quale anche la Clarkson \u00e8 invitata, e dove si ride e si scherza. A un certo punto, un ragazzo stappa lo champagne, mentre la guarda come per sedurla, e lei ricambia lo sguardo. Con l'inizio del primo ritornello, lei immagina di dargli una spinta, buttandolo sul tavolo, e iniziando a baciarlo. Durante la seconda strofa e il secondo ritornello la Clarkson si trova in un locale dove canta live. Nella terza strofa, sempre nello stesso locale, nel quale per\u00f2 Kelly sta passando la serata con alcune amiche, nota un altro ragazzo che gioca a biliardo, quindi va a ballare sul bancone del bar, dal quale cade. La scivolata \u00e8 dall'interruzione della musica, ma quest'ultima viene ripresa inaspettatamente quando Kelly si rialza di scatto e urla di gioia. Quindi, si avvicina al ragazzo, ormai sedotto... per poi scoprire che in realt\u00e0 non si \u00e8 mai mossa dal suo tavolo, da dove continua a guardarlo, ridendo con le amiche.\nDal 17 aprile 2009 ad oggi il video postato dal canale ufficiale di Kelly Clarkson su YouTube ha ottenuto pi\u00f9 di 1.700.000 visualizzazioni.\nTracce.\nCD single \nMaxi CD single \nSuccesso commerciale.\nLa canzone \u00e8 debuttata nella classifica del singoli britannici al numero 174 subito dopo la pubblicazione dell'album \"All I Ever Wanted\", pur avendo migliori risultati sulla radio, e, dopo varie settimane fuori dalle classifiche, rientra al numero 99, fino a raggiungere il numero 36. Negli Stati Uniti, la canzone \u00e8 debuttata nella classifica Bubbling Under Hot 100 al numero 20, e, dopo due settimane fuori dalle classifiche, \u00e8 ritornata al numero 9 della B.U. Hot 100, e nella Pop 100 al numero 73, per poi avere meno successo per due settimane e tornare ad aumentare fino al numero 12 e nella Hot 100 al numero 120, fino a raggiungere il numero 20. Anche in Australia ha avuto dei buoni risultati: nella settimana del 25 aprile 2009, \u00e8 debuttata al numero 61, fino a raggiundere la posizione 15. Ha riscosso un discreto successo anche in classifiche minori come la Top 40 Mainstream, debuttata il 25 aprile 2009 alla posizione 36, per poi raggiungere il numero 8, e la Pop 100 Airplay, debuttata il 18 aprile 2009 al numero 57 e aumentata al numero 43 il 25 aprile, per poi arrivare fino al numero 8. In Europa la canzone \u00e8 arrivata al numero 81. La settimana del 9 maggio 2009 \u00e8 stata molto fruttuosa per la canzone: in tutte le classifiche \u00e8 salita di qualche posizione, ed \u00e8 entrata in quattro classifiche: Hot Digital Songs, Hot Digital Tracks, Hot Adult Top 40 e Hot Videoclip Tracks, rispettivamente alle posizioni 41, 40, 31 e 8, tutte aumentate nelle settimane successive. Debutta poi al numero 31 nei Paesi Bassi per raggiungere il numero 19, in Irlanda al numero 33, dove raggiunge il numero 30, in Nuova Zelanda al numero 31 e in Canada al numero 65 per poi raggiungere, lentamente, il numero 15. Verso fine maggio \"I Do Not Hook Up\" inizia ad avere un discreto successo in Europa: entra nelle classifiche della Germania, dell'Estonia e della Svezia. La canzone ha fatto il suo debutto nella classifica italiana il 20 agosto 2009, facendo della canzone il suo secondo singolo ad entrarvi dopo Since U Been Gone nel 2006."}
{"id": "2295733", "revid": "767487", "url": "https://it.wikipedia.org/wiki?curid=2295733", "title": "V\u00e1mosgy\u00f6rk", "text": "V\u00e1mosgy\u00f6rk \u00e8 un comune dell'Ungheria di 2.058 abitanti (dati 2001). \u00c8 situato nella provincia di Heves."}
{"id": "2295740", "revid": "110157", "url": "https://it.wikipedia.org/wiki?curid=2295740", "title": "V\u00e1rasz\u00f3", "text": "V\u00e1rasz\u00f3 \u00e8 un comune dell'Ungheria di 597 abitanti (dati 2001). \u00c8 situato nella provincia di Heves."}
{"id": "2295742", "revid": "22922438", "url": "https://it.wikipedia.org/wiki?curid=2295742", "title": "Fenomeni fisici", "text": ""}
{"id": "2295744", "revid": "729019", "url": "https://it.wikipedia.org/wiki?curid=2295744", "title": "V\u00e9cs", "text": "V\u00e9cs \u00e8 un comune dell'Ungheria di 707 abitanti (dati 2001). \u00c8 situato nella provincia di Heves."}
{"id": "2295747", "revid": "767487", "url": "https://it.wikipedia.org/wiki?curid=2295747", "title": "Dharma\u015b\u0101stra", "text": "Il Dharma\u015b\u0101stra (\"libri della legge\") \u00e8 un genere di testi sanscriti che trattano di diritto e codice legale sia dal punto di vista laico che religioso, ritenendo pertanto un importante ruolo oltre che nella societ\u00e0 indiana anche nella religione induista.\nIl termine viene anche utilizzato per riferirsi ad una singola opera di tale genere."}
{"id": "2295748", "revid": "767487", "url": "https://it.wikipedia.org/wiki?curid=2295748", "title": "Verpel\u00e9t", "text": "Verpel\u00e9t \u00e8 un comune dell'Ungheria di 4.091 abitanti (dati 2001). \u00c8 situato nella provincia di Heves."}
{"id": "2295749", "revid": "287204", "url": "https://it.wikipedia.org/wiki?curid=2295749", "title": "Dharmasastra", "text": ""}
{"id": "2295751", "revid": "343261", "url": "https://it.wikipedia.org/wiki?curid=2295751", "title": "Dharmashastra", "text": ""}
{"id": "2295753", "revid": "486946", "url": "https://it.wikipedia.org/wiki?curid=2295753", "title": "Simultanea di scacchi", "text": ""}
{"id": "2295754", "revid": "110157", "url": "https://it.wikipedia.org/wiki?curid=2295754", "title": "Visonta", "text": "Visonta \u00e8 un comune dell'Ungheria di 1.032 abitanti (dati 2001). \u00c8 situato nella provincia di Heves."}
{"id": "2295755", "revid": "599013", "url": "https://it.wikipedia.org/wiki?curid=2295755", "title": "Evelyne Dirren", "text": "Biografia.\nSciatrice originaria di Sch\u00f6nried di Saanen, Evelyne Dirren si dedic\u00f2 esclusivamente alla discesa libera; nel 1977 in Coppa Europa vinse la classifica di specialit\u00e0, mentre in Coppa del Mondo ottenne il suo primo risultato di rilievo il 7 dicembre dello stesso anno, sulla pista francese di Val-d'Is\u00e8re, giungendo 8\u00aa. L'anno seguente venne convocata per i Mondiali disputati a Garmisch-Partenkirchen, in Germania Ovest, dove concluse 13\u00aa.\nIl 9 dicembre 1978 conquist\u00f2 l'unico podio di carriera in Coppa del Mondo piazzandosi 3\u00aa sul tracciato di Piancavallo, in Italia, alle spalle della fuoriclasse austriaca Annemarie Moser-Pr\u00f6ll e della compagna di squadra Doris De Agostini. Ottenne l'ultimo piazzamento della sua attivit\u00e0 agonistica il 20 gennaio 1980, il 10\u00ba posto nella gara di Coppa del Mondo disputata a Bad Gastein in Austria."}
{"id": "2295758", "revid": "343261", "url": "https://it.wikipedia.org/wiki?curid=2295758", "title": "Dharmash\u00e2stra", "text": ""}
{"id": "2295760", "revid": "767487", "url": "https://it.wikipedia.org/wiki?curid=2295760", "title": "Visznek", "text": "Visznek \u00e8 un comune dell'Ungheria di 1.236 abitanti (dati 2001). \u00c8 situato nella provincia di Heves."}
{"id": "2295765", "revid": "767487", "url": "https://it.wikipedia.org/wiki?curid=2295765", "title": "TyDi", "text": "Biografia.\nAppassionato fin da giovane alla musica dance, da giovane vince una competizione, la \"Brisbane DJ Wars\". La sua attivit\u00e0 da professionista inizia per\u00f2 nel 2007, quando inizia a eseguire remix delle canzoni uscite in quel periodo, e pubblica per la Trancetribe Recordings il suo primo EP \"Never Seems So/Starcrossed\", che sar\u00e0 seguito nel 2008 dal secondo, \"Hide/Closer Than my Breath\". Tra il 2008 e il 2009 pubblica numerosissimi singoli, anche in collaborazione con altri artisti, mentre nel 2009 pubblica il suo primo album, \"Look Closer\", per la EQ Records e la Stomp Records."}
{"id": "2295766", "revid": "287204", "url": "https://it.wikipedia.org/wiki?curid=2295766", "title": "Darren O'Dea", "text": "Caratteristiche tecniche.\nPu\u00f2 ricoprire i ruoli di difensore centrale o terzino sinistro."}
{"id": "2295771", "revid": "767487", "url": "https://it.wikipedia.org/wiki?curid=2295771", "title": "Zagyvasz\u00e1nt\u00f3", "text": "Zagyvasz\u00e1nt\u00f3 \u00e8 un comune dell'Ungheria di 2.084 abitanti (dati 2001). \u00c8 situato nella provincia di Heves."}
{"id": "2295773", "revid": "729019", "url": "https://it.wikipedia.org/wiki?curid=2295773", "title": "Philippe Gimbert", "text": "Biografia.\nGimbert si form\u00f2 rugbisticamente tra il 1978 e il 1988 dapprima a Lione e poi a Clermont-Ferrand e debutt\u00f2 in campionato con il Biarritz, per poi trasferirsi a Bordeaux, citt\u00e0 dove vinse il suo primo titolo nel 1991.\nIl 1991 fu anche l'anno della sua prima convocazione in Nazionale, in Coppa FIRA contro la , cui ne segu\u00ec un'altra poco dopo contro gli ; convocato per la in Inghilterra fece parte della rosa senza tuttavia esser mai utilizzato; gli altri due incontri disputati con la maglia della furono nel Cinque Nazioni 1992 contro e .\nDopo l'esperienza di Biarritz pass\u00f2 al Bordeaux-B\u00e8agles, poi divenne professionista nel 1996 con il Dax e nel 1997 fu ingaggiato dallo Stade fran\u00e7ais con il quale vinse il suo secondo titolo nazionale nel 1998; fu poi ingaggiato dal Bordeaux, dove smise la carriera agonistica nel 2001; divenuto allenatore del B\u00e8gles, fu licenziato nel 2003 dopo la retrocessione in Pro D2 a seguito di una crisi finanziaria del club.\nFuori dall'attivit\u00e0 sportiva gestisce un bar-ristorante a B\u00e8gles."}
{"id": "2295774", "revid": "765341", "url": "https://it.wikipedia.org/wiki?curid=2295774", "title": "Giulio Bucciolini", "text": "Attivit\u00e0.\nNel 1909 inizi\u00f2 il suo lavoro a La Nazione e, dal 1914, si occup\u00f2 esclusivamente di giornalismo e di teatro; nel 1915 divenne redattore di questo quotidiano, svolgendo la funzione di critico, quando sostitu\u00ec Ferdinando Paolieri, chiamato alle armi per la prima guerra mondiale . Dal 1927 al 1940 fu capocronista al \"Nuovo Giornale\" e nel 1947 ritorn\u00f2 a \"La Nazione\", lavorando ancora come critico teatrale, dove rimase fino al 1963, quando il suo ruolo fu ricoperto dal suo vice Paolo Emilio Poesio&lt;br&gt;Mor\u00ec nel 1974 a Santa Cristina a Pancole, nel comune di Greve in Chianti; la scuola elementare di Strada in Chianti \u00e8 intitolata a Giulio Bucciolini e nel cimitero di Strada in Chianti \u00e8 stata posta una lapide in sua memoria.\nOpere.\nIn giovent\u00f9 scrisse la sua prima opera intitolata \"Fuoco morente\" e due atti unici. Nel 1910 scrisse \"Le burle del Piovano Arlotto\", testo comico nel vernacolo \"di campagna\", rielaborato nel 1922 dalla compagnia di Raffaello Niccoli . Nel 1923 scrisse \"Giocondo Zappaterra\" ; \"La Fiera dell'Impruneta\"; \"La brigata dei begliumori\"; il \"Re Salsiccia\", che doveva essere musicato da Pietro Mascagni, ma poi fu musicato da Virgilio Ranzato; le \"Settantasette lodole e un marito\"; \"La Baronessa Schiccherona\"; \"La famiglia patriarcale\"; \"C'\u00e8 sotto qualcosa\"."}
{"id": "2295775", "revid": "114203966", "url": "https://it.wikipedia.org/wiki?curid=2295775", "title": "Ana Hickmann", "text": "Biografia.\n\u00c8 entrata nel Guinness Book of World Records come \"La modella con le gambe pi\u00f9 lunghe\": le sue gambe misurano infatti 123\u00a0cm.\n\u00c8 stata classificata dalla rivista \"Maxim\" come 47\u00b0 e 85\u00b0 \"Hot 100 Women\" rispettivamente del 2004 e del 2005.\nDal 2009 al 2012 ha condotto il programma televisivo \"Tudo \u00c8 Poss\u00edvel\" (Tutto \u00e8 possibile) con il comico Shaolin.\nVita privata.\nSi \u00e8 sposata all'et\u00e0 di 16 anni, il 14 febbraio 1998, con Alexandre Corr\u00eaa."}
{"id": "2295776", "revid": "729019", "url": "https://it.wikipedia.org/wiki?curid=2295776", "title": "Zar\u00e1nk", "text": "Zar\u00e1nk \u00e8 un comune dell'Ungheria di 488 abitanti (dati 2001). \u00c8 situato nella provincia di Heves."}
{"id": "2295783", "revid": "22922853", "url": "https://it.wikipedia.org/wiki?curid=2295783", "title": "Reazione extrapiramidale", "text": ""}
{"id": "2295784", "revid": "599", "url": "https://it.wikipedia.org/wiki?curid=2295784", "title": "Estienne de Villefranche", "text": ""}
{"id": "2295785", "revid": "22922864", "url": "https://it.wikipedia.org/wiki?curid=2295785", "title": "Motoneuroni", "text": ""}
{"id": "2295786", "revid": "110157", "url": "https://it.wikipedia.org/wiki?curid=2295786", "title": "Berekf\u00fcrd\u0151", "text": "Berekf\u00fcrd\u0151 \u00e8 un comune dell'Ungheria di 919 abitanti (dati 2001). \u00c8 situato nella provincia di J\u00e1sz-Nagykun-Szolnok."}
{"id": "2295790", "revid": "110157", "url": "https://it.wikipedia.org/wiki?curid=2295790", "title": "Besenysz\u00f6g", "text": "Besenysz\u00f6g \u00e8 un comune dell'Ungheria di 3.523 abitanti (dati 2001). \u00c8 situato nella provincia di J\u00e1sz-Nagykun-Szolnok."}
{"id": "2295799", "revid": "110157", "url": "https://it.wikipedia.org/wiki?curid=2295799", "title": "Cibakh\u00e1za", "text": "Cibakh\u00e1za \u00e8 un comune dell'Ungheria di 4.625 abitanti (dati 2007). \u00c8 situato nella provincia di J\u00e1sz-Nagykun-Szolnok."}
{"id": "2295808", "revid": "1318658", "url": "https://it.wikipedia.org/wiki?curid=2295808", "title": "Lago d'Avio", "text": "Il lago d'Avio \u00e8 un lago artificiale posto a 1908 metri sopra il livello del mare, in val d'Avio, tributaria della val Camonica in provincia di Brescia.\nStoria.\nAssieme al laghetto d'Avio, un piccolo bacino posto appena al di sotto di esso, il lago d'Avio \u00e8 l'unico tra gli invasi che costellano la valle ad avere origine naturale. Entrambi tuttavia subirono interventi di ampliamento, con la costruzione di dighe, tra la prima e la seconda guerra mondiale, allo scopo di creare due invasi per alimentare la centrale idroelettrica di Tem\u00f9 grazie al notevole dislivello intercorrente tra l'alta e la bassa valle. La diga che contiene il lago d'Avio fu realizzata nel 1929.\nNegli anni successivi alla fine del secondo conflitto bellico, il sistema idroelettrico della valle fu potenziato con la creazione dei bacini del lago Benedetto, del lago Pantano d'Avio e del lago Venerocolo, i quali essendo tutti collocati a una quota maggiore costituiscono parte del bacino del lago d'Avio.\nLa centrale di Tem\u00f9 oggi non \u00e8 pi\u00f9 attiva, poich\u00e9 nei primi anni ottanta venne realizzata la centrale idroelettrica di Edolo alimentata direttamente dalle acque del lago d'Avio. La centrale fornisce una potenza massima di 1000 MW e nei momenti di surplus energetico, per esempio di notte, \u00e8 dotata di potenti pompe in grado di riportare al lago l'acqua contenuta nella vasca di fondovalle.\nDescrizione.\nLa diga a gravit\u00e0 che sostiene il lago \u00e8 realizzata in calcestruzzo, \u00e8 alta 37,52 metri e lunga 306 metri al coronamento.\nIl lago formato dalla diga \u00e8 lungo 985, largo 570 e profondo al massimo 79 metri; ha una capacit\u00e0 a pieno regime di 12.383.000 metri cubi (25.350.000 metri cubi secondo altre fonti). A causa della notevole presenza di minuscoli frammenti di roccia granitica in sospensione, l'acqua si presenta in molte occasioni di colore grigio chiaro e piuttosto torbida.\nAccessi.\nNonostante esista una funivia di supporto alle strutture dell'Enel, tale impianto non effettua servizi di trasporto pubblico, pertanto \u00e8 possibile raggiungere il lago solamente a piedi.\nL'itinerario \u00e8 contraddistinto dal segnavia numero 11 delle sezioni CAI di Valle Camonica. Il primo tratto del percorso, dal paese di Tem\u00f9 fino alla Malga Caldea (1584\u00a0m), \u00e8 una strada forestale, piuttosto sconnessa in alcuni punti ma comunque percorribile anche in automobile (meglio se fuoristrada). In prossimit\u00e0 della malga \u00e8 situato un parcheggio, che pu\u00f2 ospitare qualche decina di autovetture.\nDalla malga si risale l'imponente gradino roccioso che separa la bassa dalla media valle dell'Avio, percorrendo una strada asfaltata di servizio normalmente non aperta al traffico, sino a raggiungere la Palazzina, nucleo di edifici di propriet\u00e0 dell'ENEL, situato a una quota di 1904 metri, proprio al di sopra del laghetto d'Avio. Da l\u00ec inizia il percorso che costeggia i laghi, rimanendo per\u00f2 leggermente pi\u00f9 in alto rispetto alle loro sponde."}
{"id": "2295819", "revid": "1805885", "url": "https://it.wikipedia.org/wiki?curid=2295819", "title": "Murrina", "text": "Storia.\nIl termine \u201cMurrino\u201d \u00e8 stato coniato in epoca moderna nel 1878 dall'abate Vincenzo Zanetti che tanto contribu\u00ec alla rinascita della vetraria muranese dopo un lungo periodo di crisi. Zanetti adott\u00f2 questo termine per definire vasi e ciotole in vetro mosaico che i Romani facevano usando sezioni di canna che presentavano al loro interno, per tutta la lunghezza, disegni astratti o anche figurativi come volti, fiori e animali.\nAlla tecnica del vetro murrino si dedicarono principalmente i vetrai alessandrini. Nel 61 a.C. Pompeo port\u00f2 a Roma dei vasi in murra che furono esposti nel tempio di Giove. Questi vasi, composti da una variet\u00e0 di fluorite, avevano la caratteristica di emanare un odore particolare, forse per le resine usate come legante durante la lavorazione o pi\u00f9 probabilmente perch\u00e9 usati per contenere profumi, per cui il termine \"murrha\" sarebbe da collegare a \"myrra\"= mirra, profumo. Nel I secolo a. C. i Romani cominciarono a produrre vasi in vetro che riproducevano i vasi portati da Pompeo.\nDurante il Medioevo si perse la tecnica per la produzione del vetro murrino. Nel secolo XVI i maestri vetrai veneziani realizzarono prodotti che imitavano i murrini romani (vetri pseudomurrini). La tecnica venne poi ripresa verso la fine del XIX secolo presso la vetreria Salviati ad opera di Vincenzo Moretti. Da allora il termine murrino \u00e8 rimasto e serve ad identificare sia le singole sezioni di canna sia l'oggetto ottenuto dalla loro composizione.\nLavorazione.\nPer formare una murrina a strati concentrici sovrapposti \u00e8 necessario che nella fornace ci siano dei crogioli con vetro allo stato molle di colori diversi. Un operaio preleva quindi sulla punta di un'asta di ferro una piccola quantit\u00e0 di vetro dal primo crogiolo, passando subito dopo a ricoprirlo con dell'altro vetro prelevato da un secondo crogiolo. Pu\u00f2 procedere cos\u00ec sovrapponendo pi\u00f9 strati di colori diversi. L'insieme di questi strati di vetro verranno a formare un cilindro del peso di cinque, sei chilogrammi. Una volta reso regolare facendolo rotolare sopra una spessa piastra di ferro o di bronzo (bronz\u00ecn), viene applicata alla parte libera una seconda asta di ferro. Il tutto passa quindi nelle mani di due altri operai, i \"tiracanna\", che stireranno il pastone per portarlo al diametro programmato. In questo caso si otterr\u00e0 una murrina con disegni a cerchi concentrici. Se per\u00f2 in alcune fasi della lavorazione il pastone di vetro molle verr\u00e0 infilato in uno stampo con delle costolature verticali a forma di fiore, di stella, di cuore, si otterr\u00e0 una murrina con disegno floreale, a stella o a cuore.\nLe bacchette cos\u00ec ottenute (o meglio le canne, per dirla con termine muranese) servono per produrre le perle \u201cmosaico\u201d (o \u201cmillefiori\u201d), piatti e ciotole ed infine ciondoli.\nPer fare le perle occorre ricoprire il leggero strato di vetro fuso avvolto attorno al tondino di ferro (anima) con tante fettine di queste canne e compattarle con dei semplici strumenti dando contemporaneamente la forma desiderata.\nPer fare una ciotola, invece, occorre eseguire una composizione a freddo di sezioni di canna (pi\u00f9 alte di quelle usate per le perle) formando un disco della dimensione voluta, e portarla quindi a fusione. Si otterr\u00e0 un disco compatto che deve essere, dopo raffreddamento, molato e posizionato sopra uno stampo ceramico. Portando il tutto nuovamente a temperatura, il disco prender\u00e0 la forma dello stampo che sta sotto. Successivamente l'oggetto viene rifinito con un'operazione di molatura.\nCon bacchette di murrina di vari diametri e colori, accuratamente scelte, si realizzano dei decorativi ciondoli che, muniti di catenina, vengono portati sulla camicetta delle signore o sulla nuda pelle.\nLa nascita di questi oggettini avvenne nel 1968 ed \u00e8 frutto di una felice intuizione, una vera invenzione, dei titolari della Ercole Moretti &amp; F.lli. L'idea \u00e8 stata quella di creare un cerchietto con una fettuccia di rame e formare al suo interno una composizione con segmenti di murrina formando un vero intarsio. Portato a fusione, l'oggetto, dopo l'eliminazione del rame, viene in seguito rifinito mediante molatura e quindi corredato di un cerchietto di metallo dorato, se non addirittura d'oro.\nL'uso dello stampetto di rame, che pu\u00f2 avere la forma e le dimensioni pi\u00f9 diverse, consente di ottenere degli oggetti tutti perfettamente uguali fra di loro, cosa impossibile senza ricorrere a questo sistema. Il \u201csegreto\u201d venne naturalmente subito carpito da una moltitudine di artigiani che, se all'inizio contribu\u00ec a creare una moda, fin\u00ec alla lunga con l'inflazionare il genere.\nNel 1800 sono state realizzate delle murrine figurate che vengono considerate dei veri capolavori. Dapprima Giovanni e il figlio Giacomo Franchini realizzarono tra il 1830 e il 1860 circa delle figure molto complesse, che andavano dal Ponte di Rialto alla gondola, dal ritratto di Angelina a quello del Conte di Cavour e molte altre. Franchini realizzava queste sue minuscole ma preziose opere non nella fornace, bens\u00ec \u201ca lume\u201d con dei procedimenti complessi che comprendevano numerosi passaggi e fasi di lavorazione. Pi\u00f9 tardi si ciment\u00f2 un altro vero artista nell'esecuzione di ritratti in murrina, Luigi Moretti, il quale, con un procedimento diverso da quello seguito dal Franchini, esegu\u00ec pure numerosi ritratti di personaggi dell'epoca. Moretti non creava le sue opere al leggero calore della \"lume\", bens\u00ec direttamente in fornace. Fra tutti merita di essere ricordato in modo particolare il ritratto di Cristoforo Colombo. Questa murrina, fra le pi\u00f9 belle da lui realizzate, venne eseguita nel 1892, quattrocento anni dopo la scoperta dell'America. In quell'occasione la Compagnia Venezia Murano, presso la quale i due Moretti, padre e figlio, prestavano la loro opera di valenti tecnici, organizz\u00f2 a Chicago una grande festa per ricordare la ricorrenza. Vennero distribuite agli ospiti 400 di queste murrine, naturalmente alla presenza del suo esecutore. Ma anche il padre Vincenzo, oltre ad aver certamente aiutato il figlio nella realizzazione delle faccine in murrina, aveva realizzato degli splendidi oggetti, piatti e coppe che erano delle perfette riproduzioni dei mitici vetri murrini eseguiti nel periodo romano. Oggetti che si trovano attualmente nei pi\u00f9 importanti musei del vetro del Mondo."}
{"id": "2295821", "revid": "290948", "url": "https://it.wikipedia.org/wiki?curid=2295821", "title": "Segatrice", "text": "La segatrice o sega meccanica \u00e8 una macchina utensile per il taglio di metalli tramite lama di sega. Solitamente il taglio riguarda barre o profilati.\nTipologie.\nPu\u00f2 essere fondamentalmente di tre tipi:\nSegatrice a nastro.\nLa segatrice a nastro \u00e8 una macchina utensile utilizzabile esclusivamente per il taglio di materiali metallici, barre metalliche, profilati, tubi con le caratteristiche di seguito riportate.\n\u00c8 costituita principalmente da:\nAltra caratteristica importante \u00e8 la capacit\u00e0 di taglio che viene indicata su tre tipologie di forme:\nPer quanto concerne il motore la scelta ricade principalmente su motore ad inverter o motore ad induzione (solitamente per i modelli solo professionali)\nI motori ad inverter sono equipaggiati con brevetto S.R.R. (Sistema di Riduzione del Rumore) che partendo da un motore a magneti permanenti a corrente continua controllato da un inverter, garantiscono una riduzione del rumore del 60%. Anche i giri del rotore vengono mantenuti bassi per non far scaldare il motore e le parti rotanti, e sono variabili (da 1800 a 4000 giri/min), questo da una lunga vita al motore e la sostituzione delle spazzole avviene dopo circa 1500 ore di lavoro. Le pulegge sono solitamente in ghisa per permettere l\u2019utilizzo di spray durante il taglio.\nI motori ad induzione sviluppano un numero di giri fisso, costante (c.a. 3000 g/min) e utilizzano un rotore per poter offrire tutta la coppia necessaria. Sono caratterizzati dall'assenza totale di manutenzione in quanto non esistono spazzole o carboncini da sostituire. Vengono progettati ad una o due velocit\u00e0, ad un valore ideale per utilizzi intensivi e per chi cerca una macchina inesauribile. I modelli si dividono in tre categorie segatrici a nastro manuale e gravitazionali, segatrici a nastro semiautomatiche e segatrici a nastro automatiche\nI modelli si differenziano principalmente per lavorare a secco, senza lubrificazione e quelle con l\u2019impianto refrigerante provviste di basamento per il circuito di raffreddamento.\nSegatrice a nastro manuale o gravitazionale.\nQuesta gamma di segatrice a nastro viene azionata manualmente dall'operatore. Il dispositivo di comando \u00e8 un interruttore di sicurezza (pulsante) ad azione mantenuta.\nEsso assicura l\u2019utilizzatore contro il pericolo di avviamenti indesiderati e/o accidentali della macchina, in quanto l\u2019azionamento della lama pu\u00f2 avvenire solamente attraverso un\u2019azione volontaria atta allo scopo. Come detto, il comando \u00e8 ad azione mantenuta, perci\u00f2 la rotazione della lama continua sino a che l\u2019operatore preme il pulsante stesso.\nIl modello gravitazionale si differisce per avere un freno idraulico, che controlla la discesa dell\u2019arco in maniera automatica senza bisogno dell\u2019operatore, l\u2019azionamento e il ritorno sono sempre manuali.\nNella parte anteriore, \u00e8 posta la leva di bloccaggio della testa della sega che permette la rotazione dell\u2019arco quando occorre fare dei tagli inclinati (con angoli da 0 a 45\u00b0 0 60\u00b0) vedi specifica dei vari modelli. Nella parte posteriore del carter della lama \u00e8 fissata la staffa a cui \u00e8 collegata la molla di ritorno della testa mobile. Nella parte anteriore della macchina, \u00e8 presente la morsa di bloccaggio del pezzo che pu\u00f2 essere in ghisa o alluminio.\nPer bloccare il pezzo nella morsa, \u00e8 necessario posizionare il pezzo nella posizione desiderata, quindi agire sulla leva o di chiusura della morsa. Nella parte anteriore dell\u2019arco, \u00e8 presente un volantino per la regolazione della tensione della lama.\nIn corrispondenza del punto in cui la lama esce dal carter per lasciare esposta la parte utile al taglio \u00e8 presente il copri lama regolabile. Una leva ne blocca la posizione.\nSegatrice a nastro semiautomatica.\nQueste segatrici semiautomatiche differiscono dalle manuali per il movimento controllato dell\u2019arco. Il comando avviene tramite pulsante che aziona la chiusura della morsa ad azionamento rapido (in alcuni modelli \u00e8 manuale) e innesta la discesa. Il comando di inclinazione del taglio \u00e8 a manuale.\nSegatrice a nastro automatica.\nLe segatrici automatiche sono completamente controllate da un circuito idraulico o pneumatico. Il ciclo di taglio avviene in modo automatico e azionato il tasto di taglio la macchina fa un avanzamento del materiale con chiusura morsa fissa, poi inizia la rotazione della lama e erogazione del liquido emulsionabile con discesa arco fino al completamento taglio. Il ritorno arco e stop rotazione lama ed erogazione liquido refrigerante concludono il ciclo fino all'apertura morsa fissa."}
{"id": "2295824", "revid": "767487", "url": "https://it.wikipedia.org/wiki?curid=2295824", "title": "I mostri oggi", "text": "I mostri oggi \u00e8 un film a episodi del 2009 diretto da Enrico Oldoini. Si tratta di un seguito dei film \"I mostri\" (1963) e \"I nuovi mostri\" (1977). Il film \u00e8 suddiviso in sedici episodi che raccontano i vizi, le paure e le debolezze degli Italiani contemporanei. \u00c8 l'ultimo film interpretato da Enzo Cannavale.\nTrama.\nFerro 6.\nIn un circolo esclusivo di golf, una donna scaglia la pallina che va a colpire una finestra, andando a finire nella zuppiera del caviale mentre vi \u00e8 un ricevimento, sporcando oscenamente gli avventori. La donna \u00e8 convinta che costoro infuriati le stiano facendo i complimenti per il tiro.\nUnico grande amore.\nNell'estrema periferia romana, il tifoso romanista Romeo, finge di innamorarsi di Giulietta, ragazza paraplegica, con lo scopo di rubarle la carrozzella e accedere allo stadio nei posti riservati. Tale l'entusiasmo per una rete, da esultare in piedi, nella gioia e l'indifferenza degli altri disabili.\nIl malconcio.\nUna coppia di coniugi carica nella loro auto un uomo investito riverso in strada. Durante il trasporto hanno un diverbio per qualche loro problema per quindi fermarsi e rappacificarsi sul cofano della vettura. Non resta al poveretto che scendere e trascinarsi al pi\u00f9 vicino ospedale.\nIl vecchio e il cane.\nDurante una partenza per le vacanze, un capofamiglia decide di sbarazzarsi del proprio cane, contro il parere dell'anziano padre, il quale a sua volta \u00e8 costretto a scendere in un parcheggio autostradale per abbandonarlo. La famiglia coglie l'occasione per liberarsi di entrambi.\nPadri e figli.\nUn portinaio scopre una relazione omosessuale tra il figlio e un inquilino. Quest'ultimo viene invitato a pranzo, durante il quale viene messo al corrente dal capofamiglia dello stile di vita frivolo del giovane, uno stratagemma per far troncare la relazione.\nLa testa a posto.\nUna ragazza \u00e8 minacciata di essere lasciata dal suo fidanzato straniero, giacch\u00e9 non accetta il suo lavoro. Lei decide di lasciare la casa dei suoi genitori considerando lui pi\u00f9 importante ma viene lasciata ugualmente e non le resta di \"tornare sui suoi passi\", onde aiutare la propria famiglia, tornando sul marciapiede.\nLa fine del mondo.\nUn giornalista conduce un'inchiesta sul buco dell'ozono su una spiaggia affollata e la sola risposta concreta \u00e8 quella di due bagnanti pienamente soddisfatti del clima estivo in pieno inverno.\nPovero Ghigo.\nUn divo della televisione sfrutta la propria notoriet\u00e0, presenziando dietro compenso, al funerale di sconosciuti, davanti all'entusiasmo degli astanti.\nRazza superiore.\nUn volontario che accompagna un'anziana aristocratica in carrozzella approfitta del suo sonno per farla sembrare una mendicante all'ingresso di una chiesa, intascando le offerte.\nEuro pi\u00f9, euro meno.\nDue fidanzati che lavorano come camerieri nello stesso lussuoso hotel al centro di Roma, approfittano del lungo viaggio verso casa in periferia per progettare il loro futuro senza soldi.\nFanciulle in fiore.\nTre giovanissime che vogliono acquistare dei capi d'abbigliamento firmati, architettano un piano ai danni di un padre di famiglia, adescandolo in un cinema per poi ricattarlo estorcendogli del denaro, onde fare l'ambito acquisto.\nTerapia d'urto.\nAl termine di una seduta, una psicoterapeuta incoraggia un suo paziente al suicidio, su desiderio di sua moglie, facendogli credere che sia nella sua natura.\nL'insano gesto.\nUn sacerdote tenta di fermare un ragazzo, credendo voglia buttarsi da un ponte sul Tevere. Questi in realt\u00e0 voleva soccorrere invano l'uomo dell'episodio precedente. Il religioso, accortosi dell'equivoco, se ne va.\nLa seconda casa.\nUn camorrista si fa costruire a Napoli un grosso nascondiglio segreto sotto la propria abitazione, onde proteggere lo zio e i suoi due complici, noti latitanti. Dopo aver mostrato gli ambienti con tutti i comfort e i sistemi di sicurezza, spiega come egli abbia eliminato il progettista e la manovalanza per indurli al silenzio, interrandoli sotto il pavimento. Gli stessi latitanti inorridiscono davanti a tanto cinismo e spietatezza.\nCuore di mamma.\nIn un supermercato una donna perde di vista la propria figlioletta e si dispera credendo in un rapimento. In quel mentre, nel locale giunge una troupe della Rai che stava realizzando un servizio nelle vicinanze, e si offre perch\u00e9 ella possa diffondere un appello per il ritrovamento. Ella svela la propria vanit\u00e0 e arrivismo di fronte alle telecamere, nonostante le giunga una chiamata di un uomo che l'avverte del ritrovamento della piccola, cos\u00ec spegne il cellulare continuando la propria esibizione in video.\nAccogliamoli.\nDue immigrati arrivati in Italia vengono fatti entrare con la forza, da due sfruttatori, in una casa gi\u00e0 straripante di stranieri.\nDistribuzione.\nIl film \u00e8 uscito nelle sale il 27 marzo 2009.\nAccoglienza.\nIncassi.\nIl film ha incassato 2 milioni di euro nelle prime 4 settimane di programmazione.\nCritica.\nIl film \u00e8 stato generalmente criticato per la sua scarsa qualit\u00e0. Marco Giusti ne \"il manifesto\" scrive: \u00abAnche se \"I mostri oggi\" porta la firma dei due produttori originali [...] poco \u00e8 cos\u00ec lontano dalla leggerezza, l'ironia e la cattiveria del vecchio classico e del suo sequel, che aveva punte comiche altissime. [...] Ovviamente tra le mostruosit\u00e0 di oggi neanche un accenno alla politica, alla tv, al cinema o ai carabinieri. Ah, scordavo, per\u00f2 c'\u00e8 un Enzo Cannavale in gran forma.\u00bb Paolo Mereghetti nel \"Corriere della Sera\" scrive: \u00abla pochezza della messa in scena finisce per cancellare pure quegli scampoli di satira di costume che forse erano nelle intenzioni degli sceneggiatori [...] ma che si riducono a far scimmiottare dal cameriere Neri Marcor\u00e8 i discorsi orecchiati sui soldi, mentre serve tartine e salmone\u00bb Paolo D'Agostini ne \"la Repubblica\" sentenzia: \u00abquante risorse dissipate per ricalcare senza fantasia un caposaldo della commedia italiana dell'et\u00e0 d'oro\u00bb. Maurizio Carbona dalle pagine de \"Il Giornale\": \u00abLa forza e la debolezza dei \"Mostri oggi\" \u00e8 che \u00e8 ormai difficile giudicare questi personaggi come li giudica il titolo. [...] Insomma, l'orrore non \u00e8 pi\u00f9 eccezionale ma banale.\u00bb\nAlessandra Levantesi ne \"La Stampa\": \u00abIn \"Mostri oggi\" [...] circola piuttosto un'aria di rassegnazione. Con qualche ovvia variante rispetto a mezzo secolo fa, nulla \u00e8 cambiato: ricchi e poveri, uomini e donne, mostri eravamo e mostri siamo. Ma prima c'era il collante di un senso collettivo dei valori che induceva all'indignazione: ora \u00e8 come se fosse passato un rullo compressore ad appiattirci tutti.\u00bb Marzia Gandolfi su \"MYmovies.it\": \u00ab[...] se gli episodi diretti da Risi, Scola e Monicelli costruivano un nuovo universo in grado di dialogare con la realt\u00e0, in uno scambio che rimandava dall'uno all'altra, quelli di Oldoini ricorrono a forme testuali gi\u00e0 codificate, pre-esistenti, ovvero il cinema e la televisione. [...] S'intenda, la commedia all'italiana non pu\u00f2 fare a meno di assorbire il tessuto mediale che le sta intorno, dialogando con il teatro (e la televisione) d'intrattenimento o con la societ\u00e0 dei consumi, ma gli interpreti in questione coabitano i due mondi, riducendosi a uno strano ibrido attoriale e dialettale: il milanese Bisio, il fiorentino Panariello, il napoletano Buccirosso e il vagamente pugliese ras Abatantuono. Fino a quando il cinema italiano non si decider\u00e0 a fare i conti con la realt\u00e0 sociale e a formalizzarla in una nuova arte del racconto, rimandiamo lo spettatore ai mostri in bianco e nero.\u00bb\nCi sono comunque state anche critiche positive, come quella di Gian Luigi Rondi che, dalle pagine de \"Il Tempo\", commenta favorevolmente la pellicola: \u00abUna bella galleria di quanti oggi si impongono nel cinema italiano. E non solo sul versante ironico.\u00bb E cos\u00ec anche Alessio Guzzano in \"City\": \u00abA 26 anni da Gassman/Tognazzi, da Dino Risi e da AgeScarpelliPetriScola, Enrico Oldoini e soci fanno inaspettatamente centro: 16 episodi degni, qualcuno eccellente. Tempi giusti, scrittura pensata, risate che si spengono in sorrisi amari.\u00bb"}
{"id": "2295825", "revid": "1347902", "url": "https://it.wikipedia.org/wiki?curid=2295825", "title": "Expedition 19", "text": "L'Expedition 19 \u00e8 stato il 19\u00b0 equipaggio della Stazione Spaziale Internazionale. Il lancio \u00e8 avvenuto il 26 marzo 2009 alle 11:49 UTC. La navetta Sojuz TMA-14 ha raggiunto il 28 marzo la stazione spaziale. Questa sar\u00e0 l'ultima spedizione ad avere tre membri dell'equipaggio, poich\u00e9 a partire dalla Expedition 20 gli astronauti saranno sei. Per questa modifica la durata della Expedition 19 sar\u00e0 di tre mesi, invece dei normali sei mesi. La spedizione sar\u00e0 comandata dal colonnello dell'aeronautica russa Gennadij Padalka."}
{"id": "2295827", "revid": "165042", "url": "https://it.wikipedia.org/wiki?curid=2295827", "title": "Sega meccanica", "text": ""}
{"id": "2295829", "revid": "1048993", "url": "https://it.wikipedia.org/wiki?curid=2295829", "title": "24\u00aa Mostra internazionale d'arte cinematografica di Venezia", "text": "La 24\u00aa edizione della Mostra internazionale d'arte cinematografica di Venezia si \u00e8 svolta a Venezia, Italia, dal 24 agosto al 7 settembre del 1963. Fu la prima edizione diretta da Luigi Chiarini.\nGiuria e premi.\nLa giuria era cos\u00ec composta:\nI principali premi distribuiti furono:"}
{"id": "2295831", "revid": "320840", "url": "https://it.wikipedia.org/wiki?curid=2295831", "title": "Codifica Colori Cavi Multicoppia", "text": ""}
{"id": "2295837", "revid": "486946", "url": "https://it.wikipedia.org/wiki?curid=2295837", "title": "Greater Toronto", "text": ""}
{"id": "2295857", "revid": "121823799", "url": "https://it.wikipedia.org/wiki?curid=2295857", "title": "Enrico Mariotti", "text": "\u00c8 fratello minore di Massimo Mariotti.\nCarriera.\nSi \u00e8 formato nel Circolo Pattinatori Grosseto vincendo tutti i titoli italiani giovanili. Dopo l'esordio in prima squadra nel 1984 si trasferisce a Reggio Emilia, quindi indossa le maglie di Amatori Vercelli, Hockey Club Monza, Hockey Seregno, Hockey Novara, vincendo 4 scudetti, 5 Coppa Italia, 3 Coppa CERS. Nel 1996 si trasferisce nella squadra spagnola pi\u00f9 blasonata al mondo: il Barcellona, primo italiano nella storia a vestire la maglia blaugrana, con cui conquista la Coppa dei Campioni con il gol decisivo nella finale vinta 4-3 contro il F.C. Porto, Coppa Intercontinentale, Supercoppa Europea e 2 Ligas Espa\u00f1olas.\nDopo 3 stagioni passa al Reus Deportiu, sempre in Spagna, poi il ritorno in Italia, al Primavera Prato. In seguito ha militato con la squadra del Follonica Hockey con cui ha conquistato quattro scudetti, quattro Coppe Italia, una Coppa CERS, una Coppa Campioni e una Coppa Intercontinentale. Nel 2008 lascia Follonica per andare al Bassano 54, ma dopo sei mesi torna a giocare in Spagna nel Voltreg\u00e0 prima e nel Villafranca dopo. Nell'estate del 2010 passa al Ciabatti Legnami Castiglione (A2) dove svolge il doppio ruolo di allenatore/giocatore, questa esperienza dura sino al 5 gennaio 2011 quando firma per il CGC Viareggio, squadra allenata dal fratello Massimo con cui vince lo scudetto 2010/11. Al Forte dei Marmi gioca la sua ultima partita nel 2013 e nel 2014 diventa responsabile del settore giovanile del Reus Deportiu. La sua \u00e8 la carriera del giocatore italiano pi\u00f9 vincente di tutti i tempi avendo vinto tutti i titoli, con la Nazionale italiana conquista un Campionato Mondiale all'et\u00e0 di 19 anni, un Campionato Europeo e un Bronzo alle Olimpiadi di Barcellona 92, viene eletto \"Miglior Giocatore al Mondo\" al Mondiale di Sesto San Giovanni 93."}
{"id": "2295861", "revid": "287204", "url": "https://it.wikipedia.org/wiki?curid=2295861", "title": "Entomobryidae", "text": "La famiglia Entomobryidae () \u00e8 composta da circa 1400 specie di Collemboli.\nAspetti morfologici.\nQuesti esapodi sono lunghi da 1 a 8\u00a0mm e hanno un colore dal biancastro al giallo, bruno o nero. Alcuni sono disegnati o screziati. Sono allungati con un piccolo pronoto e in molte specie il quarto segmento addominale \u00e8 pi\u00f9 largo del terzo. Le antenne possono avere una lunghezza doppia del corpo.\nDistribuzione e habitat.\nGli Entomobryidi sono cosmopoliti. Vivono nella lettiera, nel suolo e nei funghi in molti ambienti. Alcuni vivono nelle grotte.\nBiologia.\nRiproduzione.\nLe femmine depongono le uova nel suolo o nella lettiera. Tutti gli stadi si nutrono di micelio fungino o di sostanze vegetali in decomposizione."}
{"id": "2295862", "revid": "729019", "url": "https://it.wikipedia.org/wiki?curid=2295862", "title": "Sojuz TMA-14", "text": "La Sojuz TMA-14 \u00e8 una missione spaziale con equipaggio umano diretta verso la Stazione Spaziale Internazionale che ha trasportato l'Expedition 19. La navetta \u00e8 partita verso la stazione spaziale il 26 marzo 2009 alle 11:49 UTC."}
{"id": "2295867", "revid": "2091899", "url": "https://it.wikipedia.org/wiki?curid=2295867", "title": "Traduzione artistica", "text": "Con il termine traduzione artistica si intende una traduzione da una lingua all'altra che mantenga almeno in parte le connotazioni enfatiche, poetiche o morali. Solitamente ad opera di letterati o comunque grandi conoscitori della lingua originale, le traduzioni artistiche si snodano nei campi della poesia, del romanzo e del saggio. Comunemente, queste traduzioni compaiono su libri di testo, pubblicazioni insigni quali riviste specialistiche o di settore o universit\u00e0.\nPremesse generali sulla traduzione artistica.\nTradurre artisticamente opere da lingue straniere presuppone una reale padronanza morfosintattica della lingua originale, nonch\u00e9 una grande bravura e conoscenza della propria parlata e degli idiomi. Di considerevole importanza sono nelle traduzioni gli accenti, la metrica e, nel caso del romanzo o del saggio, la conoscenza tecnica dell'argomento di cui si sta parlando.\nStoricamente, ad esempio, le traduzioni dei classici greci hanno assunto un'importanza fondamentale negli iter dei poeti e dei letterati: le traduzioni d'autore sono oggi ampiamente consultate, poich\u00e9 presentano numerose peculiarit\u00e0, quali ad esempio la godibilit\u00e0 del tema, il mantenimento di espressioni e figure retoriche, nonch\u00e9 l'inconfondibile traccia personale del traduttore.\nInfatti, la traduzione artistica, soprattutto in ambito poetico, non pu\u00f2 non coincidere con una \"modificazione\" pi\u00f9 o meno grande del significato originale. A questo proposito, molti studiosi si dichiarano contrari alla traduzione artistica, specialmente a quella in rima. Mantenere la rima dall'originale pu\u00f2 essere distruttivo per il significato originale del testo, nonostante la bravura con cui la procedura viene svolta. A questo proposito si esprime ad esempio Giacomo Leopardi, nel \"Saggio di traduzione dell'Odissea\":\nNel testo, Leopardi illustra come sia necessario avere dottrina per poter tradurre, e come sia facile fare una cattiva traduzione, perdere il significato poetico in mancanza di attributi linguistici e conoscenze specifiche riguardo all'argomento. Lo stesso Leopardi, che oper\u00f2 moltissime traduzioni poetiche dal greco, sottopone le sue traduzioni al giudizio dei dotti per evitare di cadere in errore o di interpretare male, o errare la divisione dei campi. Lo stesso Leopardi, nel \"Discorso sopra la Batracomiomachia\", si esprime contro quanti traducano con eccessiva leggerezza, con \"...il rimario alla mano, rendendo in questo modo fallace l'interpretazione del classico.\"\nPoich\u00e9 le traduzioni artistiche di testi famosi sono molte e varie, esse sono state divise in sottogeneri. Tra questi della traduzione artistica troviamo: la traduzione poetica (che mantiene la connotazione enfatica, metrica e personale del componimento) in cui rientrano le traduzioni dei classici epici quali l'Iliade, l'Odissea, l'Eneide e, in tempi ben pi\u00f9 recenti, la Divina Commedia, la Gerusalemme liberata, l'Orlando furioso ed altri (in campo inglese troviamo Milton e Shakespeare) e la traduzione d'autore, cio\u00e8 la rivisitazione in lingua di un'opera da parte di un grande poeta o letterato in genere.\nLa traduzione artistica nella scienza della traduzione.\nNell'Europa orientale 'traduzione artistica' \u00e8 la locuzione con cui si denota la traduzione di un testo artistico, che in Europa occidentale \u00e8 impropriamente chiamata 'traduzione letteraria'. Mentre nella traduzione 'letteraria' rientrano di solito tutti i tipi di traduzione editoriale (di qualsiasi tipo), la traduzione artistica \u00e8 traduzione di testo d'arte (poesia, narrativa, teatro, saggistica d'autore, cinema d'arte).\nL'importanza sempre maggiore della letteratura specialistica scientifica tradotta ha contribuito alla formazione dei princ\u00ecpi della traduzione adeguata (riprodurre nella traduzione i tratti storici e nazionali dell'opera originale) e della concezione di ogni tipo di traduzione, di testi artistici o non artistici, come riproduzione precisa dell'originale.\nIn inglese parlando di \"literary translation\" ci si riferisce alla \"translation of literary works (novel, short stories, plays, poems, etc). If the translation of non-literary works is regarded as a skill, the translation of fiction and poetry is much more of an art\" (WordIQ Dictionary).\nNella concezione italiana la traduzione artistica \u00e8 qualsiasi traduzione di un testo artistico, ossia caratterizzato da connotazione, per la quale si presta particolare attenzione al mantenimento di espressioni e figure retoriche, nonch\u00e9 l'inconfondibile traccia personale del traduttore.\nQuesto non significa che sia l'unico modo per tradurre un testo letterario, in quanto ad esempio in un testo poetico si pu\u00f2 decidere di applicare una traduzione artistica riproducendo le rime e la metrica e le figure retoriche, modificando per\u00f2 in modo consistente il significato superficiale, oppure si pu\u00f2 optare per una traduzione in cui si tralascia questa dominante a vantaggio del significato linguistico originale del testo.\nLa concezione linguistica del processo traduttivo si lega alle opere di F\u00ebdorov, Vinay e Darbelnet. Gli esponenti di questa concezione ritengono che per la sua natura profonda ogni processo traduttivo rappresenti un insieme di processi linguistici creativi; ritengono inoltre che \"tradurre significhi esprimere in maniera esatta e completa con gli strumenti di una lingua quello che gi\u00e0 \u00e8 stato espresso con gli strumenti di un'altra lingua mantenendo l'unit\u00e0 indissolubile di contenuto e forma\" (F\u00ebdorov 1958:11; Mounin 1964; Nida 1959; Wojtasiewicz 1957). Questi studiosi sono dell'avviso che la teoria della traduzione rientri tra le discipline linguistiche e affermano che, in parallelo alla teoria generale, \u00e8 necessario elaborare teorie specialistiche della traduzione, condizionate, da una parte, dai tipi di testi da tradurre e, dall'altra, dalle varie combinazioni linguistiche. Di conseguenza analizzano la traduzione di testi artistici, trattati soprattutto come caso particolare del concetto generale di traduzione, come un campo specifico, borderline, nel quale si intrecciano e si compenetrano reciprocamente elementi di linguistica e di teoria della letteratura.\nQuesta concezione non ha per\u00f2 incontrato l'appoggio di tutti i traduttori di testi artistici, i quali ritenevano che \"sottolineando la natura linguistica del processo traduttivo, gli autori citati ignoravano la sua natura creativa e si sono impegnati nel ridar vita, sulla base della traduzione adeguata, all'antica concezione estetica della traduzione del testo artistico\" (L\u00fbdskanov 2008:18). Hanno sviluppato cos\u00ec una concezione diversa di traduzione chiamata 'teorico-letteraria'. Parlando di 'traduzione' questi esponenti si riferiscono unicamente alla traduzione interlinguistica di testi artistici; per loro la traduzione \u00e8 un tipo specifico di attivit\u00e0 testuale creativa, molto diversa rispetto agli altri generi di traduzione considerati processi linguistici non creativi.\nPartendo da questo punto di vista si pu\u00f2 generalizzare il concetto dicendo che secondo questi autori la traduzione artistica \u00e8 un aspetto dell'attivit\u00e0 letteraria e di conseguenza presuppone e necessita un approccio letterario (il traduttore deve tenere conto di un gran numero di fatti extralinguistici \u2013 stile, credo letterario, contesto emozionale, ecc. \u2013 per far s\u00ec che il metatesto susciti nel lettore le stesse percezioni estetiche suscitate dal prototesto), mentre quello linguistico, adatto alla traduzione non artistica, se applicato alla traduzione artistica non pu\u00f2 che condurre al formalismo."}
{"id": "2295872", "revid": "1856513", "url": "https://it.wikipedia.org/wiki?curid=2295872", "title": "Polar Airlines", "text": "La Polar Airlines, conosciuta anche come, Polarair () \u00e8 una compagnia aerea russa statale con base principale nella Sacha-Jakuzia all'Aeroporto di Jakutsk nella parte della Siberia nord-orientale, in Russia.\nFlotta.\nLa flotta della Polarair nel 2016 \u00e8 composta da 33 aerei e 19 elicotteri."}
{"id": "2295875", "revid": "2055784", "url": "https://it.wikipedia.org/wiki?curid=2295875", "title": "Mimetizzazione", "text": "La mimetizzazione \u00e8 una delle tecniche di mimetismo, cio\u00e8 di imitazione, che intende la capacit\u00e0 di ingannare per trarne un vantaggio evolutivo nella specie animale e/o vegetale. Differisce dal camuffamento che invece \u00e8 una tecnica con la quale alcune specie, veicoli e persone, tentano di dissimulare la loro natura, imitando gli aspetti esteriori di altre.\nTecnica della moltiplicazione.\nI fattori che vengono presi in considerazione quando si camuffa un oggetto sono tre: colore, brillantezza e forma. Un oggetto camuffato deve avere un colore il pi\u00f9 possibile somigliante a quello dell'ambiente in cui si trova, le superfici riflettenti vengono coperte o brunite in modo da evitare riflessi luminosi, la forma viene dissimulata, ad esempio mediante l'applicazione di strisce di stoffa irregolari, in modo si confonda con lo sfondo della vegetazione e l'identificazione dell'oggetto da una certa distanza risulti assai difficile.\nMimetizzazione degli animali.\nGli animali ricorrono al camuffamento o mimetismo criptico in molti altri ambiti con tecniche di mimetismo nascondendosi sotto la sabbia o con altri metodi, come le mosche imitatrici.\nTra gli esempi si possono annoverare il manto chiazzato del leopardo e le farfalle che assomigliano a foglie. La mimetizzazione \u00e8 una forma di inganno visivo; \nSecondo la teoria della selezione naturale concepita da Charles Darwin, un tratto fenotipico come quello della mimetizzazione, cio\u00e8 il possedere caratteristiche tali da confondersi con l'ambiente circostante, possono aiutare un animale a sopravvivere e la propriet\u00e0 tender\u00e0 a propagarsi a tutte le generazioni successive.\nLa mimetizzazione militare.\nIl camuffamento militare \u00e8 una della vasta serie di tecniche di inganno e occultamento da tutti i metodi di scoperta, compresi quelli che utilizzano il suono o sono basati sul radar, casi in cui vengono usati dei dispositivi ingannatori (\"decoy\" in inglese) o di disturbo elettronico (in inglese \"radar jamming\").\nEsempio tipico \u00e8 la tenuta detta popolarmente \"mimetica\" dei soldati moderni."}
{"id": "2295878", "revid": "834", "url": "https://it.wikipedia.org/wiki?curid=2295878", "title": "Flugtechnik &amp; Leichtbau Eta (aliante)", "text": ""}
{"id": "2295883", "revid": "599013", "url": "https://it.wikipedia.org/wiki?curid=2295883", "title": "Tlx", "text": ""}
{"id": "2295890", "revid": "2128355", "url": "https://it.wikipedia.org/wiki?curid=2295890", "title": "Cozze (Mola di Bari)", "text": "Cozze \u00e8 una frazione del comune di Mola di Bari situata lungo il litorale adriatico 5\u00a0km a sud-est dal capoluogo comunale e 25\u00a0km da Bari. La suggestiva frazione,durante il periodo estivo, arriva a toccare le 5000 unit\u00e0, mentre in quello invernale i residenti si riducono in circa 140.\nGeografia fisica.\nCon l'eccezione di Cala delle Alghe e Calarena, site in corrispondenza delle foci di due lame (nel caso di Cala delle Alghe, si tratta della Gravina di Monsignore), la costa di Cozze \u00e8 caratterizzata da una scogliera bassa, che in alcuni tratti porta i segni della cavatura di tufi operata nei secoli passati. Il fondale marino \u00e8 per lo pi\u00f9 sabbioso.\nStoria.\nNato in origine come semplice Borgo di pescatori, nell'epoca successiva agli anni sessanta la Frazione di Cozze vide un intenso processo edificatorio dedito alla realizzazione di grandi Ville arricchite da giardini e viali alberati.\nIn quegli anni era per lo pi\u00f9 il punto di riferimento per alcune famiglie benestanti di Conversano che attratti dalle caratteristiche del luogo, ne fecero il loro punto di riferimento per villeggiare durante le stagioni estive.\nNonostante sia frequentato prettamente nel periodo estivo, ospita alcune Chiese e gode di una forte identit\u00e0;\nI suoi viali sono caratterizzati dalla presenza di numerosi pini secolari e ospitano alcune Ville storiche e uniche nel loro genere.\nLe stesse strade riportano denominazioni che ricordano l'ambiente marino e le essenze arboree del posto.\nPer secoli Cozze ha rappresentato il naturale approdo sul mare dell'abitato di Conversano, che sorge in posizione collinare a pochi chilometri di distanza. In alcune carte corografiche dell'Ottocento, il toponimo Cozze (o anche Cozza) si alterna a quello di Spiaggia di Conversano.\nAttualmente Cozze \u00e8 suddivisa in due in quanto una parte del territorio ricade nel Comune di Polignano; ne sono esempio la ex Stazione e l'ultimo tratto del Lungomare Zara che porta verso il Parco Costiero di Ripagnola.\nSecondo la tradizione, nel 487 sulla spiaggia di Cozze approd\u00f2 il primo vescovo conversanese, Simplicio, con l'icona della Madonna della Fonte ancora oggi venerata nella cattedrale di Conversano.\nNel 1948 il regista Duilio Coletti gir\u00f2 a Cozze (sede di un campo per profughi ebrei) molte scene del film \"Il grido della terra\" con Marina Berti, Cesare Polacco e Arnoldo Fo\u00e0.\nGeografia antropica.\nL'urbanizzazione di Cozze risale in massima parte alla seconda met\u00e0 del XX secolo. Le abitazioni sono costituite per lo pi\u00f9 da ville e si addensano principalmente tra la linea di costa e il tracciato dismesso della strada statale 16 Adriatica. Altre costruzioni sono poste a monte della strada.\nInfrastrutture e trasporti.\nCon la realizzazione della variante nel tratto Mola di Bari-Cozze, la frazione non \u00e8 pi\u00f9 attraversata dalla strada statale 16 Adriatica, che corre ora su un tracciato distante poche decine di metri da quello originale, diventato di pertinenza del comune di Mola di Bari. Lungo tale strada \u00e8 stata realizzata una pista ciclabile. La frazione \u00e8 inoltre raggiunta dalla strada provinciale 50 che la connette a Conversano. \nLa stazione ferroviaria di Cozze, in realt\u00e0 nel territorio comunale di Polignano a Mare, non \u00e8 invece pi\u00f9 aperta al servizio passeggeri, assolvendo solo funzioni tecniche quale posto di blocco intermedio lungo la linea adriatica Bari-Lecce."}
{"id": "2295901", "revid": "30445", "url": "https://it.wikipedia.org/wiki?curid=2295901", "title": "Isotomidae", "text": "La famiglia Isotomidae \u00e8 composta da circa 1000 specie di esapodi. Questi collemboli sono lunghi da 1 a 8 mm e possono essere bianchi, gialli, verdi o bruni e la superficie dorsale \u00e8 generalmente pi\u00f9 scura della ventrale. I segmenti dell'addome sono di dimensioni simili.\nCiclo biologico.\nCome tutti i collemboli, i maschi depositano spermatofori arrotondati sul suolo; le femmine li raccolgono nell'apertura genitale. Pochi isotomidi sono partenogenetici.\nDistribuzione.\nCosmopoliti. Nel suolo in vari ambienti, anche intorno a stagni e ruscelli. Alcune specie sono abbondanti in ambienti estremi come i deserti, le regioni polari e le montagne."}
{"id": "2295904", "revid": "984922", "url": "https://it.wikipedia.org/wiki?curid=2295904", "title": "Provincia anglicana di Cristo Re", "text": " \nLa provincia anglicana di Cristo Re ( Anglican Province of Christ the King o APCK) \u00e8 una Chiesa del Movimento anglicano di continuazione che mantiene forme tradizionali di dottrina e liturgia. \u00c8 considerata una delle giurisdizioni pi\u00f9 anglo-cattoliche del movimento di continuazione.\nStoria.\nAlla fondazione del Movimento anglicano di continuazione nel 1977, al congresso di Saint Louis, alle quattro diocesi esistenti fu proposta la ratifica di una costituzione per una nuova Chiesa anglicana in Nord America. Le due diocesi che ratificarono la costituzione adottarono in seguito il nome Chiesa anglicana cattolica. Le due che non ratificarono a causa di preoccupazioni in merito al rischio che il ruolo dei vescovi della nuova chiesa fosse eccessivamente ristretto, decisero di continuare ad utilizzare il nome originale del movimento. Una di queste diocesi non ratificanti, la diocesi degli stati sud-orientali, si dissolse in breve tempo lasciando soltanto la diocesi di Cristo Re sotto il proprio vescovo ordinario, il californiano Robert Morse.\nNome.\nQuando la Chiesa si espanse diventando una giurisdizione di carattere nazionale, fu adottato un nuovo nome, provincia di Cristo Re. Pi\u00f9 di recente, la provincia divenne nota come la provincia anglicana di Cristo Re.\nParrocchie.\nLa provincia anglicana di Cristo Re ha pi\u00f9 di 40 parrocchie, quattro diocesi organizzate geograficamente ed un seminario situato nei pressi dell'Universit\u00e0 della California a Berkeley. Il 29 giugno 2007 James E. Provence fu eletto successore dell'arcivescovo Morse in seguito al ritiro di quest'ultimo dal ruolo di arcivescovo della provincia. Morse continua a servire come prevosto del Seminario teologico anglicano di San Giuseppe d'Arimatea, che egli collabor\u00f2 a fondare nel 1979.\nIl 25 luglio 2007 la diocesi orientale lasci\u00f2 la provincia, unendosi alla Chiesa anglicana in America. Diverse parrocchie decisero di rimanere all'interno della chiesa originaria, e fondarono una nuova diocesi orientale governata pro-tempore dall'arcivescovo Provence."}
{"id": "2295909", "revid": "767487", "url": "https://it.wikipedia.org/wiki?curid=2295909", "title": "Total (gruppo musicale)", "text": "Total \u00e8 un gruppo R'n'B femminile statunitense, scoperto da Sean Combs verso la met\u00e0 degli anni novanta.\nStoria del gruppo.\nIl trio del New Jersey fa la prima apparizione nel singolo di debutto del rapper The Notorious B.I.G., \"Juicy\". Dopo aver collaborato anche al secondo singolo, \"One More Chance\", l'amministratore delegato dell'etichetta discografica Bad Boy Records Sean Combs le mette sotto contratto. Al primo singolo, che raggiunge la posizione 40 nella Billboard Hot 100, collabora The Notorious B.I.G.. L'album di debutto, intitolato \"Total\", vince il disco di platino.\nDurante la registrazione del secondo album collaborano a diversi pezzi in cima alle classifiche, tra cui \"Loungin'/Who Do U Love?\" di LL Cool J, \"I Can't\" di Foxy Brown e \"What You Want\" di Ma$e; Pamela Long collabora ancora con The Notorious B.I.G. al suo quarto singolo, \"Hypnotize\". Il trio realizza il singolo \"What About Us\" con la collaborazione di Missy Elliott e Timbaland per la colonna sonora del film \"I sapori della vita\".\nIl secondo album, \"Kima, Keisha, and Pam\", viene certificato disco d'oro dalla RIAA. Il primo singolo estratto, \"Trippin\"', vanta la collaborazione di Missy Elliott ed entra nelle prime dieci posizione della Billboard Hot 100; il secondo, \"Sitting Home\", non guadagna la stessa attenzione da parte del pubblico.\nNel 1999 collaborano al singolo \"Discipline\" dei Gang Starr e l'anno successivo a \"(I Wonder Why) He's the Greatest Dj\" di Tony Touch. Collaborano anche alle colonne sonore dei film 3 Strikes e \"Bait - L'esca\" rispettivamente con \"Crave\" e \"Quick Rush\". L'ultima apparizione ufficiale insieme risale al 2001, nel singolo \"Anti-Love Movement\" di Talib Kweli e Da Beatminerz."}
{"id": "2295913", "revid": "172126", "url": "https://it.wikipedia.org/wiki?curid=2295913", "title": "Kukulkan", "text": ""}
{"id": "2295914", "revid": "1543377", "url": "https://it.wikipedia.org/wiki?curid=2295914", "title": "Eurotech", "text": "Eurotech \u00e8 una societ\u00e0 dedicata alla ricerca, sviluppo e produzione di computer miniaturizzati (NanoPC) e di computer ad elevate prestazioni (HPC).\nLa societ\u00e0 \u00e8 quotata negli indici FTSE Italia Small Cap e FTSE Italia STAR della Borsa Italiana.\nStoria.\n1992\n\"Eurotech S.r.l.\" viene fondata sull'idea di miniaturizzare il PC per utilizzarlo in nuovi ambiti applicativi ancora inesplorati.\n1995\nEurotech \u00e8 la prima societ\u00e0 al mondo a lanciare sul mercato un modulo PC/104 basato sul processore Intel 486DX a 32 bit.\n1997\nInizia la strategia di internazionalizzazione di Eurotech attraverso collaborazioni con distributori europei. La sede di Eurotech viene spostata ad Amaro (Udine) e la societ\u00e0 si trasforma in Societ\u00e0 per Azioni. (S.p.A.).\n1998\nProsegue la strategia di internazionalizzazione di Eurotech attraverso accordi di distribuzione in America, Asia e Australia. Al fine di incrementare la sua conoscenza nella miniaturizzazione e nell'integrazione dei circuiti elettronici, Eurotech fonda Neuricam S.p.A., uno \"spin-off\" dell'Istituto per la Ricerca Scientifica e Tecnologica di Trento (IRST).\n1999\nCon lo studio e l'implementazione della terza generazione di supercomputer APE (\"Array Processor Experiment\") chiamati APEmille, inizia l'attivit\u00e0 di cooperazione della business unit HPC con l'Istituto Nazionale di Fisica Nucleare (INFN).\n2000\nViene creata la filiale commerciale negli Stati Uniti; vengono inoltre introdotti sul mercato degli HPC dei cluster basati su sistemi compactPCI.\n2001\nPer supportare un'ulteriore crescita, nell'azionariato di Eurotech entrano il fondo di \"private equity\" First Gen-e (di Meliorbanca Spa) e Friulia, finanziaria di sviluppo della regione Friuli-Venezia Giulia, che sottoscrivono un aumento di capitale di 3,7 milioni di euro.\n2002\nEurotech acquisisce la IPS Sistemi Programmabili S.r.l. di Varese.\n2003\nViene completata l'acquisizione della Parvus Corporation di Salt Lake City (USA).\n2004\nIl Gruppo continua la sua internazionalizzazione attraverso l'acquisizione della societ\u00e0 francese Erim D\u00e9veloppement S.a.s e della societ\u00e0 finlandese Vikerkaar Oy, poi divenute rispettivamente Eurotech France ed Eurotech Finland.\n2005\nEurotech presenta ufficialmente a Roma il supercomputer apeNEXT, realizzato in collaborazione con l'INFN. Viene attivato un centro di ricerca sul pervasive computing presso la NJUT \u201cNanjing University of Technology\u201d in Cina. Nasce il Comitato Scientifico, dedicato allo studio e all'individuazione dell'evoluzione degli scenari tecnologici futuri.\nAl fine di finanziare la sua crescita internazionale, il 30 novembre Eurotech si quota nel segmento Star (Segmento titoli con alti requisiti) della Borsa Valori di Milano (Borsa Italiana), raccogliendo 25,3 milioni di euro.\n2006\nEurotech acquisisce Arcom Control Systems Ltd con sede in Inghilterra (Cambridge) ed Arcom Control Systems Inc. con sede negli USA (Kansas City). Viene inoltre creato ETH Lab, centro di ricerca del Gruppo situato nell'area trentina.\nIl Consiglio di Amministrazione di Eurotech delibera un aumento di capitale mediante l'emissione di azioni ordinarie per un valore complessivo di 109,2 milioni di euro.\nViene presentato alla Soldier Technologies Conference 2006 di Londra il primo prototipo di computer indossabile Zypad, che ottiene il premio per il prodotto pi\u00f9 innovativo presentato.\nEurotech sigla un accordo di partenariato con Finmeccanica SpA.\n2007\nA gennaio Eurotech completa l'acquisizione di Applied Data Systems (ADS), una societ\u00e0 americana che controlla il 65% di Vantron, societ\u00e0 cinese dedicata alla Ricerca e Sviluppo nel settore dei nanoPC.\nArcom Control Systems Ltd diventa Eurotech Ltd.\nEurotech acquisisce il 65% delle azioni del Gruppo giapponese Advanet.\nEurotech investe nei mini e micro UAV (Unmanned Aerial Vehicles) acquistando il 21% del capitale sociale di U.T.R.I. S.p.A.. Eurotech rafforza cos\u00ec la propria presenza nell'emergente mercato dei veicoli autonomi.\n2008\nViene presentato Janus, la nuova generazione di supercomputer nata da una collaborazione italo-spagnola che coinvolge numerose Universit\u00e0 e Centri di Ricerca.\nEurotech annuncia la conclusione della fusione delle societ\u00e0 americane Arcom Control Systems Inc e Applied Data Systems in Eurotech Inc, che diventa cos\u00ec la principale societ\u00e0 americana del Gruppo.\nFinmeccanica completa l'acquisizione dell'11,1% dell'azionariato di Eurotech.\nEurotech e Intel iniziano una collaborazione per lo sviluppo di sistemi HPC. L'accordo pluriennale di collaborazione tecnologica prevede che le due societ\u00e0 lavorino insieme per sviluppare sistemi HPC (High Performance Computing) basati sui processori Intel e destinati a rispondere alle esigenze di calcolo in ambito medicale, industriale e scientifico.\nIn occasione della cerimonia per i Business Connections Award dell'Embedded Communications Alliance (ECA) di Intel, Eurotech riceve il Premio di Eccellenza 2008 per la migliore \u201cCrescita nel co-selling del processore Intel Atom\u201d.\n2009\nEurotech riceve il Platinum Award 2008 da VDC Research Group nella categoria Embedded Board Vendor.\nEurotech diventa membro di PROSPECT e.V. (PROmotion of Supercomputing and PEtaComputing Technologies), uno dei consorzi leader in Europa per lo sviluppo e l'utilizzo dei supercomputer di prossima generazione, presieduto da tre istituti: lo J\u00fclich Supercomputing Centre, il Barcelona Supercomputing Centre e il Leibniz-Rechenzentrum Garching.\nAll'International Supercomputer Conference (ISC) 2009 di Amburgo Eurotech presenta Aurora, un sistema HPC con raffreddamento a liquido per installazioni di qualsiasi dimensione, in grado di ridurre i costi complessivi di gestione del sistema e di garantire un risparmio energetico fino al 60%.\n2010\nEurotech annuncia l'introduzione di Aurora Au-5600, il supercomputer \u201cgreen\u201d raffreddato a liquido basato sul processore Intel Xeon 5600.\nEurotech e la Collaborazione AuroraScience annunciano il loro programma congiunto per l'installazione di un sistema Aurora AU-5600 nel costituendo Laboratorio Interdisciplinare di Scienza Computazionale (LISC) di Trento. AuroraScience \u00e8 un progetto di ricerca finanziato dalla Provincia Autonoma di Trento (PAT) e dall'INFN in cui numerosi partner scientifici affrontano la sfida della definizione della nuova generazione di supercalcolatori per applicazioni scientifiche e tecnologiche. Grazie al sistema di raffreddamento liquido, l'installazione risulta anche una delle pi\u00f9 \u201cgreen\u201d: il calore prodotto dal calcolatore viene riutilizzato per riscaldare il centro di elaborazione dati, riducendone drasticamente i costi operativi e l'impatto ecologico.\nLa soluzione Eurotech Everyware\u2122 Device Cloud vince il premio \u201cBest Electronic Design 2010\u201d nella categoria Embedded \u2013 Cloud Computing, come riportato nel numero di Electronic Design del 9 dicembre.\n2011\nEurotech acquista le quote rimanenti di Advanet Inc, pari al 10% del capitale sociale, e ottiene cos\u00ec il 100% della propria controllata giapponese.\nSi consolida l'acquisizione di Dynatem Inc, con sede a Mission Viejo in California. La societ\u00e0 opera dal 1981 nel mercato dei computer embedded e in particolare nel segmento delle schede VME, VPX e CPCI.\nConnected World Magazine inserisce Eurotech all'interno della lista CW 100 per la leadership nella Tecnologia M2M e nei Dispositivi Interconnessi. La lista CW 100 rappresenta le migliori aziende che stanno trainando il mercato e che sono determinanti nell'introduzione di nuove tecnologie per la connettivit\u00e0. Questo elenco fornisce una guida delle aziende che fanno la differenza nell'interconnessione dei dispositivi e nelle tecnologie M2M, scelte dagli editori della rivista Connected World.\nEurotech e IBM donano il protocollo Message Queuing Telemetry Transport (MQTT) alla comunit\u00e0 Open Source Eclipse Foundation, con l'intento dichiarato di creare un nuovo standard per la connettivit\u00e0 nell'Internet delle Cose. Il software in oggetto, inizialmente sviluppato da IBM e Eurotech, viene oggi utilizzato per varie applicazioni mobili.\nI principali fornitori europei di tecnologie HPC quali Allinea, ARM, Bull, Caps Entreprise, Eurotech, ParTec, ST Microelectronics e Xyratex, associati ai centri di ricerca BSC, CEA, Cineca, Fraunhofer, Forschungszentrum Juelich e LRZ uniscono le forze per creare una Piattaforma Tecnologica Europea (PTE) il cui obiettivo \u00e8 di coordinare tutte le forze europee impegnate nel settore HPC proponendo un piano di ricerca ambizioso alla Commissione Europea.\n2012\nEurotech sviluppa il supercomputer accelerato con GPU con la pi\u00f9 alta densit\u00e0 nel settore HPC che dispone di 256 NVIDIA Tesla K20 GPUs (graphic processing units). Il nuovo sistema sar\u00e0 in grado di offrire una performance di pi\u00f9 di 500 Teraflops per armadio con un'efficienza energetica superiore ai 3 GFlops per watt, raggiungendo un risultato unico ed ineguagliato per performance ed efficienza energetica.\nLa controllata giapponese Advanet riceve una lettera di apprezzamento dagli istituti di ricerca RIKEN e JASRI (Japan Synchrotron Radiation Research Institute) per il contributo alla realizzazione dell'impianto laser a raggi X ad elettroni liberi (XFEL: X-Ray Free Electron Laser) denominato \u201cSACLA\u201d (acronimo per SPring-8 Angstrom Compact free electron Laser), diventato operativo nel corso del 2012. Advanet, ha contribuito per 15 anni allo sviluppo del sistema di controllo dell'acceleratore dello \u201cSPring-8\u201d, il pi\u00f9 grande sincrotrone di terza generazione al mondo, attraverso la fornitura di schede analogiche ad alta velocit\u00e0 e schede di elaborazione dati.\n2013\nIl programma Computerworld Honors che ogni anno premia le applicazioni pi\u00f9 innovative in ambito IT che promuovono il progresso sociale, economico e del settore dell'istruzione, che fa capo alla International Data Group (IDG), ha conferito un premio per il 2013 all'applicazione M2M sviluppata da Eurotech e SENSUSS che rileva eventuali traumi al capo potenzialmente pericolosi per gli atleti durante l'attivit\u00e0 sportiva.\nEurotech entra al primo e al secondo posto della Green500, la classifica dei supercomputer pi\u00f9 energicamente efficienti al mondo con le installazioni di Eurora al CINECA ed Aurora Tigon presso Selex ES, l'azienda del gruppo Finmeccanica specializzata in sicurezza informatica. Eurora, il supercomputer del CINECA, si \u00e8 classificato al primo posto con 3210 MFlop/s per Watt, mentre il sistema Aurora Tigon di Selex ES si \u00e8 classificato al 2\u00b0 con un valore di 3180 MFlop/s per Watt.\nEurotech comunica di aver firmato con Curtiss-Wright Controls, Inc. \u2013 divisione di Curtiss-Wright Corporation \u2013 un accordo per la vendita dell'intero capitale sociale di Parvus Corporation, controllata americana al 100% del Gruppo Eurotech, specializzata in computer embedded e sottosistemi COTS per il mercato della Difesa negli USA.\n2014\nEurotech presenta il sistema di monitoraggio ambientale ReliaSENS 18-12 \u00e8 una centralina di monitoraggio ambientale connessa al cloud e dotata di sensori ad alta precisione per la misurazione dell\u2019inquinamento dell\u2019aria, con accesso ai dati in tempo reale. Eurotech presenta HiVe, la nuova soluzione di calcolo ad alte prestazioni. Si tratta di una nuova linea di sistemi di calcolo ad alte prestazioni (HPC), basata sull\u2019innovativa architettura di supercalcolo \u201cBrick\u201d, che punta ad \u201calzare l\u2019asticella\u201d in termini di accelerazione, ottimizzazione e flessibilit\u00e0. Questo risultato \u00e8 stato ottenuto grazie ad un alto grado di modularit\u00e0 unito al raffreddamento a liquido di tutti i componenti.\n2015\nEurotech consolida la sua rete di partnership nell'ecosistema M2M (Machine-to-Machine) e IoT (Internet of Things) per fornire ai clienti una soluzione IoT/M2M completa, dai sensori, passando per i gateway intelligenti, fino alla piattaforma EC (Everyware Cloud) di Eurotech e ad applicazioni altamente flessibili per qualsiasi settore.\n2016\nRed Hat ed Eurotech annunciano un nuovo progetto open source all\u2019interno di Eclipse Foundation per la gestione di dispositivi IoT, coprendo l\u2019intero ciclo di vita dalla connettivit\u00e0 alla gestione delle applicazioni e delle loro configurazioni. Il progetto co-sponsorizzato Eclipse Kapua complementa l\u2019attuale progetto Eclipse Kura per offrire agli sviluppatori IoT e agli utenti finali una piattaforma open source per lo sviluppo di soluzioni end-to-end IoT aiutandoli ad evitare costose applicazioni proprietarie grazie all\u2019adozione di componenti sviluppati nella comunit\u00e0. Nel mese di ottobre viene rilasciato il primo codice sorgente aperto per Eclipse Kapua, una piattaforma modulare che fornisce i servizi necessari per gestire gateway IoT e dispositivi intelligenti.\n2017\nL'azienda compie 25 anni. La tecnologia di Eurotech con il supercalcolatore raffreddato a liquido caldo \u201cAurora Hive\u201d, entra nel settore automotive della guida autonoma. Eurotech adotta la tecnologia VMWARE a bordo dei propri sistemi IoT, permettendo cos\u00ec una migliore assegnazione delle risorse di calcolo per un ambiente pi\u00f9 efficiente e deterministico nell\u2019ambito delle applicazioni industriali di elevate prestazioni. Inizia cos\u00ec la collaborazione fra le due societ\u00e0 che collaboreranno anche per integrare lo stato dell\u2019arte nell\u2019ambito del monitoraggio e la gestione di nodi vicino al campo.\n2018\nEurotech espande la propria gamma di computer embedded ad alte prestazioni (HPEC) con i DynaCOR, che permettono applicazioni di intelligenza artificiale e deep learning sul campo. Eurotech continua a rafforzare la sua strategia open source facendo squadra con Cloudera e Red Hat per fornire un\u2019architettura multi-cloud aperta e modulare, con funzionalit\u00e0 di sicurezza native per abilitare progetti end-to-end scalabili e sicuri di device management e analitiche dall\u2019edge al cloud. L\u2019architettura \u00e8 stata costruita sulle fondamenta degli innovativi progetti open source lanciati e sostenuti dalle tre aziende all\u2019interno delle fondazioni Eclipse e Apache. Creando un ponte tra OT e IT, questa architettura open source pu\u00f2 aiutare ad affrontare gli aspetti critici della gestione di una infrastruttura IoT.\nEurotech integra la propria strategia di ecosistema diventando membro della ITxPT, l\u2019Associazione di Information Technology per il Trasporto Pubblico, la cui missione \u00e8 di implementare uno standard Europeo operativo per sistemi e componenti IT pensati per il trasporto pubblico che siano plug-and-play.\n2019\nEurotech annuncia di essere stata annoverata da Quadrant Knowledge Solutions tra i leader di mercato dell\u2019Industrial Internet of Things (IIoT) con la sua piattaforma Edge-to-Cloud Everyware IoT in virt\u00f9 della sua gamma trasversale di soluzioni IIoT, del suo approccio orientato all\u2019OT (Operational Technology) e della profonda conoscenza del settore industriale.\nDynatem viene riorientata per specializzarsi nella progettazione e costruzione di schede e sistemi rugged basati su COTS per l'utilizzo in applicazioni nel settore della difesa e aerospaziale. In qualit\u00e0 di fornitore qualificato di sistemi e servizi di ingegneria per il mercato della Difesa e dell'Aerospaziale, Dynatem operer\u00e0 come business unit indipendente all'interno di Eurotech Inc..\nFrost&amp;Sullivan premia Eurotech con il \u201c2019 European Competitive Strategy Innovation and Leadership Award\u201d in virt\u00f9 dei risultati dell\u2019analisi del mercato europeo delle soluzioni Internet of Things (IoT) in ambito ferroviario. Eurotech \u00e8 nominata da PAC RADAR (teknowlogy Group) come fornitore \u201cBest in Class\u201d nella categoria \u201cPiattaforme IoT basate su open source\u201d. Gli analisti hanno apprezzato tanto forte impegno di Eurotech ad adottare soluzioni IoT basate su open source quanto le numerose recensioni positive dei clienti in Europa.\n2020\nFrost &amp; Sullivan conferisce a Eurotech il premio Global Growth, Innovation and Leadership 2019 la Piattaforma di Integrazione, IoT Everyware Cloud (EC), di Eurotech.\nEurotech annuncia la sua partecipazione all\u2019IBM Edge Ecosystem. La nuova rete di soluzioni di IBM, basate su tecnologie Red Hat, fornisce una piattaforma aperta per unire un ecosistema globale di partner che collaborano allo sviluppo di applicativi per edge computing.\nEurotech risulta essere fra i leader dell\u2019Industrial IoT nell\u2019analisi SPARK Matrix\u2122 2020 condotto da Quadrant knowledge Solutions.\nEurotech entra a far parte dell\u2019NVIDIA Partner Network come Preferred OEM Partner che permetter\u00e0 di integrare le soluzioni GPU di NVIDIA sui High Performance Edge Computer (HPEC) e sulle linee di prodotti embedded, garantendo cos\u00ec elevatissime capacit\u00e0 e potenza di calcolo all'utente finale.\nEurotech entra a far parte del Progetto Cassini di Arm con i suoi componenti hardware e software e la sua esperienza decennale nell\u2019edge computing, portando i benefici di tecnologie completamente testate e certificate all\u2019edge.\nProfilo.\nEurotech, creata nel 1992 come una fabbrica di idee, \u00e8 una societ\u00e0 multinazionale che opera a livello globale guidata dal paradigma tecnologico del \u201c\"Pervasive Computing\"\u201d. Il concetto di pervasivo combina tre fattori chiave: la miniaturizzazione di dispositivi \"intelligenti\", cio\u00e8 dotati della capacit\u00e0 di elaborare informazioni; la loro diffusione nel mondo reale - all'interno di edifici e macchinari, a bordo di veicoli, indossati dalle persone o disseminati nell'ambiente; e la loro possibilit\u00e0 di connettersi in rete e comunicare.\nQualsiasi oggetto intelligente connesso ad Internet pu\u00f2 generare un flusso di dati e diventare un asset visibile e monitorabile via web. Ma affinch\u00e9 si realizzi l'Internet delle cose \u00e8 necessaria un'interfaccia di collegamento tra il mondo reale e il mondo digitale, tra i sensori e il web, tra i dispositivi e il Cloud.\nSono proprio i NanoPC e gli HPC le due principali categorie di dispositivi che, attraverso la loro connessione e cooperazione, formano un'infrastruttura di calcolo pervasivo conosciuta come \u201cpervasive GRID\u201d o \u201c\"pervasive computing grid\"\u201d.\nEurotech, lavorando costantemente su questo paradigma, in pochi anni \u00e8 diventata un importante attore nello sviluppo di computer \"embedded\" per applicazioni di calcolo pervasivo.\nAzionisti.\nDati Consob, 16 aprile 2020\nSedi.\nIl Gruppo Eurotech \u00e8 composto dalle seguenti unit\u00e0 operative principali:\nEurotech S.p.A. \u00e8 la capogruppo, situata ad Amaro (Udine). Opera nel settore dei NanoPC con un focus prevalente sul mercato italiano e nel mercato degli High Performance Computer a livello mondiale. Da un punto di vista organizzativo svolge il ruolo di holding di coordinamento a livello Corporate.\nMissione aziendale.\nLa missione di Eurotech \u00e8 di integrare lo stato dell'arte delle tecnologie di calcolo e comunicazione per sviluppare soluzioni innovative, in grado di dare un vantaggio competitivo ai propri clienti e renderli capaci di far fronte alla straordinaria evoluzione delle tecnologie digitali.\nMigliorare la vita di tutti i giorni, rendendola pi\u00f9 semplice, pi\u00f9 sicura e pi\u00f9 piacevole attraverso l'impiego ubiquo e pervasivo della tecnologia.\nAttivit\u00e0 di Ricerca con le Universit\u00e0.\nIl Gruppo Eurotech pone al centro della sua attivit\u00e0 lo studio e lo sviluppo di tecnologie di frontiera, impegnando oltre il 30% degli addetti in programmi di R&amp;S. Da sempre il Gruppo opera in stretto contatto con le Universit\u00e0 di Milano, Trento, Trieste e Udine, con l'IRST (Istituto per la Ricerca Scientifica e Tecnologica del Trentino), con la SISSA (Scuola Internazionale di Studi Superiori Avanzati di Trieste) e con l'INFN (Istituto Nazionale di Fisica Nucleare).\nEurotech ha lavorato su molti progetti, principalmente indirizzati verso tre aree: i supercomputer di nuova generazione, i computer indossabili e il \"Grid Computing\".\nMercati e Prodotti.\nL'offerta di NanoPC del Gruppo Eurotech \u00e8 articolata su linee di prodotti e soluzioni dedicate a specifici segmenti di mercato: \nCollegamenti esterni.\nSito ufficiale Eurotech\nZypad computer indossabili"}
{"id": "2295923", "revid": "767487", "url": "https://it.wikipedia.org/wiki?curid=2295923", "title": "Blue (Simply Red)", "text": "Blue \u00e8 il sesto album in studio del gruppo musicale britannico Simply Red, pubblicato il 18 maggio 1998.\nDescrizione.\nIl disco presenta otto inediti interamente composti dal frontman Mick Hucknall e cinque cover: \"Mellow My Mind\" di Neil Young, due versioni di \"The Air That I Breathe\" di Phil Everly, \"Night Nurse\" di Gregory Isaacs e \"Ghetto Girl\" di Dennis Brown. Il brano \"Come Get Me Angel\" \u00e8 una nuova versione del singolo \"Angel\", mentre \" Broken Man\" proviene dalle sessioni dell'album \"Men and Women\" (1987). L'edizione giapponese contiene la traccia bonus \"So Jungiful\", remix jungle del brano \"So Beautiful\" presente nel precedente disco \"Life\".\nTracce.\nTesti e musiche di Mick Hucknall, eccetto dove indicato."}
{"id": "2295929", "revid": "1543377", "url": "https://it.wikipedia.org/wiki?curid=2295929", "title": "Giuseppe Pietro Bagetti", "text": "Biografia.\nPur avendo studiato come architetto presso l'Universit\u00e0 di Torino, \u00e8 noto per la sua collaborazione con l'armata francese durante la prima campagna napoleonica d'Italia. I suoi paesaggi sono il racconto del viver quotidiano tra la fine del XVIII e l'inizio del XIX secolo. A questo periodo appartiene una fortunata serie di vedute che rappresenta le vittoriose battaglie di Napoleone negli anni dal 1796 al 1800.\nVa detto che per l'esecuzioni dei suoi disegni, Bagetti studiava direttamente sulle carte topografiche. Era solito inoltre, prima di disegnare i suoi schizzi sul campo, raccogliere informazioni da testimoni oculari o protagonisti della vicenda. Grazie alle conoscenze tecniche acquisite negli studi da architetto, riusciva a ritrarre una realt\u00e0 particolarmente fedele. I suoi acquarelli sono nitidi e dettagliati. Il gioco di equilibri fra le varie parti dell'insieme, offre la sensazione di un tutto armonico in cui non vi \u00e8 percezione di dettagli che alterino l'unit\u00e0 d'effetto. Anche se la descrizione \u00e8 particolareggiata, tutto \u00e8 proporzionato e studiato per consentire all'osservatore d'abbracciare l'insieme con un solo colpo d'occhio.\nFormatosi in ambito musicale sotto la guida di Bernardo Ottani che si dedicava anche alla pittura, Giuseppe Pietro Bagetti apprese la tecnica dell'acquerello da Pietro Giacomo Palmieri. Il 23 dicembre 1782 ottenne, dalla \"Regia Universit\u00e0 di Torino\", l'abilitazione come architetto civile e militare.\nDal 1792 insegn\u00f2 disegno topografico e fu al servizio di Vittorio Amedeo III come regio disegnatore di vedute e paesaggi. Dal 1793 segu\u00ec le regie armate di Sardegna nel contado di Nizza e Tolone con l'incarico di disegnare tutti i fatti d'arme di quella campagna.\nDopo il rientro a Torino, nel 1797 ebbe l'incarico di docente di topografia presso la \"Scuola del Genio\" e il \"Reale Corpo di Artiglieria\". In seguito all'occupazione francese entr\u00f2 a far parte dell'Ufficio topografico piemontese col grado di \"Capitano Ingegnere Geografo\". Fu successivamente assegnato all\"'Armata d'Italia\" come \"artiste charg\u00e9 d'ex\u00e9cuter les vues des sites les plus int\u00e9ressants des principales affaires aux quelles la guerre va donner lieu\".\nUno dei primi compiti affidatogli fu la raffigurazione della Battaglia di Marengo, emblematico scontro che fece nascere il mito napoleonico. Per i suoi meriti sul campo fu nominato \"capitain ing\u00e9nieur g\u00e9ographe artiste\".\nDal 1802 al 1805, distaccato alla sezione topografica piemontese sotto il comando del capitano \"Joseph Marie Fran\u00e7ois de Martinel\", percorse il territorio compreso fra la Liguria, le Alpi Marittime e la Pianura Padana, disegnando le vedute delle principali battaglie dell'esercito francese combattute durante la \"Prima Campagna d'Italia\". Successivamente segu\u00ec l'Armata del Nord in Germania e partecip\u00f2 alla Campagna di Russia, producendo la documentazione grafica delle pi\u00f9 importanti operazioni militari condotte su quei fronti. Nel 1806 si trasfer\u00ec a Parigi. Tra il 1806 e il 1807 realizz\u00f2 una seconda serie di vedute nella ex Repubblica di Venezia.\nNel 1807, per volere di Napoleone, la serie completa dei suoi 68 acquerelli fu collocata nella \"Galleria del Castello di Fontainebleau\".\nNel 1811 l'imperatore gli attribu\u00ec la Legion d'onore per aver eseguito una carta geografica con veduta a volo d'uccello dell'Italia, dalle Alpi fino a Napoli, mentre nel 1812 espose al Salon di Parigi e fu premiato con una medaglia d'oro. \nNel 1815, dopo la caduta dell'impero fece ritorno a Torino, per insegnare topografia all'Accademia militare e pittura ad acquarello all'Accademia di Belle Arti. Fu inoltre al servizio dei Savoia, per i quali dipinse i paesaggi destinati a decorare il Castello di Moncalieri, tra cui la \"Veduta di Moncalieri\" e \"La sagra di S. Michele\".\nNel 1827 pubblic\u00f2 un trattato intitolato \"Analisi dell'unit\u00e0 di effetto nella pittura e dell'imitazione nelle belle arti\".\nI suoi schizzi sul campo furono utilizzati come base per una serie di acquerelli e tempere realizzati dall'ingegnere geografo \"Gautier\" e dai topografi \"Pasquieri\" e \"Bucler d'Albe\". Dalla met\u00e0 del XIX secolo le coppie dei suoi lavori si moltiplicarono grazie al lavoro di \"Morel\" e \"Parent\".\nIntorno al 1830, sotto la guida del direttore del dipartimento della guerra francese, \"G\u00e9n\u00e9ral Pelet\", si diede inizio all'incisione delle opere di Bagetti, che servirono alla realizzazione del catalogo, \"Vues des champs de bataille\".\nIl pittore mor\u00ec a Torino il 29 aprile 1831. Nel 1834 Luigi Filippo di Francia fece trasferire i 68 acquerelli a Versailles nel Castello ristrutturato come \"Mus\u00e9e de l'Histoire de France\".\nLe sue opere sono conservate al Mus\u00e9e de l'Arm\u00e9e di Vincennes vicino a Parigi, al Mus\u00e9e de l'Histoire de France di Versailles e Trianon e alla Galleria civica d'arte moderna e contemporanea, all'Accademia Albertina, al Palazzo Reale, al Museo Nazionale del Risorgimento Italiano e alla Biblioteca Reale di Torino."}
{"id": "2295934", "revid": "767487", "url": "https://it.wikipedia.org/wiki?curid=2295934", "title": "Louie Louie (Black Flag)", "text": "Louie Louie \u00e8 un singolo del gruppo hardcore punk statunitense Black Flag, cover di Louie Louie di Richard Berry, pubblicato inizialmente da Posh Boy Records nel 1981 e ristampato nel 1991 dalla SST Records, di propriet\u00e0 di Greg Ginn. L'album contiene, oltre la cover di Louie Louie di Richard Berry, una prima versione di \"Damaged I\", che in seguito apparir\u00e0 in una forma pi\u00f9 breve nel primo album \"Damaged\"."}
{"id": "2295935", "revid": "729019", "url": "https://it.wikipedia.org/wiki?curid=2295935", "title": "Honeywell RQ-16A T-Hawk", "text": "Lo Honeywell RQ-16A T-Hawk (dove T-Hawk sta per \"Tarantula Hawk\", una vespa cacciatrice di ragni) \u00e8 un MAV, ossia un micro aeroplano pilotabile a distanza con caratteristiche VTOL. Sviluppato dalla Honeywell, \u00e8 ripiegabile in uno zaino per essere trasportato e pu\u00f2 essere manovrato da una sola persona.\nSviluppo.\nIl programma per i MAV (Micro Air Vehicle) \u00e8 stato lanciato dalla DARPA, l'agenzia governativa che si occupa di progetti di ricerca avanzata per la difesa. Dopo un primo contratto di 40 milioni di dollari firmato nel 2003 con la Honeywell Defense and Space Electronic Systems per la fornitura di prototipi, il progetto MAV \u00e8 stato in seguito trasferito all'esercito statunitense che necessitava di un drone di classe I da plotone nell'ambito del programma Future Combat Systems (FCS). Nel maggio 2006 alla Honeywell fu conferito un ulteriore contratto da 61 milioni di dollari per sviluppare un MAV avanzato con una maggiore autonomia ed un motore pi\u00f9 performante.\nNel 2007 la marina statunitense ha firmato un contratto da 7,5 milioni di dollari con la Honeywell per la fornitura di 20 G-MAV (la G sta per gasoline, ovvero benzina) da utilizzare in Iraq con lo US Multi-Service Explosive Ordnance Disposal Group. La capacit\u00e0 di librarsi in aria del MAV \u00e8 stata essenziale per scansionare le strade in Iraq alla ricerca di mine stradali, in modo da non mettere in pericolo i convogli militari che le percorrevano, inoltre il MAV \u00e8 in grado di ispezionare obiettivi pericolosi e veicoli sospetti, coprendo pi\u00f9 velocemente le distanze rispetto ad un veicolo terrestre.\nL'utilizzo del MAV in Iraq \u00e8 stato un tale successo che, nel gennaio 2008, la Marina ha effettuato un ulteriore ordine di 372 MAV, designati RQ-16A T-Hawk\nNel gennaio 2009 il Regno Unito ha ordinato cinque T-Hawk completi, con consegna prevista nel 2010.\nCaratteristiche.\nIl MAV RQ-16 alimentato a benzina pesa 8.4\u00a0kg, ha un'autonomia di circa 40 minuti, pu\u00f2 sollevarsi fino a 3.200\u00a0m ed ha un raggio d'azione di circa 11\u00a0km. La velocit\u00e0 di avanzamento massima \u00e8 di 130\u00a0km/h ma generalmente la velocit\u00e0 operativa \u00e8 limitata a 90\u00a0km/h da un software. L'operativit\u00e0 VTOL \u00e8 consentita fino ad una velocit\u00e0 massima del vento di 15 nodi (28\u00a0km/h). Sono montati due sensori, uno rivolto sul davanti e uno rivolto verso il basso che possono operare anche di notte utilizzando telecamere ad infrarossi.\nUtilizzo in ambito civile.\nVenerd\u00ec 15 aprile 2011, in seguito al terremoto ed al successivo maremoto che un mese prima avevano danneggiato la centrale nucleare di Fukushima, \u00e8 stato utilizzato un drone T-Hawk per sorvolare la zona del disastro e valutare i danni. Alcuni dei reattori hanno subito una fusione parziale del nocciolo, rilasciando quantitativi di radioattivit\u00e0 migliaia di volte superiori al limite di sicurezza per l'esposizione, rendendo impossibile ai tecnici, anche per breve tempo, l'accesso alla zona contaminata. Il T-Hawk ha scattato numerose fotografie dei reattori danneggiati, degli edifici delle turbine, delle vasche di raffreddamento delle barre di combustibile e di tutte le strutture danneggiate dal terremoto; ci\u00f2 ha permesso alla Tokyo Electric Power Company, il gestore della centrale, di pianificare gli interventi di contenimento delle radiazioni e di bonifica del territorio circostante."}
{"id": "2295942", "revid": "367445", "url": "https://it.wikipedia.org/wiki?curid=2295942", "title": "Our lady peace", "text": ""}
{"id": "2295943", "revid": "287204", "url": "https://it.wikipedia.org/wiki?curid=2295943", "title": "Association Sportive de Saint-Priest", "text": "L'Association Sportive de Saint-Priest, spesso abbreviato in AS Saint-Priest \u00e8 una squadra di calcio con sede a Saint-Priest, in Francia. Milita nel Championnat de France amateur, la quarta serie del campionato francese di calcio, ed \u00e8 la seconda squadra a livello di importanza della regione Rodano-Alpi dopo l'Olympique Lione.\nMolti giocatori formati nel Lione continuano la loro carriera nel Saint-Priest, spesso e volentieri si incontrano nel derby in campionato, visto che la seconda squadra del Lione, il Lione B, gioca nelle serie minori francesi.\nMolti giocatori conosciuti anche in Italia sono passati dalla Squadra dell'A.S Saint-Priest come per esempio, Pierre Laigle e Abdel Kader Ghezzal."}
{"id": "2295944", "revid": "439724", "url": "https://it.wikipedia.org/wiki?curid=2295944", "title": "Viaggio in Italia (Alice)", "text": "Viaggio in Italia \u00e8 un album di Alice, pubblicato nell'ottobre del 2003.\nIl cd raccoglie testi d'autore prevalentemente italiani e vanta collaborazioni con artisti internazionali come Paolo Fresu, Jakko Jackszyk dei King Crimson e Tim Bowness dei No Man. \nIl singolo radiofonico che il 26 settembre ha anticipato l'uscita del disco \u00e8 stato \"La bellezza stravagante\". Il brano doveva essere un inedito scritto da Ivano Fossati appositamente per Alice, visti i ritardi nella pubblicazione dell'album, finisce per diventare una cover siccome il cantautore lo pubblica nel suo album Lampo viaggiatore del 2002. A inizio 2004 \u00e8 stato pubblicato il cd singolo di \"Come un sigillo\" con l'aggiunta di 2 bonus track live in studio: \"Rose e limoni\" (Pasolini / Di Martino) e \"Col tempo sai\" (Ferr\u00e9 / Defaye - Simontacchi / Medail).\nIl tour dell'album viene portato in giro per l'Italia nei primi mesi del 2004, ma verr\u00e0 ripreso successivamente con una serie di concerti tra il 2018 e il 2019 con l'aggiunta di nuovi brani del cantautorato italiano (come La cura di Franco Battiato e Almeno pensami di Ron). In questa seconda occasione, il tour viene portato anche in Germania con tre date rispettivamente a Mannheim, Dusseldorf e Monaco nell'ottobre 2019."}
{"id": "2295949", "revid": "339392", "url": "https://it.wikipedia.org/wiki?curid=2295949", "title": "Tutto quello che avreste voluto sapere sul sesso ma non avete mai osato chiedere", "text": ""}
{"id": "2295953", "revid": "1226", "url": "https://it.wikipedia.org/wiki?curid=2295953", "title": "Space vampires", "text": ""}
{"id": "2295955", "revid": "1979289", "url": "https://it.wikipedia.org/wiki?curid=2295955", "title": "Pici", "text": "I pici sono un tipo di pasta fatta a mano, simili agli spaghetti ma pi\u00f9 larghi, tipici del sud della Toscana, in particolare di Siena, della val d'Orcia, della val di Chiana, del Monte Amiata, della Provincia di Arezzo fino a spingersi alle confinanti zone dell'alta Tuscia Viterbese provincia di Viterbo, della Val di Paglia e dell'Orvietano dove per\u00f2 pi\u00f9 spesso sono chiamati \"umbricelli\", \"l\u2019umbrichelli\" o \"tortorelli\".\nRicette.\nLa ricetta tradizionale prevede l'utilizzo di acqua, farina e sale, le uova sono assenti, ma vengono aggiunte in varianti pi\u00f9 recenti il che li rende pi\u00f9 simili ad altre paste all'uovo come i tonnarelli. La preparazione consiste nell'\"appiciare\", cio\u00e8 lavorare a mano la pasta tirandola (a differenza dei bigoli che sono trafilati al torchio) fino a creare uno spaghetto lungo e corposo.\nI condimenti classici della tradizione toscana che accompagnano i pici sono il sugo all'Aglione (un sugo di pomodoro e aglione, bulbo tipico coltivato nella zona), il sugo al fegato di coniglio, il sugo di \"nana\" o di \"ocio\", il rag\u00f9 di carne \"alla chiantigiana\" (preparato con rag\u00f9 di carne, di solito chianina, sfumato al Chianti), rag\u00f9 a base di cacciagione (cinghiale e lepre), \"alle briciole\" (condito con briciole di pane toscano soffritte in olio di oliva) e infine la \"cacio e pepe\" che \u00e8 notoriamente una ricetta romana ma che in questo caso viene rivisitata utilizzando, soprattutto a Siena e provincia, il pecorino toscano pi\u00f9 dolce e delicato rispetto a quello romano. \nVarianti.\nNella zona di Montalcino i pici si chiamano pinci e la farina di grano semplice \u00e8 sostituita da una farina tradizionale pi\u00f9 grossolana, macinata all'antica nel mulino a palmenti. \nAd Anghiari, in provincia di Arezzo, vengono chiamati bringoli.\nIn certe zone del Valdarno superiore esistono i lunghetti, che sono simili ai pici ma contemplano l'uso abbondante di uova e vengono stesi sulla spianatoia invece che tra le dita."}
{"id": "2295956", "revid": "92920", "url": "https://it.wikipedia.org/wiki?curid=2295956", "title": "Raspad\u00fcra", "text": "La raspad\u00fcra \u00e8 un modo di servire il formaggio grana presentandolo come sottilissime sfoglie, raschiate con un particolare coltello da una forma di Granone Lodigiano oppure da un formaggio \"giovane\" della famiglia del formaggio grana, cio\u00e8 stagionato dai quattro ai sei mesi.\nLa \"raspad\u00fcra\" \u00e8 tipica della gastronomia lodigiana, ma \u00e8 diffusa anche nei territori limitrofi delle province di Pavia e Cremona, dove conserva lo stesso nome. La \"raspad\u00fcra\" viene solitamente servita come antipasto, spesso accompagnata da salumi, noci o funghi, ma pu\u00f2 anche essere utilizzata per guarnire primi piatti come il risotto o la polenta.\nLa \"raspad\u00fcra\" nacque come cibo povero: in passato era ricavata da forme di Granone Lodigiano imperfette, mentre oggi sono impiegate forme sane, di stagionatura adatta per essere tagliate senza sfaldarsi.\nStoria.\nLe forme di Granone Lodigiano prodotte nelle casere delle cascine, entro il sesto mese venivano verificate per guasti di stagionatura: potevano presentare dei difetti di compattezza, crepe o bolle interne, che si sentono martellando le forme: allora il casaro scartava le forme difettose, che venivano tagliate a met\u00e0 e talvolta donate ai contadini della cascina, ma pi\u00f9 comunemente portate a Lodi per essere vendute come \"raspad\u00fcra\". Dunque la \"raspad\u00fcra\" fu dapprima un sottoprodotto della lavorazione del grana, a basso costo per i poveri che non potevano permettersi il formaggio stagionato da grattugia, mentre ora \u00e8 una pietanza ricercata anche da golosi \"gourmet\".\nIn molti paesi del Lodigiano, in occasione dei giorni di mercato, \u00e8 possibile assistere ancora oggi alla \"raspada\", ossia la raschiatura delle forme di formaggio grana giovani (la stagionatura \u00e8 generalmente compresa fra i 4 e i 6 mesi), che va eseguita sul momento a richiesta del cliente.\nEtimologia del nome.\n\"Raspad\u00fcra\" \u00e8 un termine della lingua lombarda occidentale che in italiano significa \"raschiatura\": le sottili lamine di \"raspad\u00fcra\" sono, infatti, raschiate progressivamente dalla superficie della mezza forma con l'aiuto talvolta di un tornio manuale che fa girare su s\u00e9 stesso il formaggio, e di un particolare coltello flessibile, piatto e ricurvo che nei mesi pi\u00f9 freddi pu\u00f2 essere anche scaldato, in modo da ottenere nastri soffici di grana che si arriccino su loro stessi."}
{"id": "2295963", "revid": "255751", "url": "https://it.wikipedia.org/wiki?curid=2295963", "title": "XSM-73 Goose", "text": ""}
{"id": "2295966", "revid": "4711", "url": "https://it.wikipedia.org/wiki?curid=2295966", "title": "K\u00f6lnarena", "text": ""}
{"id": "2295971", "revid": "339392", "url": "https://it.wikipedia.org/wiki?curid=2295971", "title": "XV Quadriennale di Roma", "text": ""}
{"id": "2295972", "revid": "767487", "url": "https://it.wikipedia.org/wiki?curid=2295972", "title": "The Mangler - La macchina infernale", "text": "The Mangler - La macchina infernale (\"The Mangler\") \u00e8 un film del 1995 diretto da Tobe Hooper, con Ted Levine e Robert Englund, e tratto dal racconto \"Il compressore\" di Stephen King.\nTrama.\nPresso Rikers Valley, cittadina immaginaria del Maine, c'\u00e8 una lavanderia industriale risalente ai primi anni del XX secolo, la Gartley's Blue Ribbon Laundry, gestita austeramente dall'imprenditore Bill Gartley. Un giorno, quando Sherry Ouelette, nipote di Garley e operaia presso lo stabile, cerca di girare una leva per migliorare le prestazioni di un vecchio mangano, si taglia accidentalmente il palmo della mano, e contemporaneamente due fattorini che trasportano una ghiacciaia urtano la grossa macchina, generando una scossa elettrica tra i due macchinari. Alcune ore dopo Adelle Frawley, un'operaia anziana, perde alcune delle sue pillole nel nastro trasportatore del mangano, e nel tentativo di recuperarle il suo braccio viene risucchiato dal nastro, e intrappolato nella bobina. Sherry e una sua collega cercano di liberare la donna, ma Adelle viene trascinata nel meccanismo del mangano e stritolata a morte.\nSul luogo dell'incidente viene avviata un'indagine e il detective incaricato John Hunton, particolarmente turbato alla vista del corpo della signora Frawley, attribuisce l'accaduto a un malfunzionamento del macchinario. Il giorno seguente per\u00f2 viene effettuato un esame sull'efficacia del sistema di sicurezza del mangano, che viene dichiarato funzionante e a norma, e la vicenda si chiude frettolosamente come un caso di \"morte accidentale\". Sulle prime John passa oltre, ma alcuni giorni dopo nella lavanderia un condotto del vapore si rompe, ustionando gravemente tre operaie, e John si reca all'ospedale della citt\u00e0, per raccogliere le loro testimonianze. Una di loro, Annette, spiega alcuni dettagli dell'incidente della sua collega e fa una singolare dichiarazione: secondo la ragazza il mangano cercherebbe di uccidere intenzionalmente le persone. Verso la sera John, che cena insieme a suo cognato Mark, gli racconta gli strani sviluppi delle indagini. Mark, studioso di arti magiche, ipotizza che il mangano sia posseduto da un demone, ma John liquida subito la sua teoria in quanto assurda.\nTuttavia, una sera un bambino viene soffocato dalla stessa ghiacciaia proveniente dalla lavanderia. John esamina l'elettrodomestico, e quando Mark, che si \u00e8 unito a John, cerca di liberare una colomba rinchiusa in essa, la ghiacciaia afferra il suo braccio, cercando di trascinarlo al suo interno. John libera suo cognato e si accorge che sulla ghiacciaia c'\u00e8 un'impronta di sangue, lo stesso che aveva unto il mangano dopo l'infortunio di Sherry, e convintosi della bont\u00e0 della supposizione di Mark, prende un grosso martello e distrugge la ghiacciaia, dalla quale esce uno spirito che svanisce poco dopo. John decide allora far cessare in tutti i modi l'utilizzo del mangano, ma Bill Gartley si oppone fermamente, minacciando l'uomo di farlo sospendere dalle autorit\u00e0 e dalla corte, corrotte dall'imprenditore. Non avendo altra scelta John e Mark decidono trovare un modo per fermare il macchinario.\nQuella stessa sera anche l'addetto alla sicurezza cerca di convincere Bill a disfarsi del macchinario, ma invano. Poco dopo, Bill rivela alla sua dipendente e amante, Lin Sue, rimasta anch'ella ferita dal macchinario, un inquietante particolare sul suo passato: molti anni prima, onde riuscire a ottenere una vita di potere e opulenza, Bill fece un patto col diavolo, insito nel mangano, che in cambio della sua prosperit\u00e0 chiese un sacrificio umano; Bill sacrific\u00f2 sua figlia, offrendo anche parti del proprio corpo per legarsi al mangano: pertanto, anche Lin Sue era ora legata all'entit\u00e0 racchiusa in esso. Di l\u00ec a poco l'addetto rimane vittima del macchinario, e John e Mark, su consiglio dell'amico fotografo J.J.J., morto per gli esiti di un cancro, si recano al suo studio, dove J.J.J. aveva preparato appositamente per John un album con articoli di giornale narranti l'apparente morte incidentale della figlia di Bill, e le misteriose scomparse di alcune ragazzine, tutte avvenute il giorno del loro sedicesimo compleanno, e tutte figlie degli attuali maggiori esponenti della citt\u00e0. John e Mark si rendono inoltre conto che quella stessa notte Sherry compie sedici anni, e si precipitano da lei, che per\u00f2 viene catturata dallo zio e l'amante, che intendono immolarla per saldare definitivamente il loro debito con il Diavolo.\nJohn e Mark fermano il rituale sacrificale e gettano Bill e Lin Sue nel mangano, poi iniziano a esorcizzare il macchinario e l'operazione sembra riuscire, ma i due commettono un errore nel rituale e il mangano si anima di vita propria diventando un mostro di ferro e si lancia all'inseguimento del trio. Mark muore cercando di scacciare il demone senza successo, John porta con s\u00e9 Sherry, che per un breve istante cerca di lasciarsi prendere dal mangano cos\u00ec che esso si plachi, e viene afferrata dal macchinario: John la strappa via in tempo, scendono una lunga scalinata e giungono nella fogna dove il mangano, inspiegabilmente, si ferma. Un mese dopo, la nipote di Bill, che ha ereditato l'azienda di famiglia, \u00e8 ora direttrice della stessa lavanderia. John, venuto a portarle dei fiori, fa un'amara scoperta: alla ragazza, che ora mostra lo stesso comportamento tirannico dello zio, manca un dito. John capisce cos\u00ec che il mangano si era fermato perch\u00e9 aveva stretto un patto con Sherry nel momento in cui le aveva reciso il dito. Il poliziotto, amareggiato, getta i fiori e lascia la citt\u00e0."}
{"id": "2295974", "revid": "1573940", "url": "https://it.wikipedia.org/wiki?curid=2295974", "title": "Sagittarius B2", "text": "Sagittarius B2 (Sgr B2) \u00e8 una nube molecolare gigante di gas e polveri situata circa 120 parsec (390 anni luce) dal centro della Via Lattea; questo complesso \u00e8 anche la nube molecolare pi\u00f9 grande conosciuta nelle vicinanze del centro galattico, nonch\u00e9 una delle pi\u00f9 estese della nostra Galassia, occupando una regione di 45 parsec (150 anni luce) di diametro. La massa totale di Sgr B2 \u00e8 3 milioni di volte superiore alla massa del Sole; la principale densit\u00e0 dell'idrogeno della nube \u00e8 di 3000 atomi per cm\u00b3, ossia 20\u00a0\u2013 40 volte superiore della normale densit\u00e0 di una tipica nube molecolare.\nLa struttura interna di questa nube \u00e8 complessa, con densit\u00e0 e temperature variabili; la nube \u00e8 divisa in tre nuclei principali, indicati come nord (N), centrale o principale (M) e sud (S), perci\u00f2 Sgr B2(N) sta a indicare, ad esempio, il nucleo settentrionale. Sgr B2(M) e Sgr B2(S) sono siti in cui \u00e8 vigorosa la formazione stellare; le prime dieci regioni H II scoperte al loro interno sono catalogate con le lettere da A a J. Tutte queste regioni H II si trovano in Sgr B2(M) ad eccezione della K, che si trova invece in Sgr B2(N) e la H, in Sgr B2(S). Il nucleo della nube, dello spessore di 5 parsec, \u00e8 una regione di formazione stellare che emette circa 10 milioni di volte la luminosit\u00e0 del Sole.\nLe temperature nella nube variano dai 300 K (27 \u00b0C) delle dense regioni di formazione stellare ai 40 K (-233\u00a0\u00b0C) dell'involucro esterno. Poich\u00e9 la temperatura media e la pressione di Sgr B2 \u00e8 bassa, la velocit\u00e0 delle reazioni chimiche basate sull'interazione diretta degli atomi \u00e8 estremamente bassa; tuttavia, il complesso Sgr B2 contiene delle aree dense di polveri fredde formate da nuclei di silicio circondati da un mantello di acqua sotto forma di ghiaccio e vari composti del carbonio. La superficie di questi granuli densi permette alle reazioni chimiche di avvenire tramite l'accrescimento di molecole che possono quindi interagire con i composti circostanti; i composti risultanti poi evaporano dalla superficie ed entrano nella nube molecolare.\nLe componenti molecolari di questa nube possono essere facilmente osservate alla lunghezza d'onda di 10\u00b2\u201310\u00b3\u00a0\u03bcm. Circa la met\u00e0 delle molecole interstellari conosciute sono state trovate per la prima volta proprio nei pressi di Sgr B2 e quasi tutte le rimanenti gi\u00e0 note sono state comunque rinvenute in questa struttura.\nL'osservatorio a raggi gamma INTEGRAL dell'ESA ha osservato interazioni di raggi gamma in Sgr B2, responsabili delle emissioni di raggi X osservate nella nube molecolare; questa energia \u00e8 stata emessa circa 350 anni prima dal buco nero supermassiccio posto al centro della Via Lattea. L'energia totale emessa \u00e8 invece stimata essere decine di milioni di volte superiore a quella di entrata nel buco nero supermassiccio stesso."}
{"id": "2295975", "revid": "2109471", "url": "https://it.wikipedia.org/wiki?curid=2295975", "title": "Onychiuridae", "text": "Onychiuridae \u00e8 una famiglia di collemboli \nDescrizione.\nSono lunghi da 2 a 9 mm. Molti membri di questa famiglia hanno un aspetto snello, di colore chiaro o bianco. Alcune specie hanno una colorazione blu-grigiastra o leggermente rossa. La maggioranza degli onichiuridi \u00e8 priva di occhi. Non hanno la furcula, sebbene alcune specie ne portino tracce vestigiali. Il corpo ha alcuni punti della cuticola sottile, o pori, su molti dei segmenti, attraverso i quali \u00e8 secreto un liquido irritante per allontanare i predatori.\nBiologia.\nLe uova sono deposte nel suolo, nella lettiera, nel legno in decomposizione e nei funghi. I giovani somigliano a piccoli adulti e le mute continuano dopo il raggiungimento della maturit\u00e0 sessuale. \nDistribuzione e habitat.\nCosmopoliti. In foreste, pascoli, grotte, aree alpine e perfino nell'Artico. Nel suolo, nella lettiera, nel legno marcescente e nei corpi fruttiferi dei funghi.\nTassonomia.\nLa famiglia comprende i seguenti generi:"}
{"id": "2295977", "revid": "124690141", "url": "https://it.wikipedia.org/wiki?curid=2295977", "title": "Octoechos", "text": "LOctoechos (dal greco \"okt\u1e51\u0113khos\", gli \"8 suoni\") \u00e8 il quadro teorico in cui sono descritte le otto forme di modalit\u00e0. Inizialmente applicate alla musica bizantina, questo quadro \u00e8 stato utilizzato per la descrizione del canto piano e pi\u00f9 particolarmente del canto gregoriano.\nBench\u00e9 il canto piano sia chiaramente modale, la sua descrizione teorica \u00e8 tuttora una questione aperta e dibattuta. \u00c8 probabile che nel millennio in cui si \u00e8 sviluppato il canto gregoriano, gli approcci modali hanno potuto evolvere, conducendo a pezzi di logica varia e a dei rimaneggiamenti per riformulare dei pezzi arcaici nel quadro dell'\"octoechos\".\nIn quanto quadro di spiegazione, l'\"octoechos\" fa parte della tradizione del canto gregoriano: vi \u00e8 stato condotto nel corso della riforma carolingia del canto piano. Pertanto questo quadro teorico si oppone alle modalit\u00e0 pi\u00f9 semplici, fondate su poche \"corde madri\" (\"do\", \"mi\" e talvolta \"re\") che caratterizzano gli strati pi\u00f9 antichi di tutti i repertori del canto piano.\nGli otto modi.\nIndipendentemente dalle controversie, l'octoechos permette di determinare la formula-tipo che deve accompagnare un dato pezzo.\nMolti pezzi gregoriani possono venire completati con delle formule tipo: salmodia che completa le antifone, versetti del Gloria completano gli introiti o responsori prolissi... Queste formule tipo di accompagnamento sono classificati in otto modi principali e ciascun pezzo riceve il \"numero\" della formula tipo che lo accompagna.\nLa relazione tra pezzi e modi di accompagnamento si appoggia su una classificazione formale (e piuttosto artificiale) dei pezzi, secondo\nIdentificazione del tenore.\nLa finale dipende dal pezzo stesso, ma il tenore salmodico non vi \u00e8 iscritto. Ci\u00f2 che differenzia i modi pari da quelli dispari, per una stessa finale, \u00e8 il carattere autentico o plagale del pezzo.\nQuesto tenore salmodico \u00e8 normalmente situato alla terza oppure alla quinta dalla finale. I tre modi (terzo, quarto e ottavo) che salgono alla quarta e alla sesta, al posto della terza e della quinta degli altri modi, sono quelli della famiglia dell\"'esacordo\", mentre le salmodie primitive fatte sul mi e sul si salgono rispettivamente al fa e al do.\nGli otto modi ecclesiastici.\nNel celebre testo sul Canto gregoriano di Willi Apel leggiamo: \n\u00abLa base tonale del canto gregoriano \u00e8 costituita da un sistema di otto tonalit\u00e0, note come modi ecclesiastici. Ciascuno di questi modi \u00e8 un segmento, dell'ampiezza di un'ottava, della scala diatonica (Do maggiore), con una delle sue note avente funzione di tono principale, o tonica, comparabile alla nota do nella scala di Do maggiore. L'estensione di ottava \u00e8 detta \"ambitus\", il suono principale, finalis. Vi sono quattro \"finales\", nell'ordine, re, mi, fa e sol. A ciascuna di esse fanno riferimento due modi che differiscono per il loro \"ambitus\" l'uno inizia con la finale e si estende fino all'ottava sopra, mentre l'altro inizia una quarta sotto la finale e si estende fino alla quinta sopra. I modi del primo tipo si chiamano autentici, quelli del secondo, plagali\u00bb. \nEsistono due possibili terminologie per riferirsi a essi:\n- Una pi\u00f9 antica che ricorre ai nomi greci: di \"protus\", \"deuterus\", \"tritus\" e \"tetrardus\" (primo, secondo, terzo e quarto) per le finali eded aggiunge i termini \"autentico\" o \"plagale\" per specificare l\"'ambitus\".\n- La pi\u00f9 comune, a partire dal X secolo fino a oggi, usa i numerali da uno a otto:\n- Protus authenticus - Primus tonus - Modo I - finalis: re - ambitus: re-re'. \n- Protus plagius - Secundus tonus - Modo II - finalis: re - ambitus: la-la'. \n- Deuterus authenticus - Tertius tonus - Modo III - finalis: mi - ambitus: mi-mi'.\n- Deuterus plagius - Quartus tonus - Modo IV - finalis: mi - ambitus: si-si'.\n- Tritus authenticus - Quintus tonus - Modo V - finalis: fa - ambitus: fa-fa'.\n- Tritus plagius - Sextus tonus - Modo VI - finalis: fa - ambitus: do-do'. \n- Tetrardus authenticus - Septimus tonus - ModoVII - finalis: sol - ambitus: sol-sol'. \n- Tetrardus plagius - Octavus tonus - Modo VIII - finalis: sol - ambitus: re-re'.\nLe interpretazioni dell'octoechos.\nOltre alle descrizioni matematiche, basate sul corretto susseguirsi degli intervalli di ogni modo, troviamo interpretazioni che si possono riferire agli ambiti simbolici, teologici ed etici. Abbiamo, cos\u00ec, quelle che i musicologi definiscono Simbologia modale, Allegoria modale ed Etica modale.\nL'etica modale.\nSi tratta di una interpretazione che vede le sue radici nel mondo greco. \u00abSecondo i teorici greci, le melodie composte su ciascuna di queste armonie erano contraddistinte da un carattere (ethos) particolare, con effetti propri dell'armonia stessa sulla volont\u00e0 e sulla psiche\u00bb. Nella tarda antichit\u00e0, alle porte dell'Alto Medioevo latino, anche Boezio recepisce questa lettura etica della modalit\u00e0 e descrive la forza del \u201ccanto\u201d come capace di calmare l'ira e di intervenire \u00absia sulle condizione del corpo, sia su quelle dell'animo\u00bb.\nLa tradizionale definizione, presente anche in vari testi di storia della musica: primus: \"gravis, secundus: tristis, tertius: mysticus, quartus: harmonicus, quintus: laetus, sextus: devotus, septimus: angelicus, octavus: perfectu\"s, \u00e8 frequentemente attribuita di Guido d'Arezzo. Nel Micrologus dell'aretino, al quale spesso ci si appella per fondare la paternit\u00e0 di questo elenco, non troviamo questo elenco ma \u00e8 ben chiaro come \u00abla diversit\u00e0 degli otto toni musicali fosse perfettamente adattabile alla diversit\u00e0 degli stati d'animo\u00bb. La successione di diadi modo-ethos, invece, appare, cos\u00ec esposta, in un trattato didattico a noi pi\u00f9 vicino, del XVIII secolo, scritto dall'abate L\u00e9onard Poisson e presentate come \u201cqualit\u00e0\u201d: \u00abVoici les qualit\u00e9s qu'ils \u00bb. \nCome lo studio J. Wolf e quello pi\u00f9 recente di C. Campesato evidenziano, si trovano serie molto simili in vari trattati medievali e successivi: Guido d'Arezzo dove nel \"Prologus in antiphonarium\"; Ermanno il Contratto; John Cotton; Jacques de Li\u00e8ge; l\"'Ars Musice\" del \"Codex Basiliensis\" che riporta la \"rota\": \"Octo modi musice matris\"; Adamo di Fulda, Jerzy Liban.\nLa simbologia modale.\nGli otto modi ecclesiastici sono stati anche oggetto di letture simboliche. Questo approccio, tipico soprattutto dell'estetica medievale, pu\u00f2 essere suddiviso in due sotto categorie: una legata alla simbologia iconografica e una alla simbologia delle dottrine teologiche collegate all'aritmologica e cosmologica.\nL'iconografia di Cluny.\nNell'iconografia plastica medievale collegata alla modalit\u00e0, assistiamo a un caso, quasi unico, proprio nei capitelli antichi di Cluny. In questo centro culturale di significativa importanza per l'Alto Medioevo possiamo constatare un'attenzione particolare al simbolismo dei modi sia negli otto noti capitelli, sia in un crittogramma manoscritto rimasto [a lungo] inedito. \nCirca i capitelli possiamo notare una associazione modo-iconografia-descrizione (le descrizioni dal quinto all'ottavo modo sono mancanti) che si potrebbe riassumere cos\u00ec:\nIl Crittogramma modale, sempre di Cluny ma oggi conservato alla Biblioteca Nazionale di Parigi, costituisce un ulteriore \"unicum\". Si tratta di una rappresentazione dei modi che non ha una facile interpretazione e che potrebbe rimandare ad aspetti esoterici. Forse si tratta di una lettura simbolico-circolare che legge nei modi gregoriani un percorso dalla morte alla Risurrezione. \nEntrambe queste letture simbolico-iconografiche della modalit\u00e0, secondo gli sudi della Meyer, sembrano rimandare a percorsi iniziatici-battesimali.\nInterpretazioni cosmologiche.\nCome il greorianista Campesato evidenzia: \u00able teorie classiche che in Boezio vedono ciascun Pianeta rappresentare una \u201ccorda\u201d vengono riprese e rielaborate al punto che teorici musicali del XV-XVI secolo, come il polacco Jerzy Liban o lo spagnolo Ramus de Pareia, propongono l'associazione di ciascun modo a un pianeta\u00bb:"}
{"id": "2295984", "revid": "172126", "url": "https://it.wikipedia.org/wiki?curid=2295984", "title": "Astronomia maya", "text": ""}
{"id": "2295987", "revid": "757396", "url": "https://it.wikipedia.org/wiki?curid=2295987", "title": "RheinStars K\u00f6ln", "text": "Il RheinStars K\u00f6ln \u00e8 stata una societ\u00e0 cestistica avente sede a Colonia, in Germania. Gioca nel campionato tedesco.\nStoria.\nLa societ\u00e0 venne creata nel 1999 col nome di \"Cologne 99ers\" dopo la fusione tra \"K\u00f6ln BasCats\" e \"DJK K\u00f6ln-Nord\", e mantenne tale nome fino al 2007, quando, dopo la mancata continuazione del rapporto di sponsorizzazione con la Rheinenergie, assunse la denominazione di \"K\u00f6ln 99ers\".\nNel luglio 2009, a causa di gravi problemi finanziari, ha dovuto dichiarare bancarotta, ripartendo dalle serie minori.\nIl 12 giugno 2013 il club venne rifondato con l'apporto di oltre 730 soci e 50 aziende, e rinominato \"RheinStars K\u00f6ln\" con l'obiettivo di tornare a competere ai massimi livelli del campionato tedesco.\nDisputa le partite interne nell'ASV Sporthalle, che ha una capacit\u00e0 di 1.000 spettatori."}
{"id": "2295995", "revid": "4711", "url": "https://it.wikipedia.org/wiki?curid=2295995", "title": "RheinEnergie K\u00f6ln", "text": ""}
{"id": "2295996", "revid": "1543377", "url": "https://it.wikipedia.org/wiki?curid=2295996", "title": "Ladies Tour of Qatar", "text": "Il Ladies Tour of Qatar (it. \"Giro del Qatar femminile\") \u00e8 una corsa a tappe femminile di ciclismo su strada che si disputa in Qatar nel mese di febbraio. \u00c8 la gara di apertura del Calendario internazionale femminile UCI, classe 2.1.\nStoria.\n\u00c8 stata creata nel 2009 dall'Amaury Sport Organisation, che organizza anche l'edizione maschile, su richiesta della decima sposa dell'emiro del Qatar Hamad bin Khalifa Al Thani.\nLa prima edizione si \u00e8 svolta in tre tappe, dall'8 al 10 febbraio 2009, ed \u00e8 stata vinta dall'olandese Kirsten Wild, che si \u00e8 ripetuta l'anno successivo e nel 2013, aggiudicandosi anche la seconda e la quinta edizione. Nel 2011 la vittoria \u00e8 andata all'altra olandese Ellen van Dijk, nel 2012 alla tedesca Judith Arndt.\nAlbo d'oro.\n\"Aggiornato all'edizione 2016.\""}
{"id": "2296000", "revid": "216538", "url": "https://it.wikipedia.org/wiki?curid=2296000", "title": "Continuum temporale", "text": ""}
{"id": "2296005", "revid": "767487", "url": "https://it.wikipedia.org/wiki?curid=2296005", "title": "Neanuridae", "text": "La famiglia Neanuridae \u00e8 composta da circa 1000 specie di collemboli lunghi da 0,2 a 1 cm. Molte delle specie di questa famiglia hanno il corpo pi\u00f9 lungo che largo, alcune sono di forma schiacciata o persino appiattita. Molte specie hanno un colore blu, grigio o rosso e alcune sono dotate di bande di colori contrastanti. La superficie corporea pu\u00f2 essere glabra o presentare corti peli o processi tricoidi brillantemente colorati.\nCiclo biologico.\nLe uova sono deposte nel suolo, lettiera, sterco, legno marcescente, sotto sassi o cortecce. I giovani assomigliano molto a piccoli adulti e le mute continuano dopo il raggiungimento della maturit\u00e0 sessuale.\nDistribuzione.\nCosmopoliti. In svariati ambienti, sotto sassi e cortecce, nella lettiera, nel suolo, nello sterco e nel legno marcescente.\nNote.\nLa specie \"Anurida maritima\", di colore blu scuro, \u00e8 estremamente comune sulle spiagge dell'emisfero settentrionale, dove si nutre dei resti di artropodi e gasteropodi morti. Sopravvive riparandosi in sacche d'aria che si formano tra gli scogli durante l'alta marea."}
{"id": "2296010", "revid": "124123", "url": "https://it.wikipedia.org/wiki?curid=2296010", "title": "Mike Zeck", "text": "Biografia.\nZeck \u00e8 figlio di Michael e Kathryn Jean Zeck. Il suo primo ricordo dei fumetti \u00e8 del 1953, in occasione di un ricovero per una tonsillectomia, quando il suo letto d'ospedale era ricoperto di fumetti.\nHa frequentato la Ringling School of Art, e ha cominciato la sua carriera nei fumetti nel 1974 creando le illustrazioni per la Charlton Comics. Nel 1977, Zeck cominci\u00f2 a lavorare per la Marvel Comics sul personaggio \"Shang-Chi\". Ha lavorato inoltre per la DC Comics per titoli quali \"Aquaman\", \"Legends of the Dark Knight\", \"Green Lantern\", \"Captain America,\" \"G.I. Joe\" e \" Deathstroke, The Terminator \".\n\u00c8 maggiormente noto, per\u00f2, per il lavoro del 1987, \"L'ultima caccia di Kraven\", scritta da J. M. DeMatteis, e con protagonista l'Uomo Ragno, e per la miniserie \"Punisher\" del 1985-1986 (scritta da Steven Grant, raccolta in volume con il titolo \"Circle of Blood\"), oltre che per la miniserie \"Guerre segrete\"."}
{"id": "2296017", "revid": "767487", "url": "https://it.wikipedia.org/wiki?curid=2296017", "title": "Santiago Durango", "text": "Al momento lavora come Avvocato per alcune band Indie Rock americane .\nBiografia.\nDurango \u00e8 figlio di un dottore colombiano. La sua famiglia si trasfer\u00ec a Chicago quando lui aveva 10 anni.\nLaureatosi alla University of Illinois (Chicago), Durango \u00e8 stato un membro fondatore dei Naked Raygun, uno dei primi gruppi punk di Chicago. Steve Albini, che stava formando un gruppo chiamato Big Black, chiese a Durango e al cantante dei Raygun Jeff Pezzati di unirsi alla sua band. Durango vi rimase fino a quando, nel 1987, essa si sciolse.\nDopo lo scioglimento dei Big Black, Durango frequent\u00f2 la facolt\u00e0 di legge. Intanto form\u00f2 una nuova band, gli Arsenal, con il bassista Malachi Ritscher. Insieme pubblicarono l'EP \"Manipulator\" su Touch and Go Records nel 1988. Nel 1990, Durango registr\u00f2 il secondo EP degli Arsenal, intitolato \"Factory Smog Is a Sign of Progress\", insieme al bassista Pierre Kedzy dei Naked Raygun. In seguito si ritir\u00f2 dalla carriera musicale per diventare un avvocato difensore."}
{"id": "2296022", "revid": "486946", "url": "https://it.wikipedia.org/wiki?curid=2296022", "title": "Val Mareno", "text": ""}
{"id": "2296032", "revid": "599013", "url": "https://it.wikipedia.org/wiki?curid=2296032", "title": "Ead", "text": ""}
{"id": "2296037", "revid": "110157", "url": "https://it.wikipedia.org/wiki?curid=2296037", "title": "Kenzo", "text": "Kenzo \u00e8 una casa di moda francese fondata nel 1970 dallo stilista giapponese Kenz\u014d Takada. Dal 1993 l'azienda \u00e8 di propriet\u00e0 del gruppo LVMH.\nStoria.\nDopo essersi diplomato in una scuola di moda di Tokyo, Kenzo Takada si trasferisce a Parigi, dove nel 1970 apre la sua prima boutique, \"Jungle Jap\" nella Gal\u00e9rie Vivienne, nel quale lo stilista commercializza le proprie creazioni. Il mondo della moda rimane sorpreso dall'originalit\u00e0 dei capi Kenzo e dalla celebrazione, tramite l'innovativo design, dell'unione di culture differenti.\nDal 1976 punti vendita del marchio Kenzo cominciano ad essere aperti in tutto il mondo. Nello stesso periodo la produzione si estende anche alla moda maschile (dal 1983), agli accessori ed alla biancheria per la casa. Nel 1988 nasce una linea di profumi \"Kenzo Parfums\", il cui prodotto di punta diventa \"Flower by Kenzo\", lanciato nel 2000. Dal 2001 vengono prodotti anche prodotti per la cura del corpo, con il marchio \"Kenzoki\", sviluppati intorno all'utilizzo di quattro piante tipiche delle tradizioni orientali: riso, zenzero, foglie di bamboo e loto bianco.\nDal 1980 al 1993 il marchio Kenzo viene presieduto da Francois Beaufum\u00e9, ed in seguito passa in mano al gruppo Moet Hennessy Louis Vuitton.\nNel 1999, dopo la sfilata di moda del 7 ottobre, Takada annuncia il proprio ritiro. Quello stesso anno, in cui si festeggiano i 30 anni di attivit\u00e0 dello stilista, Odile Lobadowsky viene nominato presidente e CEO dell'azienda, e l'anno successivo Patrick Guedj viene nominato direttore artistico. Kenzo torner\u00e0 a lavorare per la maison nel 2002, con una linea di pr\u00eat-\u00e0-porter chiamata \"Yume\" (\"\"sogno\").\nNel 2003, Roy Krejberg storico stilista della linea uomo lascia l'azienda. Nello stesso anno entra nello staff del marchio lo stilista sardo Antonio Marras, inizialmente assunto come stilista per la linea pr\u00eat-\u00e0-porter della maison. Nel 2006, Marras rivoluziona il concept delle casa di moda e nel 2008, dopo aver curato la linea casa del marchio, \u00e8 stato promosso direttore artistico Kenzo.\nNel 2005, \u00e8 stato presentato il progetto \"Gokan Kobo\" (\"laboratorio dei cinque sensi\"\"), un marchio di arredamento e complementi d'arredo, per il quale nel 2006 \u00e8 stato inaugurato uno specifico negozio a Parigi.\nNel 2008, il marchio \"Kenzo Parfums\", per festeggiare i primi venti anni di attivit\u00e0, ha lanciato un profumo ad edizione limitata chiamato \"Vintage\", con il quale il marchio celebra gli anni settanta, periodo in cui il brand Kenzo fu fondato.\nProfumi.\nIl seguente \u00e8 un elenco incompleto dei principali profumi commercializzati dalla maison Kenzo.\nTestimonial.\nUna delle pi\u00f9 celebri e ricordate testimonial del marchio Kenzo \u00e8 stata sicuramente l'attrice Shu Qi, protagonista del surreale spot pubblicitario realizzato per \"Flower by Kenzo\". Vale la pena ricordare per\u00f2 anche l'attrice Olga Kurylenko, testimonial del profumo \"KenzoAmour\" e il francese Andy Gillet per \"Kenzo pour Homme\".\nNel marzo 2018 il marchio Kenzo rivela ufficialmente la nuova testimonial del brand Britney Spears attraverso l'hashtag #KenzoLovesBritney. L'artista \u00e8 infatti protagonista della campagna per la linea La Collection Memento N\u00b02.\nLogo.\nIl logo della Kenzo si configura, sin dal 1970, come un logotipo senza grazie, geometrico e destrutturato. Esso poteva essere configurato in diversi colori o, spesso, scomposto in linee, forma che tende a sottolineare l'origine esotica del fondatore. Nel 2020, con l'arrivo del nuovo direttore creativo, Felipe Oliveira Baptista viene messo in atto un rebranding: il nuovo logo, disegnato dallo stesso Baptista, vuole sottolineare la continuit\u00e0 con il marchio e con la sua creativit\u00e0 e, allo stesso tempo, dare un tocco pi\u00f9 moderno."}
{"id": "2296038", "revid": "729019", "url": "https://it.wikipedia.org/wiki?curid=2296038", "title": "Uptown Records", "text": "La Uptown Records \u00e8 stata un'etichetta discografica hip hop e R&amp;B statunitense, fondata da Andre Harrell negli anni ottanta. Nei primi anni novanta \u00e8 diventata una delle etichette pi\u00f9 importanti del genere, avendo il contratto di numerosi artisti, tra cui Heavy D, Christopher Wallace, Jodeci, Mary J. Blige, Father Mc, Monifah e Soul 4 Real.\nL'etichetta ha dato il via alla carriera del produttore Sean Combs, che ha iniziato qui a fare le prime esperienze nell'ambiente musicale, ed \u00e8 arrivato a fondare la propria etichetta, la Bad Boy Records, portando con s\u00e9 il rapper di Brooklyn The Notorious B.I.G..\nNel 1987 l'etichetta viene acquistata dalla MCA Records. Nel 1996 Harrel lascia l'etichetta per diventare amministratore delegato della Motown Records, lasciando il posto ad Heavy D. Lo stesso anno l'etichetta viene venduta alla neonata universal Records, vedendo per\u00f2 passare la maggior parte degli artisti tra le file della MCA. Dalla fine degli anni 90 smette di produrre materiale, pur rimanendo parte della Universal Motown Records Group."}
{"id": "2296041", "revid": "33751", "url": "https://it.wikipedia.org/wiki?curid=2296041", "title": "Union of Arab Football Associations", "text": "La Union of Arab Football Associations ( e in francese Union des Associations de Football Arabe), nota come UAFA, \u00e8 l'ente che governa il calcio nei paesi arabi, sia quelli africani che quelli asiatici.\nL'organizzazione fu fondata a Tripoli nel 1974. Nell'assemblea generale tenuta a Damasco nel 1976 si deliber\u00f2 il trasferimento del quartier generale dell'UAFA a Riad, dove l'organo ha tuttora sede. \nL'UAFA \u00e8 un organismo non riconosciuto dalla FIFA. \nMembri.\nLa UAFA ha 12 membri asiatici e 10 membri africani, in totale 22:"}
{"id": "2296056", "revid": "123936075", "url": "https://it.wikipedia.org/wiki?curid=2296056", "title": "Giovanni Sansone", "text": "Biografia.\nNato a Porto Empedocle (Agrigento) il 24 maggio 1888, Giovanni Sansone comp\u00ec gli studi superiori a Palermo, presso l\u2019istituto tecnico \u201cFilippo Parlatore\u201d. Allievo fin dal 1906 della Scuola Normale Superiore di Pisa, consegu\u00ec la laurea in matematica con il massimo dei voti nel 1910, discutendo la tesi con Luigi Bianchi. A Pisa fu allievo oltre che del gi\u00e0 citato Bianchi anche di altri illustri matematici come Eugenio Bertini, Gian Antonio Maggi, Onorato Nicoletti, Paolo Pizzetti e soprattutto Ulisse Dini. \nAssistente alle cattedre di algebra e geometria analitica presso l\u2019Universit\u00e0 di Pisa dal 1\u00ba novembre 1911 al 31 dicembre 1912, nel 1913 divenne insegnante di matematica presso l\u2019istituto tecnico Galilei di Firenze, dove prester\u00e0 servizio fino al 31 dicembre 1926. \nRichiamato alle armi nel marzo del 1915, partecip\u00f2 alla Grande Guerra come ufficiale d\u2019artiglieria della 3\u00aa Armata, prima sul fronte dell\u2019Isonzo, poi su quello del Piave, venendo insignito della croce di guerra al merito nel 1919.\nOttenuto il diploma di perfezionamento presso la Scuola Normale Superiore con il massimo dei voti nel 1916, quando era ancora sotto le armi, nel 1924 fu abilitato alla libera docenza in analisi algebrica e infinitesimale. \nTitolare della cattedra di analisi algebrica presso l\u2019Universit\u00e0 degli Studi di Firenze prima come professore straordinario dal 1927 e poi come professore ordinario dal 1930, fu collocato fuori ruolo nel 1958 e infine collocato a riposo, per raggiunti limiti d\u2019et\u00e0, nel 1963. Nominato professore emerito nel 1964, tenne fino ai suoi ultimi giorni un corso universitario dedicato principalmente alla teoria dei numeri. Con l'aiuto di Edgardo Ciani fond\u00f2 e organizz\u00f2 nel 1927 l\u2019Istituto di Matematica dell'Universit\u00e0 di Firenze, intitolato poi nel 1950 al suo maestro Ulisse Dini, e sempre presso l'Ateneo Fiorentino fu preside della Facolt\u00e0 di Scienze dal 1957 al 1963.\nDocente di matematica presso la Scuola Normale Superiore dal 1947 al 1949, nel 1957 ricopr\u00ec anche la carica di presidente dell'Associazione normalisti. \nA Sansone si deve la nascita della scuola matematica fiorentina e la formazione di un\u2019intera generazione di matematici, tra i quali si possono menzionare Roberto Conti, Enrico Magenes, Carlo Pucci e Giovanni Ricci.\nSansone pu\u00f2 essere inoltre considerato il fondatore della Biblioteca di Matematica dell'Universit\u00e0 di Firenze, a lui si deve infatti la minuziosa cura con la quale ha preso forma la parte storica della collezione, prima con l\u2019acquisizione di libri appartenuti a Ulisse Dini, poi con un\u2019oculata politica di acquisti e cambi, arricchitasi in seguito grazie a donazioni come quelle Landau-Finaly e Toja.\nMor\u00ec a Firenze il 13 ottobre 1979.\nAttivit\u00e0 scientifica.\nL\u2019attivit\u00e0 scientifica che Giovanni Sansone dispieg\u00f2 nell\u2019arco della sua intera esistenza pu\u00f2 essere suddivisa in due filoni principali. Il primo, derivato dall\u2019opera del suo maestro Luigi Bianchi, fu relativo a questioni di carattere aritmetico, algebrico e geometrico, il secondo fu ispirato dall\u2019opera di Ulisse Dini, con il quale era venuto in contatto durante gli anni di studio alla Scuola Normale, e si incentr\u00f2 su questioni relative alle propriet\u00e0 di classi di funzioni speciali e alle equazioni differenziali ordinarie, lineari e non lineari. \nNel corso della sua carriera Sansone pubblic\u00f2 decine di lavori scientifici che contribuirono al progresso degli studi matematici in particolare nell\u2019ambito dei gruppi discreti, della teoria dei numeri, della geometria differenziale delle superfici, delle funzioni speciali, delle equazioni differenziali lineari e delle equazioni differenziali non lineari.\nUn altro notevole contributo di Sansone alla matematica \u00e8 rappresentato dalla produzione di importanti trattati, tra i quali si possono ricordare l\u2019opera in due volumi, \"Equazioni differenziali nel campo reale\" (1941) e \"Equazioni differenziali non lineari\" (1956), scritta in collaborazione con Roberto Conti. Con lo stesso Conti e con Rolf Reissig pubblic\u00f2 inoltre \"Qualitative Theorie Nichtlinearer Differentialgleichungen\" (1963) e \"Nichtlineare Differentialgleichungen h\u00f6herer Ordnung\" (1969) mentre frutto dell\u2019intensa collaborazione che si stabil\u00ec con Nicholas Minorsky, a partire dalla fine degli Anni Cinquanta, fu il suo contributo alla stesura del trattato \"Investigation of Nonlinear Control Systems\" (1960-1963), dedicato alla Teoria dei controlli.\nAttivit\u00e0 istituzionale.\nI numerosi incarichi istituzionali ricoperti nel corso della sua lunga carriera consentirono a Giovanni Sansone di apportare un notevole contributo allo sviluppo della comunit\u00e0 dei matematici italiani.\nSansone fu presidente del comitato nazionale per la matematica del Consiglio Nazionale delle Ricerche dal 1960 al 1968 e ricoprendo tale carica contribu\u00ec in maniera decisiva al sostegno e allo sviluppo delle attivit\u00e0 matematiche, sia attraverso l\u2019istituzione di borse di studio per l\u2019Italia e per l\u2019estero che con un vasto programma di professori visitatori, di seminari nazionali e internazionali. \nIninterrottamente membro della commissione scientifica dell\u2019Unione matematica italiana dal 1949 al 1970, ne divenne presidente dal 1953 al 1958 e fu proprio sotto la sua presidenza e grazie al suo contributo che venne fondato il Centro internazionale matematico estivo nel 1954.\nCondirettore dal 1938 e poi direttore dal 1962 fino alla morte della rivista \"Annali di Matematica Pura ed Applicata\" fu anche presidente della Mathesis dal 1937 al 1941 e del Groupement de math\u00e9maticiens d\u2019expression latine dal 1959 al 1962, mentre dal 1945 al 1958 fu membro del Consiglio superiore della Pubblica Istruzione.\nSocio di svariate accademie scientifiche italiane tra le quali l\u2019Accademia Nazionale dei Lincei dal 1947 e l\u2019Accademia Nazionale delle Scienze detta dei XL dal 1958, fu anche membro associato dell\u2019Accademia Reale Belga dal 1962.\nPremi e riconoscimenti.\nGi\u00e0 vincitore nel 1942 del premio per le matematiche della Societ\u00e0 italiana delle Scienze, detta dei XL, nel 1957 Giovanni Sansone ricevette la medaglia d\u2019oro ai benemeriti della scuola, della cultura e dell\u2019arte dal Ministero della Pubblica Istruzione, nel 1963 fu nominato Grande ufficiale dell'Ordine al merito della Repubblica italiana, nel 1964 fu insignito del titolo di Officier de l\u2019ordre des Palmes acad\u00e9miques e poi nel 1968 di quello di Cavaliere di Gran Croce dell\u2019Ordine della Repubblica italiana.\nNel 1978 il Comune di Firenze confer\u00ec a Sansone la cittadinanza onoraria mentre l\u2019Ateneo Fiorentino gli assegn\u00f2 la laurea honoris causa in ingegneria, intitolandogli anche, dopo la morte, l'Istituto di Matematica Applicata ubicato presso la sede di ingegneria e dal 1980 la sala di lettura della Biblioteca di Matematica.\nIl Comune di Sesto Fiorentino ha dedicato a Sansone una via ubicata all'interno del complesso didattico del Polo Scientifico, afferente all'Universit\u00e0 di Firenze.\nIl 21 gennaio 2010 Porto Empedocle, sua citt\u00e0 natale, ha intitolato un piazzale a suo nome.\nFondazione Emma e Giovanni Sansone.\nSecondo le sue volont\u00e0 testamentarie, venne costituita la Fondazione Emma e Giovanni Sansone, con lo scopo di offrire ogni anno borse di studio in matematica per giovani laureati, sia italiani che stranieri, sulla base di concorso pubblico. La fondazione, con sede a Pisa presso la Scuola Normale Superiore, ricorda nel nome anche la figura della moglie di Sansone, Emma Galli, scomparsa nel 1974.\nFondo personale.\nAlla sua morte la biblioteca e le carte di Sansone sono rimasti presso la sede di Matematica della Biblioteca di Scienze dell'Universit\u00e0 di Firenze. In particolare si conservano, oltre ad una consistente miscellanea (costituita da oltre 10.000 opuscoli ed estratti ordinati alfabeticamente per autore e presenti sia su catalogo cartaceo che sul catalogo delle Miscellanee), numerosi documenti, oggetto di una prima sistemazione nel 2011, svariati volumi a stampa a lui appartenuti e ora contenuti entro il fondo librario di Angiolo Procissi, tre buste di \"Memorie e note\" con 166 estratti, anche questi presenti nel catalogo Miscellanee.\nOpere.\nElenco di opere selezionate: "}
{"id": "2296059", "revid": "339392", "url": "https://it.wikipedia.org/wiki?curid=2296059", "title": "Episodi di Saiyuki", "text": ""}
{"id": "2296060", "revid": "648716", "url": "https://it.wikipedia.org/wiki?curid=2296060", "title": "Campodeidae", "text": "Campodeidae \u00e8 una famiglia di dipluri che comprende circa 200 specie. \nAspetti morfologici.\nQuesti esapodi sono lunghi da 0,4 a 1,2\u00a0cm, di colore bianco o giallo, hanno cerci lunghi, pluriarticolati, e processi ambulacrali sul lato ventrale dell'addome. La respirazione avviene tramite stigmi sul torace. \nDistribuzione e habitat.\n\u00c8 cosmopolita: le specie appartenenti a questa famiglia sono diffuse in molti ambienti, incluse le caverne. Sono molto comuni in profondit\u00e0 nel suolo, ma anche sotto le cortecce, nel legno e nella vegetazione in decomposizione.\nBiologia.\nRiproduzione.\nLe uova sono in genere deposte nel suolo. Inizialmente immobili, i giovani diventano progressivamente pi\u00f9 attivi e assomigliano a piccoli adulti."}
{"id": "2296062", "revid": "1543377", "url": "https://it.wikipedia.org/wiki?curid=2296062", "title": "Fernando Rivera y Moncada", "text": "Biografia.\nRivera nacque nei pressi di Compostela, in Nuova Spagna. Si arruol\u00f2 nell'esercito nel 1742, operando sotto il controllo dei gesuiti in Bassa California. Nel 1750 fu promosso al comando del presidio di Loreto. Partecip\u00f2 all'importante ricognizione della penisola settentrionale assieme ai missionari esploratori gesuiti Ferdinand Kon\u0161\u010dak e Wenceslaus Linck. La situazione di Rivera cambi\u00f2 nel 1768, quando i gesuiti furono espulsi e sostituiti in Bassa California dai francescani e dalle autorit\u00e0 civili della Nuova Spagna. Queste ultime ordinarono un trasferimento di massa verso nord per colonizzare l'Alta California.\nNel 1769 Rivera guid\u00f2 il primo gruppo di terra fino a San Diego, assieme a Juan Crespi e Jos\u00e9 Ca\u00f1izares, precedendo il gruppo di Gaspar de Portol\u00e1 e Jun\u00edpero Serra. Dopo che molti gruppi di terra e di mare si erano riuniti a San Diego, Rivera prosegu\u00ec a nord con Portol\u00e0 verso Monterey. Rivera torn\u00f2 in Messico attorno al 1772, ma fu presto richiamato in servizio. Serra ed i francescani erano in lotta con il governatore militare della California, Pedro Fages, e Rivera divenne il sostituto di Fages nel 1774. I risultati non furono felici. Lo stesso Rivera entr\u00f2 immediatamente in conflitto con Serra, con i francescani e con Juan Bautista de Anza. Rivera si opponeva all'insediamento di San Francisco. Quando molte comunit\u00e0 indiane Diegue\u00f1o si unirono per saccheggiare la missione di San Diego nel 1775, Rivera aveva il compito di soffocare la rivolta. Per aver catturato uno dei ribelli all'interno di una chiesa temporanea nella missione, Rivera fu scomunicato dai francescani.\nDopo la fine del suo mandato di governatore nel 1777, Rivera fu riassegnato al comando militare di Loreto. Il suo compito era quello di assistere i coloni durante il viaggio verso la California. Rivera fu ucciso assieme ai missionari locali, ai coloni, ed ai viaggiatori presso la missione San Pedro y San Pablo de Bicu\u00f1er nella parte bassa del fiume Colorado, durante la rivolta indiana Quechan nel 1781."}
{"id": "2296065", "revid": "1372005", "url": "https://it.wikipedia.org/wiki?curid=2296065", "title": "Kurt Friedrichs", "text": "Vita.\nPoco dopo la sua nascita a Kiel la sua famiglia si trasfer\u00ec a D\u00fcsseldorf e qui egli crebbe. Frequent\u00f2 varie universit\u00e0 della Germania dedicandosi allo studio delle opere di Edmund Husserl e Martin Heidegger, ma alla fine si rese conto che il suo maggiore interesse era la matematica. Negli anni 1920, egli prosegu\u00ec i suoi studi all'Universit\u00e0 di Gottinga, presso il prestigioso Istituto Matematico allora diretto da Richard Courant. Con Courant da allora fu legato da comunanza di interessi e amicizia.\nNel 1931, Friedrichs divenne professore ordinario alla Technische Hochschule di Braunschweig. Nei primi giorni del febbraio 1933, pochi giorni dopo la nomina a Cancelliere di Hitler, Friedrichs incontr\u00f2 una studentessa ebrea, Nellie Bruell, e se ne innamor\u00f2. La loro relazione divenne sempre pi\u00f9 difficile a causa delle leggi antisemite del governo nazista e nel 1937 Friedrichs e Nellie Bruell emigrarono separatamente a New York dove poterono sposarsi; dal loro lungo e felice matrimonio nacquero cinque figli.\nCourant aveva lasciata la Germania nel 1933 e aveva fondato un istituto per studi \"post-lauream\" all'Universit\u00e0 di New York. Friedrichs lo raggiunse nel 1937 e rimase in questa istituzione per 40 anni. Egli fu prezioso per lo sviluppo di quello che viene ora chiamato Courant Institute of Mathematical Sciences contribuendo a renderlo uno dei pi\u00f9 prestigiosi istituti per la ricerca in matematica applicata del mondo. Friedrichs mor\u00ec vicino a New York nel 1982.\nAttivit\u00e0.\nIl pi\u00f9 grande contributo di Friedrichs alla matematica applicata fu il suo lavoro sulle equazioni differenziali parziali. Egli inoltre fece maggiori ricerche e scrisse molti libri ed appunti sulla teoria dell'esistenza, sui metodi numerici, sugli operatori differenziali nello spazio di Hilbert, sulla deformazione non lineare delle lamine, sui flussi attraverso le ali, sulle onde solitarie, sulle onde d'urto, sulla combustione, sulle onde d'urto della magnetofluidodinamica, sui flussi relativistici, sulla teoria dei quanti, sulla perturbazione dello spettro continuo, sulla teoria delle dispersioni, sulle equazioni iperboliche simmetriche. Assieme al matematico Cartan, Friedrichs diede una formulazione geometrica della teoria della gravitazione di Newton\u2014altrimenti nota come \u201cteoria di Newton\u2013Cartan\u201d\u2014 e successivamente sviluppata da Dautcourt, Dixon, Dombrowski and Horneffer , Ehlers , Havas , K\u00fcnzle, Lottermoser, Trautman, e altri autori.\nRiconoscimenti.\nFriedrichs nel 1959 divenne membro della National Academy of Sciences degli Stati Uniti. Per i suoi contributi egli ricevette varie onorificenze e vari premi. C'e un premio per gli studenti che prende il nome da Friedrichs all'Universit\u00e0 di New York. Nel novembre 1977 ricevette la National Medal of Science dal Presidente Jimmy Carter\" per aver persuaso le forze della matematica moderna ad occuparsi di problemi di fisica, fluidodinamica, ed elasticit\u00e0\"."}
{"id": "2296070", "revid": "104458", "url": "https://it.wikipedia.org/wiki?curid=2296070", "title": "Campionati mondiali juniores di sci alpino 1984", "text": "I campionati mondiali juniores di sci alpino 1984 si sono svolti dal 20 al 22 febbraio a Sugarloaf, Maine, Stati Uniti d'America.\nRisultati.\nUomini.\nCombinata.\nLa classifica di combinata \u00e8 stata ottenuta sommando i tempi delle gare di discesa, gigante e slalom.\nDonne.\nCombinata.\nLa classifica di combinata \u00e8 stata ottenuta sommando i tempi delle gare di discesa, gigante e slalom."}
{"id": "2296073", "revid": "1543377", "url": "https://it.wikipedia.org/wiki?curid=2296073", "title": "Lion Feuchtwanger", "text": " \nBiografia.\nGli inizi.\nEra figlio del produttore di margarina Sigmund Feuchtwanger e della di lui moglie Johanna Bodenheim.. Cresciuto in una famiglia ebraica strettamente osservante, intraprese molto presto l'attivit\u00e0 di scrittore, visto che gi\u00e0 come studente ottenne un premio in proposito.\nNel 1903 termin\u00f2 le scuole conseguendo la maturit\u00e0 presso il \"Wilhelmsgymnasium\" di Monaco. All'Universit\u00e0 studi\u00f2 storia, filosofia e filologia germanica a Monaco ed a Berlino.\nSi laure\u00f2 nel 1907 con il professor Franz Muncker sull'opera di Heinrich Heine \"Der Rabbi von Bacharach\". Rinunci\u00f2 all'abilitazione a causa delle limitazioni imposte agli ebrei.\nNel 1908 fond\u00f2 la sua prima rivista di cultura, \"Der Spiegel\" (Lo specchio), il cui primo numero apparve il 30 aprile. Dopo 15 numeri (sei mesi) a causa di problemi finanziari essa si fuse con la rivista di Siegfried Jacobsohn \"Die Schaub\u00fchne\" (La Scena), per la quale Feuchtwanger da allora continu\u00f2 a scrivere. Nel 1912 Lion Feuchtwanger spos\u00f2 Marta L\u00f6ffler, la figlia di un commerciante ebreo. \nLo scoppio della prima guerra mondiale nel 1914 lo sorprende con la moglie a Tunisi, dove vengono momentaneamente internati; lasciati rimpatriare in Germania, viene arruolato come soldato semplice nella riserva (\"Ersatzreservist\") dell\u2019Esercito tedesco, a Monaco, dal quale tuttavia fu congedato dopo cinque mesi e mezzo di servizio per motivi di salute (ulcere allo stomaco e miopia). Si dedicher\u00e0 completamente alla scrittura, scrivendo nove opere teatrali durante il periodo della guerra, otto delle quali fanno la loro apparizione sul mercato librario entro la fine del 1918. In quegli anni si tengono sette anteprime mondiali di sue opere teatrali presso i palcoscenici di Berlino, Monaco, Amburgo e Mannheim. Alla fine del conflitto \u00e8 un noto sceneggiatore in tutta la Germania.\nSempre nel 1918 egli scopr\u00ec il talento di Bertolt Brecht, con il quale allacci\u00f2 un'amicizia che durer\u00e0 tutta la vita.\nLa rivoluzione di novembre (1918/19) lo trov\u00f2 ammalato ed indifferente.\nIl romanziere.\nDopo alcuni successi come drammaturgo spost\u00f2 la sua attivit\u00e0 di scrittore sul romanzo storico. Il suo maggior successo fu \"Jud S\u00fc\u00df\" (\"S\u00fcss l'ebreo\") scritto tra il 1921 ed il 1922 e pubblicato nel 1925), che trov\u00f2 all'estero gi\u00e0 nel 1926 ampia risonanza, dopo che Feuchtwanger aveva a lungo ed invano cercato un editore in Germania: il tema antisemitico pareva essere poco popolare. Il secondo grande successo fu \"Die h\u00e4ssliche Herzogin\" (\"La brutta duchessa\"). Per motivi di lavoro si trasfer\u00ec nel 1925 a Berlino e nel 1932 in una grande villa a Grunewald. In quell'anno comparve la prima parte della \u201cTrilogia di Giuseppe\u201d \"Der j\u00fcdische Krieg\" (\"La fine di Gerusalemme\"). Nel romanzo, il protagonista Flavio Giuseppe \u00e8 un intellettuale cosmopolita (fautore della fusione delle culture orientali con quelle occidentali) e avverso al nazionalismo ebraico degli zeloti. Per Wlodek Goldkorn, Feuchtwanger si identificava con Flavio Giuseppe, se non altro perch\u00e9 professava il cosmopolitismo come un modo di vivere e pensare.\nFeuchtwanger riconobbe fra i primi il pericolo costituito da Hitler e dallo NSDAP.\nNel novembre del 1932 si rec\u00f2 a Londra e negli USA per un ciclo di conferenze. La presa del potere da parte dei nazisti della fine gennaio del 1933 rese impossibile il suo ritorno in patria, essendo considerato dai nazisti uno degli intellettuali loro pi\u00f9 contrari. I suoi libri divennero oggetto dei roghi del 1933. Il suo nome emerse nell'estate del 1933 fra i primi nella lista dei fuoriusciti della Germania hitleriana. Uno dei frutti letterari di questa fase fu il romanzo \"Die Geschwister Oppermann\" (\"I fratelli Oppermann\").\nL'esilio in Francia.\nDal 1933 Feuchtwanger visse a Sanary-sur-Mer, centro degli emigrati politici tedeschi nel sud della Francia. Grazie alla elevata tiratura dei suoi libri, in particolare nei paesi di lingua anglosassone, egli condusse una vita relativamente confortevole in esilio. A causa del tiepido antinazismo delle potenze occidentali egli si avvicin\u00f2 al comunismo sovietico. Da novembre 1936 fino al febbraio 1937 egli comp\u00ec un viaggio con gran pubblicit\u00e0 nell'Unione Sovietica, ove le sue opere erano state pubblicate e diffuse grazie anche ad Artemi Chalatows\nNelle sue impressioni del viaggio dal titolo \"Moskau 1937\" (Mosca 1937) egli giustific\u00f2 i processi staliniani contro i presunti trotskisti, suscitando per questo l'indignazione di Arnold Zweig, Franz Werfel e Bruno Frank.\nIl suo comportamento filostalinista rallenter\u00e0 in effetti pi\u00f9 tardi il conferimento della cittadinanza statunitense. In \"Exil\" (Esilio) critic\u00f2 satiricamente gli intellettuali tedeschi che erano rimasti in Germania dopo l'ascesa al potere di Hitler.\nNel 1940, con la disfatta della Francia contro la Germania nazista e la conseguente occupazione del territorio francese da parte delle truppe tedesche, fin\u00ec, come molti altri connazionali in esilio che risiedevano in Francia, nel campo di internamento Les Milles, ove gi\u00e0 era stato internato per qualche settimana come cittadino di una potenza nemica nel 1939, allo scoppio della seconda guerra mondiale. Pi\u00f9 avanti i prigionieri di Les Milles, a causa dell'avanzata delle truppe tedesche, furono provvisoriamente trasferiti in un accampamento presso N\u00eemes.\nLa fuga e la permanenza negli Stati Uniti.\nDi qui egli riusc\u00ec a fuggire, travestito da donna, grazie alla collaborazione degli impiegati del consolato americano di Marsiglia. Dopo mesi pot\u00e9, insieme a sua moglie, in circostanze avventurose, fuggire attraverso Spagna e Portogallo ed imbarcarsi su un aereo diretto negli Stati Uniti d'America. Qui visse dal 1941 fino alla morte nella confortevole Villa Aurora, in California. Anche grazie alle entrate dei diritti cinematografici pot\u00e9 qui permettersi di crearsi una grossa biblioteca.\nEgli fu cofondatore in New York nel 1944 della casa editrice \"Aurora-Verlag\". Dopo la guerra fu posto sotto osservazione, a causa dei suoi legami con gli intellettuali di sinistra, dalle sospettose autorit\u00e0 americane del periodo maccartista. Verso la fine della sua vita egli si dedic\u00f2 nuovamente ai temi ebraici anche con i suoi ultimi romanzi \"Die J\u00fcdin von Toledo\" (letteralmente: \"L'ebrea di Toledo\"; titolo in lingua italiana: \"Ballata spagnola\") e \"Jefta und seine Tochter\" (titolo in lingua italiana: \"Jefte e sua figlia\").\nNel 1953 Lion Feuchtwanger ricevette il Premio Nazionale di I classe della DDR, per l'arte e la letteratura. Nella Repubblica Democratica Tedesca fu tenuto in alta considerazione quale simpatizzante antifascista e comunista, anche quando i suoi sentimenti filoebraici erano meno apprezzati.\nLion Feuchtwanger si ammal\u00f2 nel 1957 di un tumore ai reni e mor\u00ec l'anno dopo per un'emorragia interna.\nBibliografia.\nin tedesco:"}
{"id": "2296075", "revid": "74296046", "url": "https://it.wikipedia.org/wiki?curid=2296075", "title": "Soppressione dei gesuiti", "text": ""}
{"id": "2296078", "revid": "767487", "url": "https://it.wikipedia.org/wiki?curid=2296078", "title": "Jump Up!", "text": "Jump Up! \u00e8 il ventiduesimo album (il sedicesimo in studio) del cantautore britannico Elton John, pubblicato il 9 aprile 1982.\nIl disco.\nL'LP, prodotto esclusivamente da Chris Thomas, venne registrato nell'isola caraibica di Montserrat (Air Studios) e a Parigi (Pathe Marconi Studios); la band messa in evidenza durante le session era costituita da Jeff Porcaro alla batteria, Dee Murray al basso, James Newton Howard alle tastiere e Richie Zito alle chitarre. Pete Townshend suonava la chitarra in una canzone (\"Ball and Chain\").\nIl risultato artistico si mantiene su buoni livelli, ma per molti critici l'album non \u00e8 all'altezza dei precedenti \"21 at 33\" e \"The Fox\". Tra i brani stilisticamente pi\u00f9 significativi occorre citare la commovente \"Empty Garden (Hey Hey Johnny)\", composta da Elton e Bernie Taupin in onore di John Lennon (assassinato due anni prima della pubblicazione dell'album). Notevoli risultano essere anche \"Legal Boys\" (prima, occasionale, collaborazione di Elton con il paroliere Tim Rice) e \"Where Have All the Good Times Gone?\". I singoli estratti dall'LP furono, oltre alle gi\u00e0 citate \"Empty Garden\" e \"Ball and Chain\", \"Princess\", \"All Quiet on the Western Front\" e la celeberrima \"Blue Eyes\" (numero 12 USA): spinto da quest'ultima hit, \"Jump Up!\" vede risollevare lievemente le vendite (numero 17 USA, numero 13 UK) e viene notato maggiormente rispetto alla produzione precedente. Bisogner\u00e0 comunque attendere il successivo \"Too Low for Zero\" (1983) affinch\u00e9 Elton possa tornare a riscuotere un grande successo di critica e di pubblico.\nTracce.\nI brani sono stati tutti composti da Elton John e Bernie Taupin, salvo dove notato diversamente.\nB-side.\n\"Hey Papa Legba\" fu registrata nelle session di \"21 at 33\" (1979).\nOuttakes.\nTra le outtakes dell'album figurano i brani \"At This Time in My Life\", \"Desperation Train\", \"I'm Not Very Well\", \"Jerry's Law\", \"Moral Majority\", \"Waking Up in Europe\" e \"The Ace of Hearts &amp; the Jack of Spades\", mai pubblicati ufficialmente."}
{"id": "2296083", "revid": "187", "url": "https://it.wikipedia.org/wiki?curid=2296083", "title": "Incanto (finanza)", "text": ""}
{"id": "2296084", "revid": "1718925", "url": "https://it.wikipedia.org/wiki?curid=2296084", "title": "Yazd", "text": "Yazd (in persiano: \u06cc\u0632\u062f), \u00e8 il capoluogo dell'omonima provincia iraniana e un centro importante dello Zoroastrismo. La citt\u00e0 si trova 280 chilometri a sud-est di Esfahan. Nel 2006 aveva una popolazione di 423.006 persone.\nIn seguito ad un adattamento secolare al deserto circostante, Yazd presenta un'architettura unica. \u00c8 nota in Iran per l'artigianato di prima qualit\u00e0, che produce soprattutto tessuti di seta e prodotti dolciari.\nGeografia fisica.\nTerritorio.\nYazd \u00e8 situata in un'oasi fra i deserti del Dasht-e Kavir e del Dasht-e Lut. La citt\u00e0 \u00e8 chiamata talvolta \"la sposa del Kavir\" per la sua posizione, in una valle fra lo Shir Kuh, la montagna pi\u00f9 alta della provincia (4075 m s.l.m.) e il Kharaneq. La citt\u00e0 sorge a 1.216 m s.l.m.\nClima.\nYazd \u00e8 la pi\u00f9 secca fra le principali citt\u00e0 iraniane, con una media annuale delle precipitazioni di 60\u00a0mm ed \u00e8 anche la pi\u00f9 calda fra le citt\u00e0 a nord del Golfo Persico, con temperature estive che superano frequentemente e abbondantemente i 40\u00a0\u00b0C senza umidit\u00e0. Anche di notte le temperature estive sono torride. In inverno le giornate sono miti e assolate, ma al mattino le temperature possono essere di parecchi gradi sotto lo 0\u00a0\u00b0C.\nStoria.\nLa citt\u00e0 vanta 3.000 anni di storia, in quanto risale al tempo dell'impero medo, quando era nota come Ysatis (o \"Issatis\"). L'attuale nome della citt\u00e0 potrebbe derivare da Yazdgard I, un re sasanide. La citt\u00e0 era gi\u00e0 un centro zoroastriano in epoca sasanide. Dopo la Conquista islamica della Persia, molti zoroastriani delle province circostanti trovarono rifugio a Yazd. La citt\u00e0 rimase zoroastriana anche dopo la conquista dietro il pagamento di un tributo e solo gradualmente l'Islam divenne la principale religione della citt\u00e0.\nA causa della remota posizione nel deserto e della difficolt\u00e0 di raggiungerla, Yazd si \u00e8 conservata pressoch\u00e9 intatta dalle distruzioni delle guerre. Ad esempio, \u00e8 stata un rifugio per i fuggiaschi da altre citt\u00e0 dell'impero persiano durante l'invasione di Gengis Khan. Nel 1272 fu visitata da Marco Polo, che diede conto della raffinata tessitura della seta. \nPer breve tempo divenne capitale sotto la dinastia muzaffaride nel XIV secolo e fu assediata senza successo fra il 1350 e il 1351 dagli Ingiuidi comandati dallo sceicco Abu Ishaq. La Moschea del Venerd\u00ec (\"Masjed-e Jameh\"), il pi\u00f9 importante monumento architettonico della citt\u00e0, e altri importanti edifici risalgono a questo periodo. Durante la dinastia Qajar (XVIII secolo) fu governata da khan bakhtiari.\nDurante la dinastia safavide (XVI secolo) la popolazione di Yazd emigr\u00f2 verso est e chiam\u00f2 il luogo Yazdi: oggi si trova presso il confine irano-afgano nella provincia di Farah e la citt\u00e0 si chiama Farah. I discendenti sono tuttora persiani sciiti. Parlano con un accento molto simile a quello degli abitanti di Yazd.\nArchitettura e patrimonio.\nYazd \u00e8 una citt\u00e0 di primaria importanza come centro dell'architettura persiana. A causa del clima secco, ha una delle pi\u00f9 ampie reti di qanat nel mondo e i costruttori di \"qanat\" di Yazd sono considerati i pi\u00f9 abili dell'Iran. Per affrontare le estati torride, molti edifici antichi sono dotati di magnifiche torri del vento e di vasti ambienti sotterranei. La citt\u00e0 ospita anche importanti esempi di yakhchal, di cui alcuni sono ancora usati come ghiacciaie per conservare il ghiaccio proveniente dalle vicine montagne. La citt\u00e0 vecchia di Yazd \u00e8 uno dei pi\u00f9 grandi centri urbani costruito quasi interamente con adobe, un impasto di argilla, sabbia e paglia.\nIl patrimonio di Yazd come centro zoroastriano \u00e8 anch'esso importante. C'\u00e8 una Torre del Silenzio nei dintorni e in citt\u00e0 c'\u00e8 un Tempio del Fuoco, che conserva un fuoco che arde ininterrottamente dall'anno 470. Attualmente, gli zoroastriani costituiscono una significativa minoranza della popolazione, con 20 - 40.000 unit\u00e0.\nYazd oggi.\nSempre apprezzata per la qualit\u00e0 delle sue sete e dei suoi tappeti, Yazd \u00e8 oggi un centro dell'industria tessile iraniana. \u00c8 presente anche in industria delle ceramiche e dei materiali per l'edilizia, come anche l'industria dolciaria e l'oreficeria.\nUna parte significativa della popolazione \u00e8 impiegata nell'agricoltura, nell'allevamento, nella lavorazione dei metalli e nella produzione di macchinari. Alcune aziende operano nel ramo dell'informatica e nella produzione di componenti elettronici come cavi e connettori. Attualmente Yazd ospita il pi\u00f9 grande produttore iraniano di fibre ottiche.\nI pasticceri di Yazd sono famosi in tutto l'Iran e costituiscono anche un'attrattiva turistica. I laboratori (\"esperti\" o \"khalifehs\") mantengono segrete le loro ricette e molti di loro sono rimasti attivit\u00e0 familiari tramandate da molte generazioni. Baghlava, ghotab e pashmak sono i dolci pi\u00f9 richiesti.\nNel 2000 \u00e8 stato aperto il Museo dell'Acqua di Yazd.\nIstruzione superiore a Yazd.\nL'Universit\u00e0 di Yazd fu fondata nel 1988. Comprende una facolt\u00e0 di architettura con specializzazione in arte e architettura tradizionali iraniane\nAmministrazione.\nGemellaggi.\nYazd \u00e8 gemellata con le seguenti citt\u00e0:"}
{"id": "2296085", "revid": "121836", "url": "https://it.wikipedia.org/wiki?curid=2296085", "title": "Sir Robert Peel", "text": ""}
{"id": "2296086", "revid": "36426", "url": "https://it.wikipedia.org/wiki?curid=2296086", "title": "La nascita di Venere (Bouguereau)", "text": ""}
{"id": "2296098", "revid": "256896", "url": "https://it.wikipedia.org/wiki?curid=2296098", "title": "COSD", "text": ""}
{"id": "2296099", "revid": "36426", "url": "https://it.wikipedia.org/wiki?curid=2296099", "title": "Bouguereau", "text": ""}
{"id": "2296103", "revid": "1543377", "url": "https://it.wikipedia.org/wiki?curid=2296103", "title": "Phoebe Hearst", "text": "Biografia.\nSpos\u00f2 all'et\u00e0 di 19 anni George Hearst, che sarebbe diventato senatore degli USA. Subito dopo il matrimonio la coppia si trasfer\u00ec a San Francisco in California, dove nacque nel 1863 William Randolph Hearst, l'unico figlio.\nFu la pi\u00f9 grande benefattrice della University of California, Berkeley, di cui divenne rettrice, rimanendo nel consiglio di amministrazione dal 1887 fino alla morte.\nNel 1887 contribu\u00ec alla costituzione del \"National Congress of Mothers\", poi diventato \"National Parent-Teacher Association\". Nel 1900 cofond\u00f2 la \"National Cathedral School\" di Washington.\nMembro della Chiesa Presbiteriana, nel 1898 si convert\u00ec alla Religione baha'i per la quale svolse un ruolo chiave per la sua diffusione negli Stati Uniti.\nSi rec\u00f2 a Acri e a Haifa, il 14 dicembre 1889, dove incontr\u00f2 Abdul-Baha; il successore di Baha'u'llah, fondatore della religione Bahai.\nDopo tale viaggio scrisse: \"Quei tre giorni furono i giorni pi\u00f9 memorabili della mia vita\".\nMor\u00ec nella propria casa di Pleasanton il 13 aprile 1919, all'et\u00e0 di 76 anni."}
{"id": "2296109", "revid": "767487", "url": "https://it.wikipedia.org/wiki?curid=2296109", "title": "Mo Wandan", "text": "Carriera.\nMo Wandan inizia la propria carriera nel mondo della moda apparendo all'et\u00e0 di 17 anni sulla copertina della rivista cinese \"FHM\" nel 2005.\nGrazie ad un contratto con l'agenzia di moda NEXT Model Management, Mo Wandan inizia a sfilare con importanti marchi come Christian Dior SA, Emporio Armani, Enrico Coveri, Jefen, Krizia, Luciano Soprani, Mariella Burani, Martin Grant, Rocco Barocco, Tsumori Chisato, Valentin Yudashkin, Narciso Rodriguez e Vivienne Westwood. Nel 2006 \u00e8 apparsa sulla copertina delle riviste cinesi \"Notebook\" e \"Trading Up\", nel 2007 su \"Elle\", \"L'Officiel\" e nel 2008 su \"French\".\nNel 2008 \u00e8 anche stata protagonista del calendario Pirelli, fotografata da Patrick Demarchelier, insieme alle colleghe Agyness Deyn, Lily Donaldson, Doutzen Kroes, Catherine McNeil, Gemma Ward, Sasha Pivovarova, Coco Rocha, Caroline Trentini, Du Juan e Maggie Cheung."}
{"id": "2296114", "revid": "1543377", "url": "https://it.wikipedia.org/wiki?curid=2296114", "title": "46\u00aa Mostra internazionale d'arte cinematografica di Venezia", "text": "La 46\u00aa edizione della Mostra internazionale d'arte cinematografica di Venezia si \u00e8 svolta a Venezia, Italia, dal 4 settembre al 15 settembre del 1989, sotto la direzione di Guglielmo Biraghi.\nIl Leone d'oro fu assegnato al film di Taiwan \"Citt\u00e0 dolente\" (\"Beiqing chengshi\") di Hou Hsiao-Hsien; il Leone d'argento fu invece assegnato alla produzione franco-tedesca di Otar Iosseliani \"Un incendio visto da lontano\" (\"Et la lumi\u00e8re fut\").\nNelle categorie delle migliori interpretazioni vennero assegnati due ex aequo: Marcello Mastroianni e Massimo Troisi per \"Che ora \u00e8\" di Ettore Scola e Peggy Ashcroft e Geraldine James per \"\u00c8 stata via\" di Peter Hall.\nTra gli \"eventi speciali\": il celebre \"Decalogo\" del regista polacco Krzysztof Kie\u015blowski, dieci film \"\" (...) proiettati uno al giorno, che polarizzano al Lido l'interesse di stampa e pubblico\"; \"Palombella rossa\" di Nanni Moretti e il terzo capitolo della saga di Indiana Jones, \"Indiana Jones e l'ultima crociata\".\nGiuria e Premi.\nLa giuria era cos\u00ec composta:\nI principali premi distribuiti furono:"}
{"id": "2296115", "revid": "838137", "url": "https://it.wikipedia.org/wiki?curid=2296115", "title": "Mammellone", "text": "Un mammellone (cf. italiano: mammella; francese: mamelon) \u00e8 una formazione rocciosa creata dall'eruzione di magma relativamente denso o rigido attraverso uno stretto camino sito in un letto di roccia. Dato che il magma non \u00e8 fluido, non scorre via, si congela invece intorno al camino, formando una bassa collina o monte sulla superficie del letto roccioso. Lo scorrimento di magma da successive eruzioni forma altri strati sopra i precedenti, e il risultato di questo impilamento di strati pu\u00f2 superare anche i 100 metri sopra il livello della superficie circostante.\nIl termine fu coniato dall'esploratore e naturalista francese Jean Baptiste Bory de Saint-Vincent, per descrivere il picco centrale del Cratere Dolomieu nel vulcano Piton de la Fournaise nelle isole Riunione.\nHanging Rock in Australia \u00e8 un altro famoso esempio di mammellone."}
{"id": "2296117", "revid": "25152", "url": "https://it.wikipedia.org/wiki?curid=2296117", "title": "Phoebe Apperson Hearst", "text": ""}
{"id": "2296123", "revid": "25152", "url": "https://it.wikipedia.org/wiki?curid=2296123", "title": "Phoebe Apperson", "text": ""}
{"id": "2296131", "revid": "726373", "url": "https://it.wikipedia.org/wiki?curid=2296131", "title": "Shane McConkey", "text": "\u00c8 famoso soprattutto per aver contribuito all'evoluzione del freeride, prendendo parte a un gran numero di filmati e sviluppando gli sci a spatola larga, detti \"fat\", adatti allo sci in neve fresca, e per aver unito lo sci al base jumping (\"ski Base jumping\").\nBiografia.\n\u00c8 nato a Vancouver, nella Columbia Britannica, da genitori entrambi sciatori: suo padre Jim, canadese, \u00e8 stato infatti uno dei primi sciatori estremi negli anni sessanta, mentre sua madre Glenn, statunitense, era una maestra di sci.\nJim McConkey e Glenn divorziano quando Shane ha tre anni e madre e figlio si trasferiscono da Vancouver a Squaw Valley in California. Qui Shane impara a sciare dalla madre e inizia a praticare il fuoripista. Durante le visite al padre in Canada i due sciano insieme a Whistler. Frequenta anche la \"Burke Mountain Academy\", una scuola dove si insegna lo sci, presso il \"Burke Mountain\" in Vermont.\nNel 1993, a 24 anni, partecipa alla sua prima competizione al \"Pro Mogul Tour\", una gara di freestyle su gobbe in parallelo, con due zone di salto. Nel 1994 vince il campionato di freeskiing sudamericano ed \u00e8 secondo al World Extreme Skiing Championship (WESC). Sempre nel 1994 si trasferisce da Vail a Squaw Valley. Nel 1995 vince il campionato nazionale di freeskiing.\nNel 1996 fonda la \"International Free Skiers Association\" (IFSA), con l'intenzione di creare una associazione a capo del freeskiing guidata dagli atleti stessi. In quegli anni il freeskiing era un insieme di discipline tra cui il big mountain, lo slopestyle, l'halfpipe, il big air e lo ski cross.\nHa preso parte a numerosi video e film del genere, la maggior parte dei quali con il produttore cinematografico \"Matchstick Productions\", con sede in Colorado.\nSci Spatula e Pontoon.\n\u00c8 stato il primo ad applicare la tecnologia \"rocker\" degli sci da sci nautico a quelli da neve. Si tratta di sci con \"camber\" (in italiano \"curvatura\") inverso, la parte centrale dello sci a contatto del terreno e la punta e la coda elevate. Questa forma permette un migliore galleggiamento e cambio di direzione nella neve polverosa. A questa caratteristica ha aggiunto la sciancratura inversa, ossia pi\u00f9 largo al centro. I primi sci cos\u00ec ideati sono stati gli \"Spatula\", prodotti della Volant dal 2001, e successivamente i \"Pontoon\" della K2 dal 2006, con il passaggio di McConkey a quest'ultima azienda.\nDopo la morte di McConkey la K2 ha prodotto uno sci commemorativo, gli \"Shane McConkey Tribute Skis\", con serigrafie dedicate.\nBase jumping.\nHa inoltre praticato il base jumping, divenendo in questo campo uno fra i primi a utilizzare anche gli sci (in inglese \"ski Base jumping\" o \"ski BASEing\"). Di questo tipo di salti \u00e8 particolarmente noto quello effettuato dall'Eiger nel 2004, partendo con un doppio frontflip. Per questa impresa \u00e8 stato nominato ai Laureus World Sports Awards 2005 nella categoria \"Sportivo alternativo dell'anno\".\nHa poi aggiunto, oltre agli sci, anche la tuta alare, attraverso un sistema di sgancio degli attacchi in volo.\nLa scomparsa in Italia.\nHa perso la vita il 26 marzo 2009, a 39 anni, durante l'esecuzione di un salto con sci e tuta alare dal Sasso Pordoi in Trentino. Dopo l'esecuzione di un doppio backflip, il meccanismo di sgancio degli sci non ha funzionato, McConkey per tentare di compiere ugualmente il volo li ha sganciati manualmente, ritrovandosi per\u00f2 poi dopo dodici secondi a una quota troppo bassa, rendendo inutile il tentativo di aprire il paracadute.\nDal 2010 fa parte della \"U.S. Ski and Snowboard Hall of Fame\".\nManifestazioni professionistiche.\nNel seguente elenco sono riportate le principali manifestazioni professionistiche a cui ha partecipato McConkey:\nFilmografia.\nNel seguente elenco i video e film a cui ha partecipato:"}
{"id": "2296134", "revid": "1543377", "url": "https://it.wikipedia.org/wiki?curid=2296134", "title": "Ladies Tour of Qatar 2009", "text": "Il Ladies Tour of Qatar 2009, prima edizione della corsa, si svolse in tre tappe dall'8 al 10 febbraio 2009, per un percorso totale di 313\u00a0km. Fu la gara di apertura del Calendario internazionale femminile UCI 2009 e fu vinto dall'olandese Kirsten Wild."}
{"id": "2296136", "revid": "767487", "url": "https://it.wikipedia.org/wiki?curid=2296136", "title": "Casablanca, Casablanca", "text": "Casablanca, Casablanca \u00e8 il primo film diretto da Francesco Nuti, nel 1985.\nIl film, sequel di \"Io, Chiara e lo Scuro\" di Maurizio Ponzi (nel quale Nuti aveva partecipato in veste di co-sceneggiatore ed interprete protagonista), ha una cornice legata al gioco del biliardo all'italiana.\nNel titolo, cos\u00ec come nella sceneggiatura e nelle immagini, \u00e8 evidente il riferimento al film cult del 1942 \"Casablanca\".\nTrama.\nFirenze. Francesco, innamoratosi della musicista Chiara, abbandona il biliardo per amore. Merlo, l'accompagnatore del campione di biliardo detto \"Lo Scuro\", offre a Francesco la possibilit\u00e0 di partecipare al mondiale di biliardo a Casablanca, ma nonostante l'importanza del torneo Francesco tentenna.\nL'uomo infatti sospetta che Chiara abbia un amante di nome Daniel: una volta che lei gli confessa il tradimento, caccia Chiara di casa e decide di riprendere a giocare.\nFrancesco parte dunque per Casablanca. Quando si \u00e8 gi\u00e0 qualificato per le semifinali, una sera incontra Chiara insieme a Daniel al Rick's Bar, un locale notturno. Lei gli confessa di aver mentito dicendo di aver avuto rapporti intimi con Daniel, e i due passano la notte insieme. La mattina seguente Francesco arriva in ritardo alla partita e viene quindi squalificato.\nLo Scuro, sebbene fosse il vicecampione e si fosse sempre vantato di essere il migliore, decide allora di cedergli il suo posto alla finalissima: una partita di Goriziana a punti contro il grande Domingo Ac\u00e0nfora.\nDopo essere stato in svantaggio per quasi tutta la partita, Francesco esegue un'ottavina reale e vince partita e titolo mondiale, tra gli applausi del pubblico.\nIl neo campione del mondo cerca di convincere Chiara a rimanere un'altra settimana a Casablanca, ma lei insiste ribadendo di dover partire alla volta de Il Cairo per precedenti impegni di lavoro, convincendolo a partire con lei.\nDurante il tragitto lui le parla di voler trascorrere il Natale insieme ma lei deve valutare vista la fitta rete di impegni in agenda. \nCercano il Rick's bar per bere qualcosa nel posto dove si erano conosciuti ma non lo trovano, quindi vanno in aeroporto.\nFrancesco l'accompagna quindi fino all'aeroporto, dove in ultimo cambia idea dicendo che non la seguir\u00e0, per via dei troppi impegni, che sembrano smentire l'amore che lei afferma di provare per lui. Cos\u00ec torna in citt\u00e0 e per caso trova proprio il Rick's Bar. Entra e viene accolto col \u201csolito\u201d e dalla musica.\nPoco dopo arriva Chiara che ha deciso di non partire per rimanere con lui dimostrando il suo amore."}
{"id": "2296137", "revid": "287204", "url": "https://it.wikipedia.org/wiki?curid=2296137", "title": "Jean Baptiste Bory de Saint-Vincent", "text": "Biografia.\nVenne inviato come naturalista con la spedizione del capitano Nicolas Baudin in Australia nel 1798, ma sbarc\u00f2 dal vascello alle isole Mauritius, e trascorse due anni esplorando le isole Riunione e altre isole dell'Oceano Indiano. Al suo ritorno si arruol\u00f2, fu presente alla battaglia di Ulm e alla battaglia di Austerlitz, e, nel 1808, si rec\u00f2 in Spagna con il Maresciallo Soult.\nNel 1815, sostenne Napoleone e si oppose ai Borboni. Di conseguenza, venne bandito con la restaurazione dei Borboni. Ma dopo diversi anni d'esilio, gli fu consentito di tornare tranquillamente a Parigi nel 1820. Nel 1829 comand\u00f2 una spedizione scientifica nel Peloponneso, e nel 1839 fu incaricato della esplorazione dell'Algeria.\nFu direttore del \"Dictionnaire classique d'histoire naturelle\" (\"Dizionario classico di storia naturale\").\nLe sue pubblicazioni comprendono:"}
{"id": "2296139", "revid": "103752327", "url": "https://it.wikipedia.org/wiki?curid=2296139", "title": "Manierismo postfidiaco", "text": "Il manierismo postfidiaco, \u00e8 la corrente artistica diffusasi ad Atene, nella seconda classicit\u00e0, dopo la disastrosa guerra del Peloponneso. I maggiori esponenti sono Callimaco, Agoracrito e Alkamenes. \nContesto storico.\nCi troviamo in un periodo di cambiamento per l'uomo greco: non sentendosi pi\u00f9 al centro dell'Universo, e soprattutto superiore alle altre popolazioni, egli inizia a cadere in una fase di crisi, che culminer\u00e0 nel periodo ellenistico (323 a.C.).\nDescrizione.\nMentre vi sono artisti, come Skopas, Prassitele e Leochares, volti a rappresentare fedelmente la realt\u00e0, senza alcun equilibrio compositivo, invece tali manieristi cercano di contrastare la crisi che li circonda, dando origine ad opere particolarmente \"vistose\". Gi\u00e0 applicato da Fidia nella decorazione scultorea del Partenone, il panneggio bagnato viene estremamente accentuato. Con questo termine si indica una veste molto sottile, con cui gli artisti rappresentavano la figura femminile, per farne trasparire l'anatomia, senza per\u00f2 mai interrompere l'antichissima tradizione che non voleva fossero lasciate nude. Come opera, possiamo ricordare le Nikai (vittorie) che portano a sacrificare dei tori, rappresentate nella balaustra del tempio di Atena, nell'acropoli di Atene, principale centro culturale di tutta l'arte classica ed ellenistica."}
{"id": "2296143", "revid": "767487", "url": "https://it.wikipedia.org/wiki?curid=2296143", "title": "Yasmin Warsame", "text": "Carriera.\nNata a Mogadiscio, ma cresciuta a Toronto, dove la sua famiglia si trasfer\u00ec quando lei aveva 15 anni, la Warsame comincia a lavorare come modella, facendosi fotografare per i cataloghi Sears del 2000, in avanzato stato di gravidanza e sempre in quel periodo viene considerata come volto promettente per l'alta moda. Nel 2002 si trasferisce a Parigi per intraprendere a tempo pieno la carriera di modella e nella capitale francese finalmente ottiene la popolarit\u00e0 debuttando sulle passerelle di Balmain, Emanuel Ungaro e Valentino. Nello stesso anno appare sulla copertina dell'edizione italiana di \"Vogue\" fotografata da Steven Meisel.\nNel 2003 firma un contratto con l'agenzia di modelle Next e cresce il suo status di top model internazionale.\nIn seguito la Warsame appare anche sulla copertina di \"Vogue\" America, \"Elle\", \"Amica\", \"Surface\", \"Flair\", \"French\" e altre riviste. \nDal 2002 al 2009 sfila tra New York, Parigi e Milano per le pi\u00f9 importanti case di moda, tra le quali: Christian Dior, Jean Paul Gaultier, Versace, Ralph Lauren, Oscar de la Renta, Valentino, C\u00e9line, Balenciaga, Alexander McQueen, Chanel, Carolina Herrera, Yves Saint Laurent, Bill Blass, John Galliano, Viktor &amp; Rolf, Karl Lagerfeld, Dsquared\u00b2, Elie Saab, Kenzo, Gucci, Herm\u00e8s, Dolce &amp; Gabbana, Bottega Veneta, Dries Van Noten, Zac Posen, Fendi, Gianfranco Ferr\u00e9, Trussardi, Giorgio Armani, Lanvin, Moschino, Emilio Pucci, Sonia Rykiel, Yohji Yamamoto e molte altre.Foto di Yasmin Warsame tratte dalle sfilate di moda\n\u00c8 stata anche la protagonista delle campagne pubblicitarie internazionali di Valentino, Chanel, Dolce &amp; Gabbana, Escada, Banana Republic, Herm\u00e8s, Shiseido, Jean-Baptiste Mondino, GAP, H&amp;M, Revlon, Neiman Marcus e altre.\nNel 2005 lascia l'agenzia Next e firma un contratto con la IMG Models.\nNel 2007, \u00e8 stata scelta nel ruolo di giudice per l'edizione canadese del reality show \"America's Next Top Model\".\nContinua inoltre ad essere una delle top model di colore pi\u00f9 richieste sulle passerelle internazionali."}
{"id": "2296147", "revid": "729019", "url": "https://it.wikipedia.org/wiki?curid=2296147", "title": "Charles Stewart, III duca di Richmond", "text": "Biografia.\nInfanzia.\nEra figlio di George Stewart, IX signore d'Aubigny e di sua moglie Katherine Howard, figlia di Theophilus Howard, II conte di Suffolk.\nGiovinezza.\nIl 10 dicembre 1645 Charles fu creato \"Barone Stuart di Newbury\" e \"Conte di Lichfield\", titolo conferitogli perch\u00e9 potesse continuare ad essere tramandato anche dopo la morte dello zio, Lord Bernard Stewart, caduto nella battaglia di Rowton Heath, durante la guerra civile inglese, mentre combatteva, realista, contro le truppe del Parlamento.\nEsilio e matrimoni.\nNel gennaio 1658 Charles and\u00f2 in esilio in Francia, dove risiedette nella dimora di suo zio Ludovic Stewart, X signore d'Aubigny. L'anno successivo spos\u00f2 Elizabeth Rogers. In seguito, nel 1662, si spos\u00f2 una seconda volta con Margaret Banaster e poi una terza, con Frances Teresa Stewart; questa donna pass\u00f2 alla storia per aver rifiutato di diventare una delle favorite di re Carlo II Stuart.\nCarriera politica.\nCon la restaurazione inglese, nel 1660, Charles torn\u00f2 in Inghilterra; entr\u00f2 a far parte del Convention Parliament e si mostr\u00f2 inflessibile nella condanna ai sostenitori del Commonwealth of England. Il 10 agosto 1660, alla morte del suo cugino Esm\u00e9 Stewart, II duca di Richmond, eredit\u00f2 il titolo e divenne III Duca di Richmond. Lo stesso anno il re lo nomin\u00f2 Gran Ciambellano di Scozia, ereditario Gran Ammiraglio di Scozia e Lord Luogotenente di Dorset. Il 15 aprile 1661 divenne cavaliere dell'Ordine della Giarrettiera e nel 1671 fu mandato come ambasciatore alla corte di Danimarca.\nNel 1668 divenne Lord Luogotenente e Vice Ammiraglio del Kent divenendo \"Conte di Winchilsea\".\nUltimi anni e morte.\nL'11 maggio 1670 dovette fare atto d'omaggio a Luigi XIV di Francia poich\u00e9, alla morte dello zio Ludovic, aveva ereditato il titolo di \"Seigneur d'Aubigny\"."}
{"id": "2296151", "revid": "466539", "url": "https://it.wikipedia.org/wiki?curid=2296151", "title": "Revolutionary Road", "text": "Revolutionary Road \u00e8 un romanzo scritto da Richard Yates e ambientato negli Stati Uniti di met\u00e0 anni cinquanta. Nel libro viene narrata la vita di una giovane coppia, Frank e April Wheeler, che non riesce a comunicare, ingarbugliati tra nevrosi, bugie e furibonde liti.\nPubblicato nel Stati Uniti nel 1961, e tre anni dopo in Italia con il titolo \"I non conformisti\", venne subito acclamato dalla critica, ma non ottenne altrettanto successo in termini di vendite, venendo presto dimenticato.\nFinalista del National Book Award nel 1962, insieme a \"Comma 22\" e \"L'uomo che andava al cinema\", \u00e8 lentamente tornato alla ribalta soltanto diversi anni dopo la morte dell'autore. Nel 2005 fu scelto dalla rivista \"Time\" per essere incluso nella lista dei \"100 migliori romanzi in lingua inglese dal 1923 ad oggi\".\nTrama.\nApril e Frank sono una giovane coppia statunitense degli anni cinquanta, con due bambini, che vive una vita apparentemente ordinaria nel quartiere periferico di Revolutionary Road.\nApril \u00e8 un'aspirante attrice, che ha rinunciato alle sue ambizioni per accudire i figli e, nostalgica del suo sogno, partecipa ad una rappresentazione amatoriale di \"La foresta pietrificata\", che non ottiene il successo sperato. Dopo una furibonda lite in cui April accusa il marito di averla \"rinchiusa\" in un sobborgo e di averle infranto i sogni di gloria come attrice, Frank torna al suo odiato lavoro di impiegato, e April cerca consolazione nei ricordi dei tempi felici: un tempo Frank le aveva detto di voler andare a vivere a Parigi, perch\u00e9 \u00abl\u00ec la gente vive e sente davvero\u00bb.\nConsumato rapidamente un adulterio con la giovane collega Maureen Grube, Frank fa ritorno a casa per trovarvi una moglie nuovamente sorridente. Nel tentativo di dare una svolta anticonformista alle proprie vite, April propone di lasciare gli Stati Uniti e trasferirsi a Parigi, dove lei avrebbe lavorato, mentre il marito avrebbe potuto accudire i figli, fintanto che non avesse trovato un impiego di suo gradimento. Frank accetta riluttante, soltanto per non dover deludere la moglie, che sembra quasi vivere una rinnovata passione persa da tempo.\nMa ben presto Frank riceve un'importante proposta di lavoro che gli promette soldi e prestigio. Cogliendo al volo l'imprevista gravidanza di April, l'uomo dissuade la moglie dal lasciare gli Stati Uniti. La donna propone l'aborto come soluzione, ma il marito \u00e8 contrario e tergiversa fino al terzo mese di gravidanza, momento in cui l'aborto non \u00e8 pi\u00f9 praticabile, in quanto potenzialmente mortale per la madre. Nessuno sembra accorgersi del disagio interiore che prova April, nessuno tranne John Givings, il figlio di Helen Givings, vicina di casa della coppia, che soffre di turbe psichiche e che agli occhi di tutti farnetica, ma che in realt\u00e0 ha colto il problema. L'uomo non tarda a dire pubblicamente ci\u00f2 che pensa, durante un pranzo tra i Wheeler e i Givings, mandando su tutte le furie Frank, che lo caccia di casa, innescando una nuova, tremenda lite tra i due. April dichiara al marito di non averlo mai amato, mentre Frank afferma di non desiderare il figlio che lei porta in grembo.\nApril passa una intera notte a riflettere, da sola, nel boschetto di fronte a casa, per farsi trovare l'indomani sorridente e luminosa, intenta a preparare la colazione. Frank non capisce perch\u00e9 la moglie sia cos\u00ec raggiante e si dirige al lavoro, inconsapevole del fatto che la moglie ha intenzione di procurarsi l'aborto.\nLa donna finisce in ospedale, ma muore poco dopo a causa dell'ingente perdita di sangue. Frank \u00e8 distrutto e decide di vendere la casa di Revolutionary Road, che viene comprata da un'altra giovane coppia, per trasferirsi in un altro luogo, con l'approvazione del vicinato, che riteneva i Wheeler alquanto bizzarri.\nInfluenze.\nTra le influenze di Yates, figurano Francis Scott Fitzgerald e i romanzi \"Il grande Gatsby\" e \"Madame Bovary\". In particolare il primo ha condizionato a tal punto l'autore che egli stesso, in \"Degli ottimi maestri\", afferma che \u00abNon ci sarebbe mai stato uno Yates senza un Fitzgerald\u00bb. Da Flaubert \u00e8 stato invece condizionato a livello stilistico nella ricerca de \"le mot juste\" (la parola giusta).\nYates inizi\u00f2 a scrivere il libro iniziando dal finale; la scena della morte di April fu, infatti, lo spunto iniziale per la trama: \u00abImmaginai April morire in quel modo, e poi il problema era costruire una trama che giustificasse quel finale\u00bb. Il personaggio di John Givings \u00e8 basato su un vero malato di mente, che Yates conobbe negli anni cinquanta.\nTemi narrativi.\n\"Revolutionary Road\" tratta diversi temi cari a Yates, su cui ha basato molti dei suoi romanzi successivi, in particolare quello della famiglia. Secondo l'autore, infatti, non vi \u00e8 altro di cui parlare e scrivere se non la famiglia. Quella del libro \u00e8 una famiglia scomposta, che si logora col passare del tempo. La coppia formata da Frank e April si respinge a vicenda ed \u00e8 alla costante ricerca di un equilibrio. Yates si \u00e8 ispirato ai suoi genitori, che divorziarono quando lui aveva tre anni e, in parte, a s\u00e9 stesso, due volte divorziato.\n\"Revolutionary Road\" offre una visione cruda e reale dalla vita negli anni cinquanta, delle contraddizioni di un paese che non si \u00e8 ancora ripreso dalla guerra, ma ne critica diversi aspetti, come la decadenza e il materialismo, idee che costituivano l'ideologia dominante negli Stati Uniti di quegli anni. Altro tema del libro \u00e8 costituito dalla ricerca di un futuro, di qualcosa di meglio da parte dei Wheeler, le cui frustrazioni rappresentano i resti stracciati del sogno americano. La solitudine \u00e8 un ennesimo leitmotiv del romanzo. Tutti i personaggi, seppur circondati da persone e affetti, sono disperatamente soli e alla ricerca della felicit\u00e0.\nIn un'intervista del 1972, Yates, che credette sempre che il romanzo avesse un unico e semplice filo conduttore (\u00abla maggior parte degli esseri umani \u00e8 ineluttabilmente sola e la tragedia della loro vita \u00e8 nascosta in loro stessi\u00bb) comment\u00f2 il fatto che tutto venga soppresso o abortito: \u00abRicordo che quando stavo lavorando alla prima stesura, qualcuno mi chiese di cosa stessi trattando e io risposi che avrei scritto un romanzo sull'aborto. E quel tipo non cap\u00ec. Io risposi che avrei discusso tutta una serie di aborti, di ogni tipo - una commedia teatrale abortita, delle carriere abortite, ambizioni abortite, piani e sogni abortiti - tutte mirate verso un vero, reale e fisico aborto, con una morte alla fine. E probabilmente questa \u00e8 la sintesi pi\u00f9 efficace del romanzo e che pi\u00f9 si avvicina al suo spirito\u00bb.\nMolti critici interpretarono i malumori del protagonista come quelle dell'autore, che afferm\u00f2, al contrario, di non condividere la mentalit\u00e0 di Frank Wheeler: \u00abIl libro \u00e8 stato visto come un romanzo che criticava l'idea di periferia e questo mi ha deluso. I Wheeler possono aver pensato che i sobborghi fossero la causa dei loro problemi, ma era implicito il fatto che erano loro quelli delusi, erano i \"loro\" problemi, non i miei\u00bb.\nPubblicazione.\nEdizione statunitense.\n\"Revolutionary Road\" venne pubblicato agli inizi degli anni sessanta e ottenne un immediato successo da parte di critica, ma non di pubblico, che lo riteneva troppo crudo e poco rassicurante, finendo ben presto per essere dimenticato. Con il passare degli anni la situazione non miglior\u00f2 e, nonostante Yates continu\u00f2 a pubblicare sporadicamente, il romanzo divent\u00f2 conosciuto solo dagli addetti ai lavori. \"Revolutionary Road\" era infatti il libro preferito di molti scrittori, che, dopo la morte dell'autore, tentarono di farlo conoscere al grande pubblico con delle letture pubbliche.\nIl successo dell'iniziativa e il punto di svolta che diede inizio alla riscoperta di Richard Yates fu in buona parte dovuto alla retrospettiva pubblicata nel 1999 da Stewart O'Nan sul \"Boston Review\".\nIn seguito, alcuni racconti brevi di Yates vennero pubblicati su diverse riviste, come Esquire e il New Yorker, raccogliendo consensi da parte dei lettori e facendo riscoprire al pubblico l'autore di \"Revolutionary Road\", che, nel 2001, in occasione dei quarant'anni della sua prima pubblicazione, venne ristampato con l'aggiunta di una introduzione di Richard Ford.\nEdizione italiana.\nL'edizione italiana del romanzo venne data alle stampa tre anni dopo quella statunitense. Tradotto da Adriana dell'Orto, il libro sub\u00ec un cambiamento del titolo, da \"Revolutionary Road\" a \"I non conformisti\". Come negli Stati Uniti, il successo del romanzo fu breve e scomparve dalle librerie dopo poco tempo. In seguito alla riscoperta del romanzo da parte dei lettori, nel 2003 la casa editrice Minimum fax ristamp\u00f2 il libro in edizione tascabile, ripristinando il titolo originale.\nSuccessivamente, nel 2008 \"Revolutionary Road\" viene ripubblicato, arricchito da vario materiale supplementare, nella collana \"I Quindici\", che raccolse le opere pi\u00f9 importanti uscite nei primi quindici anni di vita della Minimum fax.\nCritica.\nIl romanzo fu accolto tiepidamente all'epoca della sua uscita (divenne famoso unicamente tra gli scrittori e per questo Yates venne etichettato come \"scrittore per scrittori\") e fu soltanto in seguito alla sua riscoperta come \"Classico della letteratura statunitense\" che i consensi positivi da parte di pubblico e critica furono unanimi. Venne esaltata in particolare la capacit\u00e0 di Yates di tracciare profili psicologici cos\u00ec ben delineati e precisi. Il commediografo Tennessee Williams comment\u00f2: \u00abEcco qualcosa di pi\u00f9 di un'ottima scrittura: ecco cosa, aggiunto all'ottima scrittura, fa diventare subito vivo, in modo intenso e brillante, un libro. Se nella letteratura americana moderna occorra di pi\u00f9 per creare un capolavoro, non saprei proprio dire cosa sia\u00bb, William Styron parl\u00f2 di \"Revolutionary Road\" come un \u00abagile, ironico, splendido romanzo che merita di essere un classico\u00bb, mentre Kurt Vonnegut lo defin\u00ec \u00ab\"Il grande Gatsby\" della mia generazione\u00bb. Il critico letterario James Atlas lo proclam\u00f2 \u00abUno dei pochi romanzi che conosco che possa essere definito perfetto\u00bb. Il New York Times si associ\u00f2 ai pareri favorevoli, acclamando la precisione con la quale Yates scrive i dialoghi del romanzo: \u00abGrazie ad una prosa controllata e parsimoniosa, Yates delinea queste vite a pezzi, senza cadere in un mieloso melodramma\u00bb\nNel 2005 fu scelto dalla rivista \"TIME\" per essere incluso nella lista dei \"100 migliori romanzi in lingua inglese dal 1923 ad oggi\". La rivista scrisse a proposito: \u00abSe \"Revolutionary Road\" non rende Yates immortale, l'immortalit\u00e0 non \u00e8 degna di essere ottenuta\u00bb.\nSecondo Yates, la scena migliore del romanzo, a livello stilistico ed emotivo, \u00e8 la sequenza finale in cui la coppia fa colazione, in quanto \u00ab\u00c8 tesa, ma anche, in un certo senso, rilassata e familiare. Ed \u00e8 quella che ho scritto meglio\u00bb.\nInflusso culturale.\n\"Revolutionary Road\" ha goduto di un breve e iniziale successo, per poi essere dimenticato dalla maggior parte di lettori, ad eccezione di alcuni scrittori, sui quali faceva maggiormente presa il modello yatesiano e lo stile secco e incisivo dell'autore. Negli anni, quindi, Richard Yates si \u00e8 consolidato come \"scrittore per scrittori\", raccogliendo consensi e ammirazione da parte di William Styron, John Updike, Robert Stone, Kurt Vonnegut, Raymond Carver, Richard Ford, Nick Hornby (che cita il romanzo d'esordio di Yates nel suo \"Non buttiamoci gi\u00f9\") e Michael Chabon.\nEsponente del realismo e, in parte, del minimalismo, Yates ha anticipato nei tempi e nello stile la corrente letteraria del realismo sporco, alla quale aderiranno in seguito Carver e Ford. I due, in particolare, sono debitori di Yates, avendo adottato una prosa per molti versi simile a quella dello scrittore statunitense.\nTrasposizioni.\nCinema.\nIl regista John Frankenheimer tent\u00f2 di portare sullo schermo il romanzo di Yates subito dopo la sua pubblicazione, ma prefer\u00ec girare \"Va' e uccidi\", per poi dedicarsi ad altri progetti. Nel 1967, il produttore Albert Ruddy acquist\u00f2 i diritti del romanzo per 15.500 $. Cinque anni dopo, Yates si offr\u00ec di adattare il suo lavoro per il cinema. Ruddy, impegnato in altri progetti, cedette i diritti all'attore Patrick O'Neal, che scrisse di proprio pugno un trattamento per il film. Yates mor\u00ec nel 1992, O'Neal due anni dopo, e il progetto rimase nel limbo fino al 2001, quando Todd Field espresse interesse per adattare il libro. Ma quando gli fu detto che avrebbe dovuto girare il film basandosi sulla sceneggiatura scritta da O'Neal, Field rinunci\u00f2, preferendogli \"Little Children\". David Thompson, che ottenne in seguito i diritti per conto della BBC Films, propose a Kate Winslet la parte di April Wheeler. L'attrice, entusiasta del ruolo, convinse il marito Sam Mendes e Leonardo DiCaprio a far parte del progetto. Nel marzo 2007, BBC Films instaur\u00f2 un accordo con la DreamWorks, in base al quale i diritti di distribuzione internazionali vennero assegnati alla Paramount Vantage.\nIl film, girato in varie cittadine del Connecticut, stato in cui \u00e8 ambientato il libro, della Contea di Westchester, e alcune zone di New York, come Grand Central Terminal, TriBeCa e Lower Manhattan, \u00e8 stato diretto da Sam Mendes, prodotto da Scott Rudin, e interpretato da Leonardo DiCaprio, Kate Winslet e Kathy Bates. I tre avevano precedentemente lavorato insieme nel kolossal \"Titanic\".\n\"Revolutionary Road\" usc\u00ec il 26 dicembre 2008 e ottenne pareri positivi da parte della critica, venendo nominato agli Oscar, ai BAFTA e ai Golden Globe. Kate Winstlet vinse un Golden Globe per la migliore attrice in un film drammatico, per la sua interpretazione di April Wheeler."}
{"id": "2296153", "revid": "30610", "url": "https://it.wikipedia.org/wiki?curid=2296153", "title": "Manieristi postfidiaci", "text": ""}
{"id": "2296192", "revid": "729019", "url": "https://it.wikipedia.org/wiki?curid=2296192", "title": "Coppa Europa di sci alpino 1994", "text": "La Coppa Europa di sci alpino 1994 fu la 23\u00aa edizione della manifestazione organizzata dalla Federazione Internazionale Sci.\nIn campo maschile lo svizzero Patrick Staub si aggiudic\u00f2 sia la classifica generale, sia quella di slalom speciale; il suo connazionale Daniel Brunner vinse quella di discesa libera, l'italiano Alessandro Fattori quella di supergigante e lo svizzero Urs K\u00e4lin quella di slalom gigante. Lo svizzero Marcel Sulliger era il detentore uscente della Coppa generale.\nIn campo femminile la canadese M\u00e9lanie Turgeon si aggiudic\u00f2 la classifica generale; la russa Varvara Zelenskaja vinse quella di discesa libera, le norvegesi Andrine Flemmen e Anne Berge rispettivamente quella di supergigante e di slalom gigante e l'austriaca Christiane Abenthung quella di slalom speciale. La svedese Kristina Andersson era la detentrice uscente della Coppa generale."}
{"id": "2296199", "revid": "287204", "url": "https://it.wikipedia.org/wiki?curid=2296199", "title": "Vall\u00e9s Oriental", "text": ""}
{"id": "2296203", "revid": "1543377", "url": "https://it.wikipedia.org/wiki?curid=2296203", "title": "Federico Borrell Garc\u00eda", "text": "Anarchico miliziano antifascista durante la guerra di Spagna, presumibilmente, secondo alcune fonti, sarebbe la persona che compare nella notissima foto di Robert Capa del miliziano colpito che cade. Nato nel Benilloba, Spagna, quando lasci\u00f2 il luogo natale era conosciuto col soprannome di \"Taino\" , quinto di sei fratelli di una famiglia povera. Fece l'operaio in un mulino ad Alcoy e fond\u00f2 la sezione giovanile della Federazione Iberica Giovent\u00f9 Libertaria (FIJL). \nEntr\u00f2 nella milizia antifascista dopo il golpe di Francisco Franco, combattendo con la Colonna Alcoyana, restando ucciso a Cerro Muriano, circa tredici chilometri a nord di Cordova; la veridicit\u00e0 del fatto sarebbe comprovata dalla circostanza che la morte di Federico Borrell Garc\u00eda sarebbe registrata negli archivi del governo spagnolo alla data che viene data per presunta da coloro che contestano la genuinit\u00e0 della foto di Robert Capa. Richard Whelan nel libro \"Robert Capa\" contesta e rintuzza, \"logicamente\", tutte le accuse di falso rivolte a Robert Capa sulla foto in questione.\nInoltre a discorsi del tipo\nviene risposto a livello legale\n\u00c8 altrettanto noto che storici di varia nazionalit\u00e0, fin dal 1974, ritengono aver dimostrato pi\u00f9 che ampiamente che la foto fu un falso, una messa in scena. In Italia, il notissimo storico della fotografia, Ando Gilardi, lavor\u00f2 sui negativi originali*(1) ed afferm\u00f2 e pubblic\u00f2 su una variet\u00e0 di riviste e libri che la foto fu 'combinata' e realizzata ben lontano dal fronte.\nAnalizzando i documenti che ipotizzano il falso fotografico ed i documenti che avallano la veridicit\u00e0 della fotografia si permane in un traballante dubbio; mentre parrebbe certo che Federico Borrell Garc\u00eda fu un miliziano antifascista degno di un lungo necrologio su un giornale anarchico\nBibliografia.\nRichard Whelan, \"Robert Capa, the definitive collection\", Phaidon, 2002. ISBN 0-7148-4067-X"}
{"id": "2296209", "revid": "339392", "url": "https://it.wikipedia.org/wiki?curid=2296209", "title": "Prince of Persia Epilogue", "text": ""}
{"id": "2296217", "revid": "767487", "url": "https://it.wikipedia.org/wiki?curid=2296217", "title": "Gilbert Thomas Burnett", "text": "Biografia.\nTra il 1831 e il 1835 \u00e8 stato il primo professore di botanica al King's College London. Tra le sue opere ricordiamo \"Outlines of Botany\" (1835) e \"Illustrations of Useful Plants employed in the Arts and Medicine\", pubblicate postume con illustrazioni della sorella M. A. Burnett.\nScrisse anche articoli di zoologia, come \"Illustrations of the Manupeda or apes and their allies\" (1828)."}
{"id": "2296218", "revid": "1573940", "url": "https://it.wikipedia.org/wiki?curid=2296218", "title": "Culicoidea", "text": "Culicoidea \u00e8 una superfamiglia di insetti dell'ordine dei Ditteri, sottordine Nematocera. Comprende le ben note zanzare, riconducibili alla famiglia dei Culicidae e altri nematoceri ematofagi, non associati all'uomo, ma anche insetti non zoofagi affini, sotto l'aspetto etologico, ai Chironomidae.\nIn generale sono caratterizzati dalle antenne generalmente piumose nei maschi, dall'assenza degli ocelli e dall'habitat acquatico delle larve, caratteri che sono comunque ricorrenti nella maggior parte dei Chironomoidea.\nSistematica e filogenesi.\nWilli Hennig (1981) e Wood &amp; Borkent (1989) sostennero la ripartizione dei Culicoidea in quattro famiglie:\nGli Autori concordano sul ritenere i Culicoidei un clade monofiletico, a differenza di quello corrispondente ai Chironomoidea, secondo il seguente cladogramma:\nLa famiglia pi\u00f9 rappresentativa \u00e8 quella dei Culicidae, considerata fra i ditteri pi\u00f9 importanti sotto l'aspetto medico-sanitario. La famiglia dei Corethrellidae, talvolta inclusa nei Chaoboridae, \u00e8 rappresentata da un solo genere, \"Corethrella\", comprendente quasi un centinaio di specie descritte."}
{"id": "2296221", "revid": "357738", "url": "https://it.wikipedia.org/wiki?curid=2296221", "title": "Gonadotropina corionica umana", "text": ""}
{"id": "2296223", "revid": "11959", "url": "https://it.wikipedia.org/wiki?curid=2296223", "title": "Hascemiti", "text": ""}
{"id": "2296228", "revid": "819238", "url": "https://it.wikipedia.org/wiki?curid=2296228", "title": "Locomotiva FS D.146", "text": "La locomotiva D.146 \u00e8 una locomotiva diesel a trasmissione idraulica per servizio di manovra pesante e per treni merci di costruzione italiana. \u00c8 stata prevista con due tipi di motorizzazione differenziate dalla loro immatricolazione come Locomotiva D.146 (motorizzazione Isotta Fraschini, di propriet\u00e0 Trenitalia) e locomotiva D.147 (unico esemplare con motorizzazione Caterpillar, provato in ambito Trenitalia inizialmente con marcatura D.146 poi ceduto al Consorzio per lo sviluppo industriale del Comune di Monfalcone).\nStoria.\nLa locomotiva \u00e8 frutto di un progetto volto al rinnovamento del parco di rotabili ferroviari sviluppato da Firema nei primi anni 2000. La sua costruzione per conto di Trenitalia, avvenuta tra il 2002 e il 2006 ha dato luogo alla fornitura di 32 unit\u00e0 immatricolate come D.146.2001-2032 con motorizzazione Isotta Fraschini che sono state ripartite tra la Divisione Cargo, la Divisione Passeggeri Nazionale/Internazionale, la Divisione Passeggeri Regionale.\n\u00c8 stato costruito un solo esemplare dotato di un pi\u00f9 potente motore Caterpillar, tale macchina \u00e8 stata inizialmente data in prova a Trenitalia presso il deposito di Milano Smistamento con la matricola provvisoria D.146.2033 per facilitarne la certificazione, \u00e8 stata poi rinumerata D.147.2001 per distinguerla dalle unit\u00e0 con differente motorizzazione, infine al termine del ciclo di prove \u00e8 stata restituita al costruttore che l'ha rivenduta al Consorzio per lo sviluppo industriale del Comune di Monfalcone (dal 2017 Consorzio di sviluppo economico del monfalconese) presso il quale \u00e8 stata nuovamente rinumerata assumendo la marcatura D.147.001. Attualmente in servizio dalla Stazione ferroviaria di Monfalcone al Porto di Monfalcone.\nEsiste inoltre un'unit\u00e0 prototipo di propriet\u00e0 dell'Ente Retroportuale di Carrara consegnata da Firema nel 2004 e immatricolata come D.146.0001 operante sui raccordi della Zona Industriale Apuana con materiale FS.\nCaratteristiche.\nLa locomotiva \u00e8 del tipo \"monocabina\" con posto di comando doppio in posizione paracentrale. Il telaio \u00e8 montato su due carrelli a due assi a completa aderenza. I motori sono posti nell'avancorpo anteriore pi\u00f9 grande e sono di due tipi rispettivamente ad 8 o a 12 cilindri, che forniscono la potenza di 1000 o di 1500\u00a0kW. La trasmissione \u00e8 del tipo \"idrodinamico\" ed interviene anche nella fase di rallentamento e frenatura. Il freno \u00e8 anche di tipo pneumatico a dischi e meccanico di stazionamento. La gestione della guida \u00e8 sussidiata da una centralina elettronica che ne semplifica e controlla l'esecuzione. La sagoma della locomotiva rispetta la norma UIC 505-1; i motori sono conformi alle norme europee sulle emissioni, UE- nonroad 97/68/CE.\nLe locomotive sono atte anche all'effettuazione di treni merci essendo in grado di raggiungere la velocit\u00e0 massima di 100 e 120\u00a0km/h secondo la versione; in manovra la velocit\u00e0 massima viene limitata a 50/60\u00a0km/h mediante dispositivi appositi. \nTra i servizi di linea quelli tra Lecco, Besana e Albate e da Brescia verso Montirone, Ghedi e Viadana.\nServizi.\nNel 2014 le locomotive sono assegnate agli impianti di OML Torino Orbassano (14 unit\u00e0), Milano Smistamento (14) e Roma San Lorenzo (4). In precedenza sono state assegnate piccole dotazioni anche a Cervignano, Marcianise, Milano Greco e Napoli Smistamento.\nLa D.147 presta servizio presso il raccordo base del Lisert a Monfalcone.\nUnit\u00e0 assegnate a Mercitalia Rail.\nDal 2017 Molte D.146 sono state assegnate alla Mercitalia Rail (ex Trenitalia Cargo) totalmente 23."}
{"id": "2296230", "revid": "34060", "url": "https://it.wikipedia.org/wiki?curid=2296230", "title": "Monumento al cane fido", "text": ""}
{"id": "2296231", "revid": "357738", "url": "https://it.wikipedia.org/wiki?curid=2296231", "title": "Ioscina", "text": ""}
{"id": "2296234", "revid": "1543377", "url": "https://it.wikipedia.org/wiki?curid=2296234", "title": "Municipalit\u00e0 locale di Great Kei", "text": "Great Kei \u00e8 una municipalit\u00e0 locale (in inglese Great Kei Local Municipality) appartenente alla municipalit\u00e0 distrettuale di Amatole della Provincia del Capo Orientale in Sudafrica. \nIn base al censimento del 2001 la sua popolazione \u00e8 di 44.462 abitanti.\nLa sede amministrativa e legislativa \u00e8 la citt\u00e0 di Komga e il suo territorio si estende su una superficie di ed \u00e8 suddiviso in 6 circoscrizioni elettorali (\"wards\"). Il suo codice di distretto \u00e8 EC123.\nGeografia fisica.\nConfini.\nLa municipalit\u00e0 locale di Great Kei confina a nord con quella di Amahlathi, a nord e a est con quella di Mnquma, a est e a sud con l'Oceano Indiano, a sud e a ovest con quella di Buffalo City e a ovest con quella di Amahlathi."}
{"id": "2296238", "revid": "167951", "url": "https://it.wikipedia.org/wiki?curid=2296238", "title": "Enzo Serafin", "text": ""}
{"id": "2296239", "revid": "287204", "url": "https://it.wikipedia.org/wiki?curid=2296239", "title": "Tournure", "text": "La tournure (o sellino) \u00e8 un tipo di sottostruttura usata per sostenere il panneggio della gonna delle dame alla fine del XIX secolo. Il suo successo decret\u00f2 il definitivo tramonto della crinolina.\nStoria.\nTransizione dalla crinolina (1867-1872).\nCharles Frederick Worth, stanco delle dimensioni raggiunte dalle crinoline a campana, lanci\u00f2 una nuova sottostruttura chiamata \"demi-crinoline\". Il nuovo indumento era fondamentalmente una crinolina asimmetrica che si presentava piatta sulla parte anteriore e gonfia su quella posteriore, tenuta rigida da una mezza gabbia balenata. Questo nuovo tipo di crinolina era l'antesignano della tournure.\nPrima tournure (1869-1876).\nMentre la crinolina veniva sostituita dalla \"demi-crinoline\", si svilupp\u00f2 l'uso della vera e propria tournure che nel giro di pochi anni sostitu\u00ec definitivamente anche la nuova crinolina. \nIl primo tipo di tournure presentava la parte anteriore piatta e quella posteriore rigonfia, ma, a differenza della demi-crinoline, la struttura di sostegno era rotondeggiante e non a mezza campana. La forma era data da una sola stecca circolare (o cinghia), che sosteneva il davanti e terminava nel retro, e da alcune stecche semicircolari presenti soltanto sul retro. La loro funzione era quella di sostenere i ricchi drappeggi posteriori degli abiti, direttamente ispirati alle \"robes \u00e0 la polonaise\" dell'epoca di Maria Antonietta. In questo tipo di abito era solitamente presente il \"tra\u00eene\", ovverosia un pesante strascico drappeggiato che arrivava sino a terra.\nTra il 1877 e il 1881, la tournure steccata scomparve, lasciando il posto a una sottogonna di semplice tela spessa. La linea degli abiti era infatti diventata filiforme, priva di volume sulla parte anteriore e con un corsetto pi\u00f9 stretto che tendeva a dare slancio alla figura femminile.\nSeconda tournure (1881-1889).\nNel 1881 la tournure torn\u00f2 in auge rigonfiandosi lentamente finch\u00e9 nel 1882 venne introdotto un nuovo modello che risultava pi\u00f9 funzionale del precedente. La vecchia tournure, col suo drappeggio e lo strascico, rendeva difficoltoso, se non impossibile, il sedersi senza sciupare il vestito; il nuovo modello dell'82 era dotato dello \"strapontin\", un meccanismo formato da vari cerchi che permetteva di sedersi agevolmente, raccogliendo lo strascico. Il volume creato sui fianchi e sulla parte posteriore per mezzo della tournure contrastava con l'esile figura del busto, sempre pi\u00f9 stretta e slanciata, che privilegiava una forma allungata e mortificante per la cassa toracica e il seno. La tournure gonfia spar\u00ec nuovamente alla fine degli anni '80.\nL'ultima fase della tournure (1889-1913).\nLa tournure continu\u00f2 la sua esistenza come imbottitura, detta \"cul de Paris\", in aggiunta agli stretti busti della Belle \u00c9poque, che donavano alla donna una forma ad S. Col '900 il corpo femminile perse questa connotazione e mut\u00f2 verso linee pi\u00f9 diritte e classiche."}
{"id": "2296243", "revid": "1272592", "url": "https://it.wikipedia.org/wiki?curid=2296243", "title": "Gerrit van der Meer", "text": "Fra i suoi lavori pi\u00f9 noti si possono citare la serie televisiva americana \"Dr. House - Medical Division\".\nPremi.\n\u00c8 stato nominato varie volte per degli Emmy e per dei PGA Awards:"}
{"id": "2296247", "revid": "74415", "url": "https://it.wikipedia.org/wiki?curid=2296247", "title": "Locomotiva FS D.147", "text": ""}
{"id": "2296248", "revid": "110157", "url": "https://it.wikipedia.org/wiki?curid=2296248", "title": "Surbahar", "text": "Il surbahar (Urdu: \u0633\u0631\u0628\u06c1\u0627\u0631;Hindi: \u0938\u0941\u0930 \u092c\u0939\u093e\u0930) \u00e8 uno strumento a corda della musica classica indostana del Nord dell'India.\n\u00c8 in relazione con pi\u00f9 noto sitar ma ha toni pi\u00f9 bassi.\nLe corde di solito sono venti, sette superiori pi\u00f9 tredici di risonanza. Dietro alla parte superiore del manico vi \u00e8 spesso una seconda cassa armonica di legno, oppure ricavata da una zucca. Il manico nella parte superiore ha incisioni ornamentali, come teste di animali o di draghi."}
{"id": "2296249", "revid": "125961076", "url": "https://it.wikipedia.org/wiki?curid=2296249", "title": "Enrico Varriale", "text": "Biografia.\nDiventa giornalista professionista nel 1985, alternando lo studio universitario al lavoro di giornalista presso la tv privata napoletana Canale 21 e redattore presso \"Il Mattino\". Nel 1986 approda alla sede Rai di Napoli, collaborando con il Tg regionale. Nel 1989 passa alla redazione Rai di Roma e lavora nella redazione sportiva del TG3, diretta da Aldo Biscardi, che lo promuover\u00e0 come inviato di punta a \"Il processo del luned\u00ec\".\nDa met\u00e0 anni novanta diventa inviato speciale al seguito della nazionale italiana di calcio, che accompagna in quattro campionati del mondo e in due campionati europei. Dal 1994 passa alla Tgs, attuale Rai Sport, e partecipa a programmi come \"90\u00ba minuto\" e \"La Domenica Sportiva\" in onda su Rai 2. Dal 2000 al 2015 conduce \"Stadio Sprint\", sempre su Rai 2, affiancato prima dall'ex calciatore Vincenzo D'Amico e poi da Bruno Gentili. Nel 2010 \u00e8 inviato in Sudafrica al seguito della nazionale italiana ai mondiali e nel 2012 \u00e8 opinionista delle partite degli Europei nella trasmissione Rai condotta da Franco Lauro. Dal 2012 conduce anche \"Novanta Minuti\" su Rai Sport 1 insieme a Valeria Ciardiello. Dal settembre 2013 conduce \"Il processo del luned\u00ec\" su Rai Sport 1, fino alla chiusura del programma nel 2016.\nNel 2010 ha pubblicato \"A bordo campo: il calcio oltre la linea bianca,\" con la prefazione di Marcello Lippi, e nel 2011 \"Napoli 8 e 1/2, \"dedicato agli 85 anni di rapporto tra la citt\u00e0 e la squadra di calcio partenopea, formazione della quale \u00e8 tifoso. Viene nominato vicedirettore di Rai Sport nel gennaio 2019, dal settembre successivo assume la conduzione di \"90\u00ba minuto\". Nel 2021, in occasione dell'Europeo, ha commentato i pre e post-partita della Nazionale insieme a Claudio Marchisio direttamente allo stadio. Lascia poi la guida di \"90\u00b0 minuto\" a Marco Lollobrigida.\nPremi.\nNel 2003 riceve il Premio Penisola Sorrentina \"Arturo Esposito\" con la seguente motivazione:\nNel 2010 ha inoltre ricevuto il Premio Ischia, riservato al miglior giornalista sportivo."}
{"id": "2296252", "revid": "1437331", "url": "https://it.wikipedia.org/wiki?curid=2296252", "title": "Area archeologica di Capo la Timpa", "text": "L'area archeologica di \"Capo la Timpa\" \u00e8 un sito archeologico, compreso nel territorio del comune di Maratea, situato sull'omonimo promontorio.\nGeografia.\nCapo la Timpa \u00e8 uno dei due promontori su cui insiste il comprensorio geologico-geografico della cosiddetta valle di Maratea, conca naturale formatasi in seguito all'erosione di correnti fluviali, prevalentemente sotterranee.\nIl promontorio, di piccole dimensioni, non supera i 120 m di altezza sul livello del mare.\nStoria.\nLe prime frequentazioni del capo la Timpa accertare risalgono all'era neolitica. Durante l'Et\u00e0 del Bronzo si sviluppa un primo abitato entro capanne, .\nDopo un apparente iato durante l'Et\u00e0 del Ferro, l'abitato si ricostituisce nel VI secolo a.C., e diventa un importante snodo commerciale tra le popolazioni indigene, le altre popolazioni italiche e le colonie greche.\nGli scavi.\nA partire da una segnalazione del 1978, gli scavi si sono protratti dal 1988 al 1991, sotto la direzione di P. Bottini, a cura della Sovrintendenza ai Beni Archeologici della Basilicata.\nAlcuni dei reperti ritrovati sono esposti alla mostra di Palazzo De Lieto."}
{"id": "2296255", "revid": "313323", "url": "https://it.wikipedia.org/wiki?curid=2296255", "title": "Palazzo Corbo di Sopra (Avigliano)", "text": ""}
{"id": "2296257", "revid": "313323", "url": "https://it.wikipedia.org/wiki?curid=2296257", "title": "Palazzo Masi (Avigliano)", "text": ""}
{"id": "2296260", "revid": "2160814", "url": "https://it.wikipedia.org/wiki?curid=2296260", "title": "Capolettera", "text": "Con il termine capolettera si intende la consonante o vocale iniziale della prima parola della prima riga di un testo. Per i manoscritti antichi si usa spesso il termine iniziale (e talvolta quello creato nel XIX secolo in area anglosassone di versale).\nIn genere, nei manoscritti miniati, il capolettera era di dimensioni maggiori rispetto alle altre consonanti e vocali seguenti, e veniva decorato con disegni particolari dagli amanuensi. Con l'introduzione della stampa da parte di Johannes Gutenberg, il capolettera, a seconda dello stile di stampa utilizzato, era limitato alla rappresentazione di questa in dimensioni maggiori, ma senza elaborati particolari.\nTipologia.\nMorfologicamente possono essere divisi in varie categorie, soprattutto per i manoscritti antichi:\nNell'uso moderno a stampa, come detto, sono solitamente solamente pi\u00f9 grandi e quasi sempre dello stesso \"font\" del corpo principale del testo.\nIl capolettera pu\u00f2 essere sulla linea di base della prima linea di testo, sullo stesso margine, come nell'esempio seguente. Questa \u00e8 l'impaginazione pi\u00f9 semplice da creare al computer, incluso l'HTML:\nLorem ipsum dolor sit amet, consectetur adipisicing elit, sed do eiusmod tempor incididunt ut labore et dolore magna aliqua. Ut enim ad minim veniam, quis nostrud exercitation ullamco laboris nisi ut aliquip ex ea commodo consequat. Duis aute irure dolor in reprehenderit in voluptate velit esse cillum dolore eu fugiat nulla pariatur. Excepteur sint occaecat cupidatat non proident, sunt in culpa qui officia deserunt mollit anim id est laborum.\nAltrimenti,l'iniziale pu\u00f2 trovarsi nel margine sinistro esteso ad uopo. In processori \"word\" e HTML, si pu\u00f2 ottenere inserendo due celle, una per l'iniziale e l'altra per il resto del testo. Esempio:\nCon un capo lettera tipo \"drop cap\", l'iniziale risiede all'interno del margine sinistro e superiore in uno spazio creato dentro al corpo del testo, la lettera si estende in basso attraverso pi\u00f9 linee di testo.\nNei browser dei computer moderni si pu\u00f2 ottenere con una combinazione di HTML e CSS usando il setting \"float: left;\". Una soluzione solo CSS \u00e8 quella di usare lo pseudo-elemento \":first-letter\".\nQuesto \u00e8 un esempio di questo formato:\nLorem ipsum dolor sit amet, consectetur adipisicing elit, sed do eiusmod tempor incididunt ut labore et dolore magna aliqua. Ut enim ad minim veniam, quis nostrud exercitation ullamco laboris nisi ut aliquip ex ea commodo consequat. Duis aute irure dolor in reprehenderit in voluptate velit esse cillum dolore eu fugiat nulla pariatur. Excepteur sint occaecat cupidatat non proident, sunt in culpa qui officia deserunt mollit anim id est laborum.\nIn alcuni manuscritti antichi, la prima lettera del corpo del testo che segue il capolettera pu\u00f2 essere a sua volta Maiuscola e ingrandita, come nell'immagine a inizio pagina del salterio della Biblioteca Scarabelli dove alla B iniziale segue una E maiuscola.\nNei testi scritti in insulare era comune la pratica di continuare a porre lettere maiuscole (al tempo in realt\u00e0 percepite come scritte in un carattere diverso) via via pi\u00f9 piccole fino a raggiungere la grandezza del corpo del testo creando l'effetto definito \"diminuendo\"\nStoria.\nGi\u00e0 nel IV secolo d.C. appaiono i primi esempi di uso di capolettera per ora conosciuti. A quel tempo non era in uso l'abitudine di spaziare tra di loro le parole, le frasi e i paragrafi. La comunicazione era quasi esclusivamente orale, e lo scritto era principalmente un modo per fissare su un supporto stabile le parole. La lettura veniva usata soprattutto per aiutare a richiamare alla mente ci\u00f2 che perlopi\u00f9 era gi\u00e0 saputo, spesso a memoria, dal lettore. Gli scribi usavano i capilettera per dividere in pezzi la continuit\u00e0 grafica, indicando il punto di inizio di una nuova sezione logica del testo, non avevano la funzione di decorare ma quella di aiutare il lettore a trovare il passo che lo interessava, o a mantenere il filo della lettura. Con il tempo si invalse l'uso di colorarle prima per evidenziarle (spesso di rosso minio, da qui la parola \"miniare\") e poi di decorarle con figure che richiamassero il tema del testo che seguiva la lettera per aiutare ancor di pi\u00f9 il lettore.\nNel medioevo quella di decorare le \"lettere iniziali\" di libri di pregio (soprattutto bibbie, libri di chiesa e copie di scrittori classici) era ormai divenuta un'arte, quella della Miniatura, che conter\u00e0 i suoi maestri e e le scuole di prestigio, fino ad uscire dai capilettera per invadere i margini prima l'intera pagina poi. Mantennero un profilo pi\u00f9 umile i capilettera usati in testi pi\u00f9 mondani come le liste di carattere commerciale o contabile/amministrativo; in questi casi erano solitamente semplicemente colorate in rosso, chiamato in latino \"rubricum\" da qui la parola rubrica.\nL'uso delle iniziali divenne sempre meno funzionale e pi\u00f9 decorativo con il consolidarsi dell'abitudine, in epoca carolingia, all'uso delle spaziature del testo, e con il cambiamento dell'uso della lettura in epoca basso-medievale per il diffondersi della cultura a opera delle universit\u00e0.\nIn pi\u00f9 l'introduzione della stampa mobile rese complessa l'impaginazione con capilettera troppo grandi e ancorpi\u00f9 la loro decorazione se non ridotta al minimo. Tutto questo e il mutare dei gusti ha portato i capilettera a diventare sempre pi\u00f9 piccoli e semplici. Fino al XX secolo in cui il loro uso era praticamente limitato a certificati e diplomi. Eccezione quei libri in cui si volesse dare al libro un effetto di antico.\nCon l'introduzione della composizione tipografica digitale, che ha portato una notevole libert\u00e0 impaginativa, l'uso del capolettera sta lentamente tornando sia in stampa che su pagine digitali, mantenendone comunque l'uso per scopi stilistici o di genere (favole per bimbi, pagine web di siti dedicati a temi di magia o calligrafia, etc.)"}
{"id": "2296267", "revid": "767487", "url": "https://it.wikipedia.org/wiki?curid=2296267", "title": "Local H", "text": "I Local H sono un gruppo musicale grunge statunitense formatosi a Zion, in Illinois nel 1987;\nformata da Scott Lucas (voce, chitarra, basso) e Joe Daniels (percussioni) esord\u00ec nel 1995 con l'album \"Ham Fisted\" il successo mediocre dell'album fu dovuto principalmente al fatto che fu pubblicato quando il movimento grunge stava per giungere al termine.\nRecentemente il batterista Joe Daniels \u00e8 stato sostituito da Brian St. Clair."}
{"id": "2296269", "revid": "2184720", "url": "https://it.wikipedia.org/wiki?curid=2296269", "title": "Area archeologica dell'isola di Santo Janni", "text": "L'area archeologica dell'isola di Santo Janni \u00e8 un sito di archeologia subacquea, compreso nelle acque territoriali del comune di Maratea, in provincia di Potenza, presso l'omonima isola.\nL'area si \u00e8 rivelata ospitare il pi\u00f9 grande giacimento di ancore e anfore di epoca romana del Mare Mediterraneo sinora esplorato. Gli esemplari rinvenuti sono oggi esposti al museo di Palazzo De Lieto a Maratea.\nL'isola stessa presenta poi strutture e vasche destinate alla produzione del \"garum\"."}
{"id": "2296270", "revid": "729019", "url": "https://it.wikipedia.org/wiki?curid=2296270", "title": "Linea U1 (metropolitana di Berlino)", "text": "La linea U1 della metropolitana di Berlino (\"U-Bahn\") \u00e8 lunga 8,8\u00a0km e ha 13 stazioni.\nStoria.\nI progetti sul finire del XIX secolo per la costruzione della sopraelevata erano mal visti dai ricchi residenti del centro di Berlino i quali temevano inquinamento acustico e visivo. La linea U1 venne perci\u00f2 realizzata nei quartieri pi\u00f9 poveri e periferici del sud della citt\u00e0. I lavori furono terminati nell'arco di sei anni, tra il 1896 e il 1902.\nOggi la U1 \u00e8 l'unica linea della U-Bahn a non intersecare l'anello ferroviario \"Ringbahn\", ed \u00e8 perci\u00f2 la sola linea della metropolitana di Berlino integralmente contenuta nella citt\u00e0 interna (\"Innenstadt\").\nPercorso.\nCon origine nel quartiere di Friedrichshain, la linea U1 sormonta il fiume Sprea grazie all'Oberbaumbr\u00fccke, per poi attraversare in direzione ovest i quartieri di Kreuzberg e Sch\u00f6neberg fino a Charlottenburg.\nLa parte orientale della linea \u00e8 sopraelevata e costituisce il tratto pi\u00f9 antico (inaugurato nel 1902) della metropolitana di Berlino.\nStazioni.\nDelle tredici stazioni di cui \u00e8 composta la U1, ben sette appartengono al quartiere di Kreuzberg, per il quale la linea costituisce non solo un importante asse viario ma anche un caratteristico e pittoresco scenario."}
{"id": "2296273", "revid": "339392", "url": "https://it.wikipedia.org/wiki?curid=2296273", "title": "Maestro del Giardinetto", "text": ""}
{"id": "2296275", "revid": "1272592", "url": "https://it.wikipedia.org/wiki?curid=2296275", "title": "Thomas L. Moran", "text": "Fra i suoi lavori pi\u00f9 noti si pu\u00f2 citare la serie televisiva statunitense \"Dr. House - Medical Division\". \nPremi.\n\u00c8 stato nominato varie volte per degli Emmy e per dei PGA Awards:"}
{"id": "2296276", "revid": "228587", "url": "https://it.wikipedia.org/wiki?curid=2296276", "title": "Dittico di re Davide e san Gregorio", "text": "Il dittico di re Davide e san Gregorio \u00e8 un dittico consolare in avorio dedicato al Re Davide e a san Gregorio, donato al Duomo di Monza da re Berengario I. \nL'oggetto risale al VI secolo e rappresenta un console romano nell'atto di dare l'avvio alle corse nel Circo. Fu poi stato modificato in epoca carolingia con l'incisione dei nomi e per contenere il Codice purpureo del IX secolo che oggi \u00e8 conservato nella Biblioteca Capitolare del Duomo di Monza."}
{"id": "2296277", "revid": "287204", "url": "https://it.wikipedia.org/wiki?curid=2296277", "title": "Jaunpass", "text": "Lo Jaunpass, in francese Col du Jaun \u00e8 un passo di montagna nelle Prealpi svizzere. Collega Gruy\u00e8re nel Canton Friburgo con la Simmental nel Canton Berna. Scollina a un'altitudine di 1\u00a0509\u00a0m s.l.m.\nStoria.\nLa strada venne costruita dopo la met\u00e0 del XIX secolo per collegare le piazze militari di Bulle e di Thun; venne pianificata durante la Guerra franco-prussiana e portata a termine nel 1878."}
{"id": "2296278", "revid": "767487", "url": "https://it.wikipedia.org/wiki?curid=2296278", "title": "Racconti incantati", "text": "Racconti incantati (\"Bedtime Stories\") \u00e8 un film del 2008 diretto da Adam Shankman con protagonista Adam Sandler.\nTrama.\nLa storia viene raccontata dal padre del protagonista, che inizia ricordando quando era il direttore di un piccolo albergo, che curava con molto amore e l'aiuto dei due figli, Skeeter e Wendy, a cui raccontava bellissime favole ogni sera. Tuttavia gli affari non andavano bene, e fu costretto a vendere l'albergo a Barry Nottingham. Questi gli promise che, se in futuro il figlio si fosse dimostrato abbastanza in gamba, avrebbe potuto persino dargli la direzione. A questo punto la storia si sposta nel presente, dove Skeeter Bronson \u00e8 un tuttofare nell'albergo, maltrattato da tutti tranne dal suo amico Mickey, un cameriere. Un giorno sua sorella, Wendy, che non lo vede da quattro anni, lo invita alla festa di compleanno di sua figlia Bobby e approfitta della situazione per chiedergli di badare per una settimana sia a lei che al fratellino Patrick, aiutato anche dalla sua amica insegnante Jill. Wendy deve assentarsi per sistemare la nuova casa dove si trasferiranno perch\u00e9 lei ha perso il lavoro come preside, visto che la sua scuola deve essere demolita. Non sapendo come passare le serate con i ragazzi, Skeeter comincia a raccontare loro delle favole che inventa sul momento. Ben presto per\u00f2 si rende conto, quando cerca di ottenere una Ferrari, che, non solo le favole diventano realt\u00e0, ma anche le aggiunte improbabili dei suoi nipoti si avverano. Provando a migliorare la propria posizione nell'albergo tramite le favole, d\u00e0 luogo ad una serie di racconti ambientati nei posti pi\u00f9 disparati, dal Far West all'antica Roma; tuttavia l'ultimo racconto, quello che avrebbe dovuto consentirgli il posto di direttore, si conclude con il suo personaggio incenerito, perch\u00e9 Skeeter aveva detto ai nipoti che nella vita vera non esiste lieto fine. Skeeter, proprio cercando di evitare questa conclusione, roviner\u00e0 la festa di compleanno del suo capo, facendosi licenziare e sostituire alla direzione dal suo arrogante rivale Kendall, fidanzato con la figlia di Berry.\nSkeeter si ritrova solo e disperato perch\u00e9 i suoi piani sono falliti e persino Jill, a cui aveva cominciato ad interessarsi, \u00e8 arrabbiata con lui. Parlando con suo padre riesce per\u00f2 a ritrovare la fiducia in se stesso e il giorno seguente il signor Berry, andato dal giudice per far approvare alcune migliorie al progetto, lo incontra in tribunale: il giudice \u00e8 infatti un'ex compagna di liceo di Skeeter, una di quelle che all'epoca lo trattava male e che lui ha rincontrato alcuni giorni prima grazie alle originali idee sulla trama dei nipotini. Il giudice rifiuta di approvare le migliorie, ma concede lo spostamento dell'albergo nuovo dove il signor Berry originariamente lo voleva, cio\u00e8 su una spiaggia. Le cose sembrano risolte, ma non si riesce a comunicare con Kendall, direttore dei lavori, intenzionato a demolire la scuola pochi minuti dopo. Skeeter e Jill si lanciano in una rocambolesca corsa contro il tempo a bordo di una moto rubata e giungono appena in tempo per impedire la distruzione della scuola.\nAlla fine Skeeter e Jill, ormai sposati, dirigono un motel sulla riva del mare, mentre Kendall e la sua amante Aspen lavorano come camerieri. Mickey ha sposato la ricchissima figlia di Berry, Violet, mentre Wendy \u00e8 ancora direttrice della scuola."}
{"id": "2296279", "revid": "1543377", "url": "https://it.wikipedia.org/wiki?curid=2296279", "title": "Teoria di stringa tipo II", "text": "In fisica teorica, la teoria di stringa tipo II, \u00e8 una delle cinque teorie delle superstringhe matematicamente consistenti all'interno della teoria delle stringhe.\nIl termine include le teoria delle stringhe di tipo IIA e di tipo IIB.\nEntrambe le teorie hanno il massimo numero di supersimmetria, 32 supercariche in 10 dimensioni.\nSono basate entrambe sulla teoria di stringhe chiuse orientate e differenziano solo nella scelta della proiezione GSO sul foglio di mondo (worldsheet).\nPropriet\u00e0 principali.\nLe cinque teorie delle superstringhe sono:\nLe teorie di gauge chirali possono essere inconsistenti a causa di anomalie. Queste accadono quando certi diagrammi di Feynman a un loop determinano una rottura della simmetria di gauge nei loro effetti quantistici."}
{"id": "2296280", "revid": "54354", "url": "https://it.wikipedia.org/wiki?curid=2296280", "title": "Teorie di stringa tipo II", "text": ""}
{"id": "2296290", "revid": "436907", "url": "https://it.wikipedia.org/wiki?curid=2296290", "title": "Lifetime (gruppo musicale)", "text": "I Lifetime sono un gruppo hardcore punk statunitense del New Jersey, appartenente anche alla prima ondata dell'emo. La band si \u00e8 formata nel 1990 e sciolta nel 1997. Alla fine del 2005 il gruppo ha annunciato la riunione.\nStoria.\nLa band fu formata nel 1990 dal cantante Ari Katz e dal chitarrista Dan Yemin, caratterizzandosi ben presto per i testi positivi e introspettivi, atipici nella scena hardcore dell'epoca. Con la pubblicazione dell'EP \"Ghost\" il gruppo ottenne un buon successo nell'underground. Nel 1992 il complesso pubblic\u00f2 il primo album di studio \"Background\", a cui segu\u00ec un periodo caratterizzato da molti cambiamenti di formazione. Nel 1995 la formazione si stabilizz\u00f2 con l'arrivo di Pete Martin (chitarra), David Palaitis (basso) e Scott Golley (batteria). Nello stesso anno la band pubblic\u00f2 il suo secondo album, \"Hello Bastards\" su Jade Tree Records, che assieme al successivo \"Jersey's Best Dancers\" del 1997 accrebbe la notoriet\u00e0 del complesso nell'underground. Tuttavia, dopo un breve tour per pubblicizzare l'album, i Lifetime decisero di sciogliersi nel 1997..\nDopo lo scioglimento, Dan Yemin fece parte di altre due punk band, i Kid Dynamite e i Paint It Black. Dave Palaitis, Ari Katz e sua moglie Tannis Kristjanson formarono gli Zero Zero.\nReunion.\nNell'estate del 2005 il gruppo si riun\u00ec e part\u00ec per un tour sulla East Coast degli Stati Uniti, i cui proventi furono tutti devoluti in beneficenza. Dopo vari altri live i Lifetime firmarono con la Decaydance Records nel marzo 2006, prima di partire per un tour con The Bronx e The Loved Ones. Dopo la pubblicazione dell'EP \"2 Songs\", il gruppo pubblic\u00f2 il suo quarto, e ben accolto da critica e fans, album intitolato semplicemente \"Lifetime\" nel febbraio 2007. Proprio da questo disco la band estrarr\u00e0 il singolo (con annesso videoclip) Airport Monday Morning.."}
{"id": "2296291", "revid": "119482048", "url": "https://it.wikipedia.org/wiki?curid=2296291", "title": "Stringa eterotica", "text": "In fisica teorica, una stringa eterotica \u00e8 un misto o ibrido peculiare di una stringa bosonica e di una superstringa. Viene detta eterotica per l'origine greca dell'etimo \"Heterosis\", cio\u00e8 ibrido.\nPropriet\u00e0 principali.\nLe teorie delle stringhe eterotiche sono basate su un ibrido particolare di superstringa tipo I e stringa bosonica. Vi sono due tipi di stringhe eterotiche che differiscono riguardo al gruppo di gauge deca-dimensionale: la stringa eterotica \"E\"8\u00d7\"E\"8 e la stringa eterotica SO(32). (Il nome di eterotica SO(32) \u00e8 lievemente impreciso riguardo ai gruppi di Lie SO(32) perch\u00e9 la teoria d\u00e0 origine a un quoziente di Spin(32)/Z2 che non \u00e8 equivalente a SO(32).)\nNella tabella seguente vengono riassunte tutte le principali propriet\u00e0 delle stringhe."}
{"id": "2296292", "revid": "54354", "url": "https://it.wikipedia.org/wiki?curid=2296292", "title": "Teorie di stringa eterotica", "text": ""}
{"id": "2296295", "revid": "647919", "url": "https://it.wikipedia.org/wiki?curid=2296295", "title": "Suore Domenicane della Madonna dell'Arco", "text": ""}
{"id": "2296296", "revid": "547992", "url": "https://it.wikipedia.org/wiki?curid=2296296", "title": "Michela Fanini", "text": "Carriera.\nMichela Fanini nacque in una famiglia legata al ciclismo: il nonno era Lorenzo Fanini, fondatore di una casa di biciclette, mentre lo zio Ivano Fanini, patron prima di squadre dilettantistiche e dal 1989 del team professionistico Amore &amp; Vita. Dotata di uno spunto veloce, si mise in evidenza gi\u00e0 nelle categorie giovanili; tra le Juniores vest\u00ec la maglia della Nazionale ai campionati del mondo 1990 e 1991, vincendo anche gare in Francia e Paesi Bassi.\nPassata alle Elite, gi\u00e0 a 19 anni, nel 1992, conquist\u00f2 il titolo di campionessa italiana su strada a Montebelluna. L'anno successivo al Giro d'Italia, appena rilanciato dopo due anni di stop dalla societ\u00e0 diretta dal padre Brunello, vinse una tappa e concluse al quinto posto assoluto, facendo sua anche la classifica delle giovani. In stagione si aggiudic\u00f2 anche una frazione al Tour Cycliste F\u00e9minin e una al Tour de la Communaut\u00e9 Europ\u00e9enne, e si classific\u00f2 seconda nel Campionato italiano, quarta nella gara in linea dei campionati del mondo di Oslo e terza nella cronometro a squadre iridata con il quartetto azzurro completato da Valeria Cappellotto, Fabiana Luperini e Roberta Bonanomi.\nNel 1994 vinse la classifica finale del Giro d'Italia, aggiudicandosi anche una tappa, e tre frazioni del Tour Cycliste, mentre ai campionati del mondo in Sicilia concluse solo 52\u00aa anche a causa di una caduta nel finale di gara quando era con le prime. Il 26 ottobre 1994 mor\u00ec in un incidente stradale alle porte di Lucca: alla guida della sua Peugeot 205, perse il controllo del veicolo, che sband\u00f2 urtando su un muretto e ribaltandosi.\nRiconoscimenti postumi.\nSuo padre, Brunello Fanini, rifondatore solo l'anno prima del Giro d'Italia femminile, cre\u00f2 gi\u00e0 nel 1995 in sua memoria il Memorial Michela Fanini, che divenne in seguito, come Giro della Toscana Femminile-Memorial Michela Fanini, appuntamento fisso di settembre del calendario internazionale; lanci\u00f2 inoltre la squadra femminile SC Michela Fanini-Record-Rox, dal 2005 registrata come squadra UCI. A Michela Fanini sono dedicate anche numerose vie, piazze e piste ciclabili, soprattutto in Toscana: le piazze centrali di Segromigno e di Paganico, un piazzale a Campi Bisenzio, piste ciclabili a Torre del Lago, Cervia, Lunata e Capannori, vie a Monzambano e Crocetta del Montello, il ciclodromo di Vaiano."}
{"id": "2296297", "revid": "216401", "url": "https://it.wikipedia.org/wiki?curid=2296297", "title": "Memorial Michela Fanini", "text": ""}
{"id": "2296298", "revid": "68912185", "url": "https://it.wikipedia.org/wiki?curid=2296298", "title": "Stringa fermionica", "text": ""}
{"id": "2296299", "revid": "113216948", "url": "https://it.wikipedia.org/wiki?curid=2296299", "title": "Luis Llosa", "text": "Biografia.\nCugino dello scrittore Mario Vargas Llosa, nel 1988 dirige il suo primo lungometraggio dal titolo \"Crime Zone\".\nNel 1994 per \"Lo specialista\" si ispira liberamente ai romanzi di John Shirley \"The Specialist\". Nel 1997 nella categoria peggior regista, si aggiudica una nomina ai Razzie Awards per \"Anaconda\".\nNel 2005 dirige \"La fiesta del chivo\", un riadattamento del romanzo \"La festa del caprone\" di Mario Vargas Llosa."}
{"id": "2296302", "revid": "69794", "url": "https://it.wikipedia.org/wiki?curid=2296302", "title": "1\u00aa edizione dei Satellite Awards", "text": "I primi Satellite Award sono stati consegnati il 15 gennaio 1997, durante una cerimonia presentata da Stacy Keach."}
{"id": "2296303", "revid": "767487", "url": "https://it.wikipedia.org/wiki?curid=2296303", "title": "Lingua tshangla", "text": "La lingua tshangla o sharchop \u00e8 una lingua himalayana parlata in Bhutan, Cina ed India.\nDistribuzione geografica.\nSecondo l'edizione 2009 di \"Ethnologue\", l'idioma \u00e8 parlato nel Bhutan orientale e sud-orientale da 157.000 persone. Piccole comunit\u00e0 linguistiche sono attestate anche in Cina (7.000 locutori) ed in India (11.200)."}
{"id": "2296305", "revid": "648655", "url": "https://it.wikipedia.org/wiki?curid=2296305", "title": "Gotico internazionale in Europa", "text": "Il Gotico internazionale (o \"fiammeggiante\" o \"tardogotico\") \u00e8 uno stile delle arti figurative databile tra il 1370 circa e, a seconda delle zone, la prima met\u00e0 del XV secolo o gli albori del XVI.\nCome sottolinea il nome, questa fase stilistica ebbe un'estensione internazionale, con caratteri comuni, ma anche con molte variabili locali. Lo stile non si diffuse a partire da un centro di irradiazione, come era stato per esempio per il gotico e l'\u00cele-de-France, ma fu piuttosto frutto di un dialogo tra le corti europee, favorito dai numerosi scambi reciproci. Tra queste corti ebbe comunque un ruolo preminente quella papale, in particolare quella avignonese, vero centro di aggregazione e scambio per gli artisti di tutto il continente.\nLo sviluppo territoriale del gotico internazionale nei vari paesi europei gener\u00f2 numerose varianti regionali.\nFrancia.\nAvignone e Provenza.\nIl centro pi\u00f9 vivace della fine del secolo XIV fu sicuramente Avignone, dove alla corte papale soggiornavano artisti da tutta Europa (e con essi gli ambasciatori, i mercanti, i banchieri, i pellegrini), che diffusero un'inesauribile fonte di modelli. L'assenza di una radicata tradizione artistica locale antecedente fece s\u00ec che gli artisti lavorassero privi di condizionamenti e in ambiente di reciproci scambi culturali. La scuola pittorica locale era caratterizzata da un'audacia spaziale, da dettagli naturalistici e da una convivenza in equilibrio tra realismo (soprattutto nelle fisionomie) e astrazione raffinata.\nCol ritorno del papa a Roma non si arrest\u00f2 del tutto la produzione artistica, ma divenne meno ricca e meno audace. Le pitture pervenuteci sono scarse, ma restano notevoli esempi di scultura funeraria, come il monumento funebre al cardinale La Grange (1403) nella chiesa di San Marziale, esemplare del ricorrere di temi macabri. Sulla lastra anteriore il corpo del defunto viene rappresentato in avanzato stato di decomposizione, ma ancora pi\u00f9 sorprendenti erano le perdute sette teste di rappresentanti dei pi\u00f9 alti gradi sociali in vari stadi di putrefazione: si tratta di una delle prime rappresentazioni del genere, che avevano come retaggio le iconografie trecentesche dei \"trionfi della morte\", dell\"'incontro dei tre vivi con i tre morti\" e delle \"danze macabre\".\nSe la produzione originale andava affievolendosi, la citt\u00e0 rest\u00f2 a lungo una miniera di modelli, che si diffondevano in tutta Europa tramite i taccuini di schizzi e disegni copiati e acquistati dalle botteghe artigiane nelle citt\u00e0. Nella seconda met\u00e0 del XV secolo la produzione artistica, favorita dalle vie di comunicazione con la Borgogna, si orient\u00f2 verso opere di matrice fiamminga. Tra gli artisti pi\u00f9 rappresentativi di questa stagione ci furono il Maestro dell'Annunciazione di Aix-in-Provence, identificato come Barth\u00e9lemy d'Eyck, ed Enguerrand Charonton.\nParigi.\nGrande forza di irradiamento artistico ebbero gli \"atelier\" di miniatori delle corti francesi, di Parigi e delle corti collegate di Bourges e Digione, dove confluivano, lavorando spesso gomito a gomito, artisti di varie provenienze, tra i quali emergevano i fiamminghi e gli italiani. Il punto di partenza \u00e8 ravvisabile nelle opere di Jean Pucelle che nella prima met\u00e0 del XIV secolo fondeva la tradizione lineare francese con la nuova rappresentazione toscana dello spazio. Su queste premesse si innestarono le tavole dipinte da Melchior Broederlam a Digione per la certosa di Champmol, con ampie desunzioni avignonesi e senesi, e le miniature di Jacquemart de Hesdin. Di autore ignoto \u00e8 il \"Paramento di Narbona\", un telo di seta dipinto a grisaille nel 1375, destinato a paramento d'altare, con scene della passione di Cristo, ugualmente collegato alle esperienze derivate da Pucelle. Tra i maestri pi\u00f9 importanti spiccano il Maestro del Maresciallo Boucicaut (forse Jacques Coene, direttore del cantiere per il Duomo di Milano nel primo decennio del Quattrocento), che elabor\u00f2 soluzioni espressive avanzate, migliorando la gamma di colori disponibili e rendendoli pi\u00f9 brillanti, trasparenti e precisi nel rappresentare i dettagli, tramite la scoperta di nuove sostanze agglutinanti. Fu tra i primi ad usare i cieli di tinte pi\u00f9 schiarite all'orizzonte. In opere come le miniature della \"Demandes \u00e0 Charles VI\" spicca, oltre alla precisione ottica nel riprodurre la realt\u00e0 (le venature del legno, le decorazioni nei pavimenti...) e le fisionomie, una nuova prospettiva spaziale che anticipa gli sviluppi successivi della pittura fiamminga: miniature come l'episodio di Pierre Salomon in conversazione con il re sono delimitate ai lati da due colonnine e un architrave, come se si trattasse di una finestra illusionisticamente aperta sull'episodio, che \"buca\" la pagina (infatti gli oggetti e i personaggi sono spesso tagliati in parte fuori dalla rappresentazione).\nI tre fratelli Limbourg, originari della Gheldria, furono attivi nello stesso periodo. Dopo essere stati a servizio di Filippo l'Ardito nel 1404, passarono sotto il duca Jean de Berry, uomo dai molteplici interessi alla cui corte vivevano molti artisti, musicisti e scrittori, creando uno degli ambienti pi\u00f9 vivaci d'Europa. I Fratelli poterono qui mettere a frutto l'esperienza acquisita, sviluppando ulteriormente i traguardi degli altri maestri. Nel loro capolavoro, le \"Tr\u00e8s riches heures du Duc de Berry\", crearono, tra le altre, le miniature dei dodici mesi dell'anno, raffigurando in ciascuna dei magnifici paesaggi con una dilatazione spaziale mai vista prima, grazie anche all'uso di linee di forza diagonali e di delicate sfumature atmosferiche di profondit\u00e0. Anche qui la cura dei dettagli \u00e8 altissima, e tutta la rappresentazione \u00e8 unificata da alcuni elementi stilistici comuni: le proporzioni esili, i contorni dalle linee sinuose e ritmate, i colori tenui e raffinati. Tantissimi i virtuosismi, nella resa dei materiali o nei pi\u00f9 suggestivi effetti di luce.\nImportante fu anche la manifattura parigina di arazzi (ad Arras), sebbene sempre pi\u00f9 scalzata dalla concorrenza fiamminga. Anche in questa forma d'arte i temi privilegiati erano quelli legati al mondo cortese e fiabesco. Degli ultimi decenni del XIV secolo \u00e8 l\"Apocalisse di Angers\", una serie di sette arazzi realizzata da Hennequin de Bruges e dall'arazziere Nicolas Bataille per il castello di Luigi I d'Angi\u00f2.\nNella seconda met\u00e0 del XV secolo l'ambiente parigino fu dominato dalla figura di Jean Fouquet, che aveva compiuto un lungo viaggio in Italia venendo in contatto con gli artisti prospettici (Angelico, Veneziano, Piero della Francesca). Nelle sue miniature seppe fondere l'eredit\u00e0 gotica con un nuovo linguaggio ispirato all'Umanesimo.\nBorgogna.\nIn Francia comunque la produzione artistica di questo periodo non pu\u00f2 svincolarsi dalle questioni di prestigio politico, legate alle rivendicazioni dinastiche dei duchi di Berry e di Borgogna.\nIn Borgogna, sotto Filippo l'Ardito, si svilupp\u00f2 una scultura caratterizzata da una svolta stilistica, grazie all'opera di Claus Sluter. Il gusto compiaciuto verso gli oggetti preziosi e cesellati venne scosso da nuove opere pi\u00f9 monumentali e drammatiche, ispirate a un gigantismo inedito, che pose le basi per una decisiva svolta nella cultura figurativa europea.\nLe monumentali figure immobili colpiscono adesso per il semplice volume, sebbene ancora impreziosito da potenti effetti di chiaroscuro e dalla minuziosa resa dei dettagli. Un capolavoro di questo nuovo approccio \u00e8 per esempio il \"Pozzo dei Profeti\" (1395) di Claus Sluter nella Certosa di Champmol, frammento di una complessa Crocefissione gravemente danneggiata nel corso della Rivoluzione Francese, dove le possenti figure (soprattutto i sei profeti) sono caratterizzate da un saldo volume plastico e da una notevole individuazione psicologica. Gli effetti di chiaroscuro sono potenti e notevole \u00e8 l'attenzione agli aspetti reali, anche dismessi, come le pesanti cinghie in cuoio che stringono i panni lanosi, oppure le vene palpitanti sulle fronti calve.\nIn pittura si registrano molteplici influenze, come nel caso di Jean Malouel (lo zio dei fratelli Limbourg), pittore di corte dal 1396. Le sue opere riecheggiano nel modellato dei volti e delle mani la scuola italiana e nella monumentalit\u00e0 delle figure l'opera di Sluter (fu Malouel infatti a curare la doratura e la policromia della statue di Champmol). Dopo la sua morte prese il suo posto Henri Bellechose, che fu pi\u00f9 fedele alla tradizione locale, abbondando nelle dorature, nella rappresentazione di stoffe preziose e nei particolari tratti dalla tradizione tardogotica francese. Nonostante rimase pittore di corte dal 1415 al 1445, dopo un inizio molto promettente, ricevette sempre meno commissioni ducali.\nCon Filippo il Buono il ducato si estese fino a comprendere le Fiandre, l'Artois, il Brabante, l'Hainaut, il Limburgo, l'Olanda e la Zelanda. In quel periodo le influenze artistici si ampliarono, con apporti soprattutto fiamminghi.\nDa tutti questi elementi (nuova spazialit\u00e0 delle miniature parigine, eleganza e fisicit\u00e0 delle sculture di Sluter, ecc.), si svilupp\u00f2 in seguito la scuola fiamminga, con il suo originale spirito di attenzione al realismo.\nInghilterra.\nIn Inghilterra le arti al tempo di Riccardo II erano influenzate soprattutto dalla Francia e dalla Boemia, tramite gli artisti venuti alla corte con sua moglie Anna, come dimostrano le poche testimonianze superstiti, a causa dell'iconoclastia puritana che segu\u00ec l'esecuzione di Carlo I. Il migliore esempio \u00e8 forse il \"Dittico Wilton\" della National Gallery di Londra, dove una serie di temi politici e dinastici sono sottintesi dalla raffigurazione sacra, il cui stile elegante ricorda le analoghe produzioni delle corti francesi.\nFiandre.\nLa Fiandre, assoggettate fino al 1477 al ducato di Borgogna, godettero di uno sviluppo economico senza pari, con una borghesia cosmopolita, ricca e colta che per la prima volta acquistava un'importanza pienamente paragonabile a quella del ceto aristocratico.\nCi\u00f2 permise un prematuro superamento degli stilemi gotici, dando origine al Rinascimento fiammingo, che sul piano culturale contende a Firenze il primato europeo. Lo stile gotico rimase in voga pi\u00f9 a lungo per quanto riguarda la scultura, l'intaglio e, soprattutto, l'architettura, come testimonia lo stile \"brabantino\". Gli edifici vengono arricchiti di torri altissime, con una prevalenza di finestre sulle pareti in muratura. Tra le migliori realizzazioni il Municipio di Bruxelles (iniziato nel 1402) e di Lovanio, le cattedrali di Anversa e di Gand, oltre a numerosi edifici di Bruges, la capitale culturale dell'epoca.\nLa produzione di arazzi ebbe un vertice nella citt\u00e0 di Tournai.\nBoemia.\nIn Boemia all'epoca di Venceslao IV, nonostante le travagliate vicende politiche e religiose, si ebbe l'apice dello \"Stile dolce\". In pittura e scultura esso era caratterizzato da un'attenzione preminente alla linea, con il movimento ritmico delle pieghe nei panneggi, e da un'idealizzazione spirituale e \"purificata\" delle fisionomie. Frequente \u00e8 la produzione delle \"Belle Madonne\", spesso in legno, ispirate a eleganti modelli gotici francesi ma improntate a una maggiore serenit\u00e0 sorridente (come la \"Madonna di Krumlov\"). Esse ebbero un'ampia diffusione anche in tutto l'arco alpino orientale, dalla Germania meridionale all'Italia del nord, passando per l'Austria. Importante \u00e8 il ruolo del panneggio, che compone ampie falcate sinuose, ora morbide e fluide, ora aguzze e schioccanti, tali da creare giochi di chiaroscuro e masse vaporose che finiscono per assorbire la massa dei corpi (come nel \"San Bartolomeo\" del Germanisches Nationalmuseum, di un maestro boemo del XV secolo).\nIn pittura fu tipico l'uso di tinte morbidamente sfumate, che sottolineavano con delicatezza le rotondit\u00e0 delle forme. Accanto a questo stile si svilupp\u00f2 una corrente soprattutto interessata al grottesco, con forzature della prospettiva e dei colori per scopi espressivi: per esempio nella \"Resurrezione\" del Maestro degli altari di Wittingau un Cristo efebico si leva dal sepolcro coperto da una sgargiante veste rossa, mentre i soldati addormentati appaiono in grottesche pose caricaturali attorno al sarcofago scorciato secondo una prospettiva distorta.\nEuropa centrosettentrionale.\nCitt\u00e0 anseatiche.\nLa Germania, a differenza di Francia e Inghilterra, non era una grande monarchia unitaria, ma era segmentata in principati che dipendevano solo nominalmente dal potere centrale imperiale. Tra questi territori spiccavano le citt\u00e0 \"libere\", dotate di particolari concessioni che garantivano privilegi commerciali e un'ampia autonomia amministrativa. Era cos\u00ec nata nel XIV secolo la Lega anseatica, che presto manifest\u00f2 una cultura artistica e architettonica comune nelle citt\u00e0 partecipanti. Il cuore di questi centri (Brema, Lubecca, Rostock, Stralsunda, Danzica, Riga, Tallinn) era la piazza del mercato, dove si affacciava il Municipio che era l'edificio simbolo del prestigio e della ricchezza locale. Nelle vicinanze si trovava poi spesso la cattedrale gotica. L'architettura era caratterizzata da un esterno con mattoni a vista, anche negli edifici privati, mentre l'interno presenta di solito un'intonacatura a calce.\nUn grande protagonista, nel quale si riconoscono alcuni dei tratti pi\u00f9 tipici del gotico internazionale, fu il Meister Francke (\"Maestro Franco\"), che dipinse figure molto originali, con le proporzioni tra figure in primo e in secondo piano rovesciate: si pensi alle famose \"Storie di santa Barbara\" dove in una scena dei cavalieri appaiono come giganti oltre la boscaglia mentre i contadini in primo piano sono molto pi\u00f9 piccoli. Nella sua arte si trova anche una forte marcature degli elementi pi\u00f9 drammatici e truculenti, come nelle figure del Cristo dopo la passione, smagrito, deformato dal dolore e con il realistico sangue che cola ancora dalle ferite, oppure nelle scene di martirio, come quella \"di Tommaso Becket\", dove non sono risparmiati i particolari pi\u00f9 macabri, come la ricca veste vescovile macchiata dai fiotti di sangue delle ferite.\nPer quanto riguarda la scultura, notevole fu la creazione di altari a scomparti, anche se quello che ci \u00e8 pervenuto \u00e8 solo una minima parte della produzione originaria. Tra i migliori maestri ci fu Bernt Notke, autore per esempio del monumentale complesso di \"San Giorgio, il drago e la Principessa\" (1489) nella cattedrale di Stoccolma.\nArea renana.\nLa zona renana, dal lago di Costanza alla Foresta Nera, conobbe nel corso del Quattrocento una fase di grande dinamismo, come testimoniano i concili di Costanza (1414-1418) e di Basilea (1431-1439).\nIn campo artistico si svilupp\u00f2 in questa zona uno stile incantato ed incantevole detto \"stile tenero\", in contrapposizione con il drammatico ed espressivo stile dell'arte tedesca in generale. Il centro pi\u00f9 attivo fu la citt\u00e0 di Colonia, dove esisteva una forte e dinamica committenza sia laica che religiosa. Fiorirono la scultura, la pittura, l'oreficeria, la miniatura. Le rappresentazioni erano spesso centrate su figure femminili sinuose ed eleganti, calate in atmosfere fiabesche. Un dipinto emblematico dello sviluppo tardo-gotico tedesco \u00e8 la \"Madonna e santi nel giardino del Paradiso\", dipinto da un maestro anonimo verso il 1410. In questa raffigurazione i personaggi sono disposti in uno spazio non dominato da un'impostazione logico-geometrica; tutta l'attenzione del pittore \u00e8 dedicata ai minuziosi dettagli delle specie botaniche, degli strumenti musicali, degli uccelli colorati.\nI migliori artisti furono Conrad von Soest e, soprattutto, Stephan Lochner, forse il maggiore pittore tedesco prima di D\u00fcrer.\nProbabilmente in area renana, o nell'estremo nord della Francia, si trovava la bottega del maestro di Rimini, specializzato nella produzione di sculture in alabastro durante la prima met\u00e0 del XV secolo, poi esportate in tutta Europa.\nNorimberga.\nNorimberga, grazie alla fiorente lavorazione dei metalli e ai privilegi commerciali, godette di una straordinaria fioritura artistica, che culmin\u00f2 con l'attivit\u00e0 di Albrecht D\u00fcrer. Ricca di monumenti gotici, in parte cancellati dall'ultimo conflitto, ebbe un ceto di mercanti colti e benestanti, che poterono promuovere una straordinaria produzione di opere d'arte, alcune di straordinario virtuosismo, come la Coppa a forma di citt\u00e0 fortificata del Germanisches Nationalmuseum (1495 circa).\nCracovia.\nNel XV secolo Cracovia fu capitale del regno degli Jagelloni e luogo d'incontro privilegiato tra il mondo dell'Europa degli stati occidentali e quello slavo. Di quel periodo restano la cattedrale e il Castello Reale, simboli della nazione posti sulla collina di Wawel. Il Mercato dei tessuti \u00e8 un'enorme struttura gotica, mentre l'Universit\u00e0 Jagellonica, fondata nel 1460, divenne un punto di riferimento culturale dell'Europa nord-orientale.\nNella seconda met\u00e0 del XV secolo la presenza di artisti germanici come Veit Stoss (in polacco Wit Stwosz) da Norimberga garantirono nuovi apporti. Capolavori dell'epoca sono lo spettacolare \"Altare della morte della Vergine\" nella Basilica di Santa Maria, o la tomba marmorea di Casimiro IV Jagellone, nella cattedrale del Wawel, che apr\u00ec la stagione delle tombe reali di Cracovia. Con l'arrivo di artisti italiani all'inizio del XVI secolo (Francesco Fiorentino e Bartolomeo Berrecci), si diffuse invece lo stile rinascimentale.\nAlsazia.\nL'Alsazia conobbe nel corso del Quattrocento un notevole sviluppo, con una produzione artistica autonoma, nata dalla convergenza di artisti di varia nazionalit\u00e0. L'articolata mole della cattedrale di Strasburgo \u00e8 la realizzazione pi\u00f9 importante del secolo, mentre la scultura \u00e8 dominata dall'olandese Nikolaus Gerhaert da Leida e dalle influenze dell'arte tedesca renana, come testimoniano le opere del maestro locale Nicolas d'Hagenau (cassa dell'altare di Isenheim).\nIn pittura prevalevano gli influssi fiamminghi, borgognoni e tedeschi (ad esempio nel pannello del \"dubbio di Giuseppe\", di autore anonimo del 1410-1420), finch\u00e9 la scuola locale non venne rinnovata da Martin Schongaurer da Colmar, le cui incisioni furono celebri e copiatissime in Europa, arrivando probabilmente a influenzare maestri lontani quali D\u00fcrer e Michelangelo.\nTirolo.\nIl Tirolo era il quartier generale degli Asburgo, dal quale si irradi\u00f2 il loro potere su tutta l'Europa. All'epoca di Massimiliano I venne dato il via a un intenso programma di celebrazione e propaganda tramite le immagini artistiche, con aperture sia alla tradizione germanica che al nuovo Umanesimo italiano. Questa duplicit\u00e0 si manifesta anche nelle opere degli artisti locali, quali Michael Pacher, che tenta una sorta di intelligente mediazione tra i due stili. Tra le migliori realizzazioni gli altari di Sankt Wolfang Kefemarkt, dell'abbazia di Novacella e della chiesa di San Francesco a Salisburgo (gli ultimi due sono oggi smembrati tra vari musei), in perfetto bilanciamento tra parti scolpite e dipinte, tra spazialit\u00e0 prospettica e caratterizzazione dei personaggi.\nArea mediterranea.\nItalia.\nL'Italia, divisa politicamente, fu attraversata da artisti che diffusero lo stile internazionale spostandosi continuamente (specialmente Pisanello, Michelino da Besozzo e Gentile da Fabriano) e gener\u00f2 anche numerose declinazioni regionali. Il linguaggio gotico \"internazionale\" signific\u00f2 lo svecchiamento della tradizione gotica (legata ancora a fine del XIV secolo al linguaggio giottesco), ma solo alcune aree offrirono dei contributi originali e da \"protagonisti\" nel panorama europeo, mentre altre acquisirono solo parzialmente e in maniera pi\u00f9 superficiale i singoli stilemi. Tra le zone di maggior spessore spiccarono sicuramente la Lombardia e, in misura diversa, Venezia e Verona. A Firenze il gotico internazionale entr\u00f2 precocemente in competizione con il nascente stile rinascimentale, ma incontr\u00f2 comunque il favore di una committenza ricca e colta, sia religiosa che privata.\nCastiglia e Aragona.\nLa penisola iberica nel XV secolo era ancora frammentata in pi\u00f9 regni, ciascuno con i propri centri artistici. Le committenze ecclesiastiche erano ancora saldamente legate a un gusto di tipo gotico, che in questo periodo produce opere di fastosa opulenza. Celebri sono i grandi retabli delle cattedrali, composti spesso di pi\u00f9 ordini articolati e grandiosi, tanto da competere con l'architettura reale degli edifici che li contengono.\nLa scuola locale di Castiglia e Aragona vantava molteplici influenze, legate ai traffici marittimi e terrestri con le Fiandre e con l'Italia, in particolare il Regno di Napoli. Con l'unificazione dei regni (1469) e la conquista di Granada ai musulmani (1492) inizi\u00f2 una nuova stagione anche per la pittura, con molti dei maestri che compiono viaggi formativi all'estero: Jaume Ba\u00e7o Jacomart a Napoli e Roma, Bertolom\u00e9 Bermejo nelle Fiandre e nei centri spagnoli, Pedro Berruguete a Urbino, dove divenne uno dei protagonisti della corte di Federico da Montefeltro.\nCatalogna e Valencia.\nLa regione di Barcellona, unita all'Aragona dal 1469, aveva un'ampia produzione artistica, influenzata soprattutto dalla scuola fiamminga di Jan van Eyck, collezionato da Alfonso d'Aragona. A questa influenza si aggiunse quella italiana, dopo la presa del Regno di Napoli (1441). Si tratt\u00f2 di influenze reciproche: il meridione d'Italia vanta numerose testimonianze del gotico catalano. Tra i maestri pi\u00f9 importanti figurano Jaume Ba\u00e7o Jacomart, Bartolom\u00e9 Bermejo, Jaime Huguet, Bernat Martorell.\nA Valencia era in voga uno stile opulento, con ampio ricorso ai fondi oro, con artisti come Gonzalo P\u00e9rez. Le sue figure di santi sono ormai profanizzate come nobili aristocratici dell'epoca, riccamente abbigliati. Un ponte tra Valencia e Firenze fu il soggiorno di Gherardo Starnina nella citt\u00e0 spagnola, alla corte di Giovanni I di Castiglia verso il 1380: tornato in patria aggiorn\u00f2 il linguaggio artistico di molti pittori fiorentini, che a fine Trecento erano ancora ancorati in un tardo giottismo; a lui si ispirarono le opere giovanili di pittori come Lorenzo Monaco e Masolino da Panicale.\nPortogallo.\nIn Portogallo si svilupp\u00f2 l'estrema propaggine dello stile gotico in architettura, il cosiddetto stile manuelino, fiorito sotto il regno di Manuele I (1495-1521) e caratterizzato da una ricchezza particolarmente elaborata di dettagli, spesso tratti dal mondo marino e marinaio."}
{"id": "2296313", "revid": "123658039", "url": "https://it.wikipedia.org/wiki?curid=2296313", "title": "Tockins", "text": "Tockins (\"Cogsworth\") \u00e8 un personaggio immaginario della Disney, apparso nel Classico Disney \"La bella e la bestia\".\nNel doppiaggio italiano \u00e8 doppiato da Gianni Vagliani, Vittorio Battarra, Mino Caprio e Pietro Biondi (film del 2017).\nFilm.\nTockins fa la sua prima comparsa nel film \"La bella e la bestia\".\nTrasformato come tutti in un oggetto da una potente fata, aspetta da tempo che qualcuno venga nel castello.\n\u00c8 il maggiordomo del castello della Bestia, ed \u00e8 stato trasformato in un orologio a pendolo. \u00c8 un gentiluomo grassoccio, molto ligio e preciso, aiuta la Bestia a stringere amicizia con Belle e litiga spesso con il candelabro Lumi\u00e8re, ma i due sono grandi amici. Gli piace che sia tutto in ordine, e cerca di essere severo quando non comanda con abbastanza autorit\u00e0. Prova a obbedire agli ordini della Bestia (per paura) e gli piace vedersi come un esperto capofamiglia.\nDurante le sue prime apparizioni, cerca di scacciare l'inventore Maurice dal castello per non far arrabbiare il padrone del palazzo (la Bestia), ma quest'ultimo lo imprigiona. Quando successivamente Belle arriva al castello, l'orologio umanoide si preoccupa ancora di pi\u00f9, ma poi cambia atteggiamento e riesce a far stringere amicizia tra la Bestia e la ragazza. La sua gioia per\u00f2 scende quando quest'ultima va a soccorrere il padre malato e per lui sembra che l'incantesimo duri in eterno, le speranze riappaiono quando vede delle luci verso la sera, ma invece di Belle, una miriade di uomini guidati da Gaston appare sotto gli occhi di tutti. Durante l'invasione degli uomini del villaggio nel castello, Tockins vede Lumi\u00e9re in difficolt\u00e0 a causa di Le Tont che gli punta contro una torcia, ma riesce a salvarlo colpendo le natiche di Le Tont con delle forbici. Tuttavia alla fine gli oggetti non riescono a soccorrere la Bestia morente dopo la sfida contro Gaston. Fortunatamente e all'ultimo momento, l'incantesimo si spezza e come tutti ritorna in forma umana."}
{"id": "2296314", "revid": "767487", "url": "https://it.wikipedia.org/wiki?curid=2296314", "title": "Verna Harrah", "text": "Era la vedova di Bill Harrah, il magnate degli hotel e dei casin\u00f2."}
{"id": "2296322", "revid": "120940812", "url": "https://it.wikipedia.org/wiki?curid=2296322", "title": "Lingua bodo", "text": "La lingua bodo (pronunciato /b\u0254\u027do/) \u00e8 una lingua tibeto-birmana parlata in India e in Nepal.\nDistribuzione geografica.\nLa maggior parte dei locutori \u00e8 concentrata in India, dove al censimento del 2001 risultavano 1.330.000 persone di lingua bodo, stanziate principalmente negli stati nord-orientali di Assam, Bengala Occidentale, Manipur e Meghalaya. La lingua \u00e8 attestata anche nel distretto di Jhapa, in Nepal, dove sono stati censiti, sempre nel 2001, 3.300 locutori.\nDialetti e lingue derivate.\nChote, Mech.\n\u00c8 strettamente correlata con la lingua dimasa di Assam e la lingua garo di Meghalaya ma anche con la lingua kokborok parlata a Tripura.\nLingua ufficiale.\nLa lingua \u00e8 una delle lingue ufficiali dello stato di Assam, e una delle 22 lingue ufficialmente riconosciute dall'allegato VIII della Costituzione dell'India.\nClassificazione.\nSecondo \"Ethnologue\", la classificazione della lingua bodo \u00e8 la seguente:\nSistema di scrittura.\nPer la scrittura vengono utilizzati l'alfabeto bengalese, l'alfabeto devanagari e l'alfabeto latino."}
{"id": "2296327", "revid": "125800481", "url": "https://it.wikipedia.org/wiki?curid=2296327", "title": "National Security - Sei in buone mani", "text": "National Security - Sei in buone mani (\"National Security\") \u00e8 un film del 2003 diretto da Dennis Dugan.\nTrama.\nL'agente di polizia Hank Rafferty e il suo fido compagno Charlie Reed ricevono una segnalazione dalla centrale riguardante una rapina in un magazzino. I due poliziotti arrivano sul posto e rimangono coinvolti in una sparatoria nella quale Charlie rimane ucciso: l'assassino ha un tatuaggio sulla mano. Hank vorrebbe partecipare alle indagini ma il detective McDuff gli nega l'opportunit\u00e0.\nNel frattempo il sorvegliante Earl Montgomery viene cacciato dall'accademia della polizia di Los Angeles a causa del suo atteggiamento. Hank riprende il suo lavoro e si imbatte in Earl che cerca di aprire la sua macchina in modo tanto strano da sembrare un ladro. I due hanno una finta colluttazione in quanto Hank, cercando di scacciare un calabrone alla cui puntura Earl \u00e8 allergico, sembra che picchi quest'ultimo con il manganello: la scena viene ripresa da un passante facendo diventare il caso di grossa rilevanza per i mass media.\nDopo essere stato condannato a 6 mesi di reclusione Hank diventa un sorvegliante. Una notte si reca in un magazzino di bibite dove \u00e8 in corso una rapina, qui incontra Earl che fa il suo stesso lavoro. I membri della banda criminale sono gli stessi che hanno ucciso il compagno di Hank. Hank ed Earl inizieranno a collaborare per catturare i criminali, ma vengono erroneamente fermati da una volante della polizia mentre inseguono il furgone dei criminali. Hank vuole investigare da solo, ma Earl non intende lasciarlo fare e perdersi un'opportunit\u00e0 di lavorare come agente vero. I due riescono a recuperare il bottino di una rapina milionaria e lo nascondono a casa della ex ragazza di Hank, una donna di colore che, a causa dell'accusa di pestaggio razzista di Hank, lo ha lasciato. Earl si dice disposto a chiarire le cose con lei e spiegarle che \u00e8 stato tutto un equivoco, ma dopo aver scoperto che \u00e8 nera cambia idea e provoca un altro litigio. In strada Hank gli tira un pugno in faccia sfogando tutta la sua rabbia per il comportamento egoista e infantile del collega. Hank viene inseguito dalla polizia ed Earl lo salva scappando con lui, entrambi sono ricercati. Capiscono che la sola spiegazione \u00e8 che ci siano agenti corrotti in polizia che li abbiano presi di mira per aver sottratto loro la merce. Mentre indagano, durante una sparatoria, Earl viene colpito di striscio da un proiettile e portato a casa della ex fidanzata di Hank, infermiera, per curarlo. A causa di un calabrone, lei vede di nuovo Hank che cerca di scacciarlo ed Earl che tenta di scappare dall'insetto. Cos\u00ec la donna capisce che Hank non ha mai picchiato Earl e, per fargliela pagare di non aver parlato ed evitato una condanna ad Hank (e l'odio della comunit\u00e0 nera della citt\u00e0), lo prende a schiaffi, riappacificandosi poi con l'ex fidanzato e tornando insieme a lui.\nI due infine scopriranno che lo stesso detective McDuff \u00e8 il poliziotto corrotto a capo dell'organizzazione criminale, e il suo vice, Nash, altri non \u00e8 che il criminale che ha ucciso Charlie (Hank lo riconosce grazie al tatuaggio sulla mano); i due poliziotti decidono quindi di fissare un appuntamento con McDuff, che ha rapito anche il tenente Washington, che era stato avvisato dell'identit\u00e0 della talpa la sera precedente ma che, essendo stato sorvegliato da uno degli uomini di McDuff, \u00e8 stato preso da quest'ultimo per usarlo come ostaggio; i due, seppur presi in trappola, riescono a mettere in salvo Washington e affrontano in un movimentato scontro a fuoco gli uomini di McDuff, il quale resta ucciso da un proiettile nello scontro. Hank \u00e8 disarmato ma, vedendo Earl sotto tiro da parte di uno dei due uomini rimasti, urla per avvisarlo e viene colpito allo stomaco da quest'ultimo con la sua arma da fuoco. Earl uccide il cecchino con gli ultimi proiettili e poi ha un scontro a mani nude con Nash. Hank \u00e8 ancora vivo e sale su una piccola gru vicina, per poi vendicare Charlie uccidendo Nash, lanciandolo tra gli scogli con il gancio della gru, salvando Earl che si aggrappa al cavo per non cadere come Nash. Hank ed Earl ricevono un encomio pubblico dove vengono acclamati come eroi, cos\u00ec la credibilit\u00e0 di Hank viene riabilitata e torna ad essere un agente di polizia, con la sua fidanzata, mentre Earl viene finalmente promosso ad agente a propria volta. I due diventano anche ufficialmente compagni di lavoro."}
{"id": "2296329", "revid": "963244", "url": "https://it.wikipedia.org/wiki?curid=2296329", "title": "Suore Francescane dell\u2019Immacolata", "text": ""}
{"id": "2296331", "revid": "1097011", "url": "https://it.wikipedia.org/wiki?curid=2296331", "title": "Ucraino-brasiliani", "text": " \nGli ucraino-brasiliani (in portoghese: \"Ucraniano-brasileiro\"; ) sono una comunit\u00e0 etnica del Brasile. Attualmente, 900.000 ucraini vivono nel Paese, dei quali l'80% si concentra in una regione collinare compatta (circa 5000\u00a0km2) nella parte centromeridionale nello stato del Paran\u00e1, nel sud del Brasile. Questa regione \u00e8 da loro chiamata l\"'Ucraina brasiliana\".\nNuclei meno consistenti si trovano poi negli stati di San Paolo, Santa Catarina e Rio Grande do Sul.\nLe citt\u00e0 con la maggiore concentrazione di ucraini sono Prudent\u00f3polis (circa 38.000, ossia il 75% dell'intera popolazione cittadina), Curitiba (33.000) e Uni\u00e3o da Vit\u00f3ria (26.400).\nIl Brasile ospita la maggiore comunit\u00e0 ucraina dell'America latina, la terza a livello mondiale al di fuori del territorio dell'ex Unione Sovietica, subito dopo Stati Uniti e Canada. \nRispetto agli ucraini del Nordamerica, quelli del Brasile (come pure quelli della vicina Argentina) discendono da ondate migratorie pi\u00f9 antiche e tendono ad essere pi\u00f9 poveri, pi\u00f9 concentrati in ambito rurale e maggiormente attaccati alla propria identit\u00e0 culturale, nell'ambito della quale grande importanza viene assegnata alla Chiesa.\nIl 70% circa degli ucraini del Brasile vive in comunit\u00e0 agricole chiamate \"colonie\", dove si coltivano soprattutto grano, riso, fagioli neri ed \"erva mate\".\nOrigini.\nLa maggior parte degli ucraini del Brasile discende da coloni provenienti dalla regione della Galizia orientale. \nNel XIX secolo la Galizia era una regione agricola e povera dell'impero austro-ungarico. La maggior parte degli ucraini della regione erano contadini, con forti incentivi alla emigrazione a causa della scarsit\u00e0 di terre da coltivare, esacerbata dalla crescita demografica.\nA completare il quadro sociale della Galizia, vi erano il clero (l'\u00e9lite letterata della regione, della quale animava la vita sociale e culturale) e l'aristocrazia di etnia polacca. \nI contrasti fra i nobili polacchi, da un lato, e i contadini e sacerdoti ucraini, dall'altro, favorirono lo sviluppo di un forte senso patriottico da parte ucraina.\nLa prima ondata migratoria.\nLa maggioranza degli ucraini del Brasile discende dagli immigrati che giunsero nel Paese prima dello scoppio della prima guerra mondiale. Anche se l'arrivo degli ucraini cominci\u00f2 nel 1872, i flussi maggiori, provenienti dalla Galizia sotto controllo austro-ungarico, si ebbero nel 1895. Durante il periodo noto come \"febbre brasiliana\" (1895-1897) pi\u00f9 di 20.000 piccoli coltivatori e braccianti raggiunsero il Paese, inseguendo la promessa di terra fertile a buon prezzo. \nIl governo brasiliano, al tempo, era interessato ad incrementare l'immigrazione europea, tanto da arrivare, spesso, a pagare il costo del viaggio dall'Europa (permettendo dunque anche ai pi\u00f9 poveri di emigrare), e ad offrire cibo e vestiario. Tuttavia, dopo il loro arrivo, i coloni scoprivano la dura realt\u00e0 dei fatti: spesso le terre non erano cos\u00ec fertili come promesso e, soprattutto, erano lontane dalle zone civilizzate e da ogni forma di assistenza. I coloni, non abituati al clima locale, in molti casi si ammalavano e morivano senza alcuna forma di assistenza medica. Tali sofferenze giunsero all'orecchio anche della madrepatria: si pensi, ad esempio, al poema \"In Brasile\" del poeta ucraino Ivan Franko. \nA seguito della diffusione della notizia circa le difficolt\u00e0 sperimentate dai migranti in Brasile, il flusso migratorio verso il Paese decrebbe notevolmente, e il Canada rimpiazz\u00f2 il Brasile come principale destinazione degli ucraini alla volta delle Americhe. \nFu cos\u00ec che, sino al 1907, meno di 1.000 ucraini dell'Ucraina occidentale giungevano in Brasile ogni anno. Dal 1907 al 1914, circa 15.000-20.000 ucraini furono invece portati in Brasile dal governo brasiliano per costruire una ferrovia che andava dallo Stato di San Paolo a quello di Rio Grande do Sul, attraverso lo Stato di Paran\u00e1.\nLa seconda e la terza ondata.\nTra le due guerre, pi\u00f9 di 9.000 ucraini emigrarono in Brasile. Questo gruppo era pi\u00f9 diversificato rispetto al precedente, dato che i coloni provenivano non solo dalla Galizia, ma anche dalla Volinia, dalla Polesia e, in numero meno consistente, dalla Rutenia, dalla Bucovina e da alcuni insediamenti ucraini in Jugoslavia. \nTra di essi ve ne erano alcuni con un certo grado di istruzione e di attivismo politico: fu cos\u00ec che, nel 1922, su iniziativa di un rappresentante dell'effimera Repubblica nazionale dell'Ucraina occidentale, si form\u00f2 l'\"Unione ucraina del Brasile\", la quale assunse un ruolo di spicco nella vita politica, economica e culturale della comunit\u00e0.\nL'ultimo flusso di ucraini (circa 7.000 persone) raggiunse il Brasile tra il 1947 e il 1951: si trattava, per la maggior parte, di rifugiati politici in fuga dalle autorit\u00e0 sovietiche a caccia di collaborazionisti filo-nazisti. Questo gruppo era per lo pi\u00f9 formato da individui pi\u00f9 istruiti rispetto alle ondate precedenti, fra cui numerosi intellettuali. Molti di essi emigrarono successivamente in altri paesi, specialmente negli Stati Uniti e in Canada, alla ricerca di migliori opportunit\u00e0 economiche.\nLingua e cultura.\nSebbene la maggior parte degli ucraini del Brasile viva nel Paese da circa 4-5 generazioni e pochi di essi abbiano mai visitato l'Ucraina, essi hanno preservato la lingua e la cultura ucraine, soprattutto nelle zone rurali\n. Ci\u00f2 \u00e8 dovuto soprattutto ai notevoli sforzi delle chiese ucraine. A dimostrarlo, vi \u00e8 il fatto che tra gli ucraini d'Argentina, dove i centri religiosi non erano cos\u00ec forti, la lingua ucraina \u00e8 pressoch\u00e9 scomparsa.\nDi conseguenza, nei centri rurali la lingua ucraina \u00e8 ancora largamente utilizzata in ambito domestico, presso le chiese e nella vita di paese: cosicch\u00e9, ancora oggi, non \u00e8 infrequente per i bambini ucraini et\u00e0 pre-scolastica non essere in grado di parlare il portoghese. Tuttavia, nonostante il diffuso uso colloquiale della lingua, la capacit\u00e0 di leggere e scrivere in ucraino \u00e8 pi\u00f9 limitata (circa il 50% della popolazione ucraina \u00e8 in grado di scrivere in ucraino). \nA causa dell'isolamento dall'Ucraina, gli ucraini del Brasile parlano un dialetto della Galizia, nella sua forma di 100 anni fa.\nIl 90% dei servizi religiosi \u00e8 officiato in ucraino: per meglio comprendere questo dato, basti pensare che fra i 700.000 polacchi presenti in Brasile, solo due chiese usano ancora la lingua polacca. \nNello stato di Paran\u00e1, cinque stazioni radio, (fra cui \"Zabava\") trasmettono in ucraino. \nSolo fra l'ultima generazione (vale a dire i giovani sotto i 15 anni) la lingua portoghese sembra davvero avere preso piede.\nNelle zone rurali, raramente gli ucraini sposano non ucraini e, solitamente, il consorte non-ucraino viene assimilato dal punto di vista culturale. Di tanto in tanto, le altre comunit\u00e0 etniche vicine (\"cablocos\", polacchi, tedeschi e italiani) accusano la comunit\u00e0 ucraina di eccessivo isolazionismo, sebbene il senso di ospitalit\u00e0 sia piuttosto sviluppato. Gli ucraini del Brasile definiscono solitamente se stessi (nonch\u00e9 gli ucraini di altri Paesi) \"la nostra gente\" (\"Nashi Liudy\") e soprannominano gli appartenenti ad altre etnie \"Chorni\" (\"neri\").\nLa situazione \u00e8 invece piuttosto diversa nelle aree urbane, dove gli ucraini tendono ad essere maggiormente assimilati alla cultura brasiliana e ad adottare la lingua portoghese.\nIstruzione.\nA seguito di un emendamento alla costituzione dello stato del Paran\u00e1, promosso dal deputato di etnia ucraina Vira Vichymyshyn Azhibert, la lingua ucraina \u00e8 ora insegnata anche nelle lingue statali. Nel marzo del 1991, la lingua era insegnata in 4 scuole per un totale di 600 studenti ma da allora il numero di istituti \u00e8 aumentato. L'Universit\u00e0 Federale del Paran\u00e1, con sede a Curitiba, tiene corsi pedagogici per insegnanti di lingua ucraina. Nella citt\u00e0 di Curitiba, infine, il sabato operano scuole dove si insegna l'ucraino.\nPer quel che invece riguarda le scuole private, le Sorelle di Maria Immacolata gestiscono 17 scuole dell'infanzia, 30 scuole elementari e due istituti secondari."}
{"id": "2296333", "revid": "287204", "url": "https://it.wikipedia.org/wiki?curid=2296333", "title": "Bodo (popolo)", "text": "I Bodo (pronunciato \"Boro\") sono una comunit\u00e0 etnica e linguistica, stanziatasi inizialmente in Assam a nord-est dell'India. Parlano la lingua bodo.\nSecondo il censimento del 1991 ci sono 1,2 milioni di Bodo in Assam che compongono per il 5,3 % la popolazione dello stato.\nI Bodo fanno parte del pi\u00f9 grande gruppo etnico dei Bodo-Kachari.\nSono conosciuti come trib\u00f9 di pianure nella costituzione indiana.\nUdalguri e Kokrajhar sono considerate il centro dell'area Bodo."}
{"id": "2296335", "revid": "1543377", "url": "https://it.wikipedia.org/wiki?curid=2296335", "title": "Cladonia cervicornis", "text": "Cladonia cervicornis (Ach.) Flot. (1849), \u00e8 una specie di lichene appartenente al genere Cladonia, dell'ordine Lecanorales.\nIl nome proprio deriva dal latino \"cervicornis\", parola composta da \"cervis\", cio\u00e8 \"cervo\" e da \"cornu\", cio\u00e8 \"corno\", ad indicare le ramificazioni che assumono crescendo, simili a corna di cervo.\nCaratteristiche fisiche.\nIl tallo primario ha poche squamule, tendenti a scomparire verso la fine. I podezi sono ben strutturati e sviluppati, con vari piani di coppe pi\u00f9 numerose nella parte centrale. Questi pochi caratteri distintivi non consentono un sicuro riconoscimento della specie da parte di non esperti, essendo facile da confondere con altre specie di Cladonia.\nIl fotobionte \u00e8 principalmente un'alga verde delle Trentepohlia.\nHabitat.\nQuesta specie cresce in regioni con clima da moderato a montano di tipo boreale meridionale. Si rinviene in praterie aperte su rocce silicee o in garighe. Predilige un pH del substrato con valori intermedi fra molto acido e subneutro. Il bisogno di umidit\u00e0 \u00e8 prettamente mesofitico.\nLocalit\u00e0 di ritrovamento.\nLa specie \u00e8 cosmopolita, ed \u00e8 stata rinvenuta nelle seguenti localit\u00e0: Germania (Amburgo, Meclemburgo, Renania Settentrionale-Vestfalia, Brandeburgo, Renania-Palatinato, Sassonia, Essen, Schleswig-Holstein, Turingia, Berlino, Sassonia, Sassonia-Anhalt, Bassa Sassonia, Baden-W\u00fcrttemberg, Baviera, Renania-Palatinato, Schleswig-Holstein); USA (Carolina del Sud, Illinois, Maine, Ohio, Vermont, Virginia Occidentale, Michigan, Alabama, Michigan, Nebraska, Wisconsin, Distretto di Columbia, Maryland); Canada (Nuovo Brunswick, Columbia Britannica); Australia (Australia Occidentale, Isola Macquarie, Nuovo Galles del Sud); Spagna (Castiglia e Le\u00f3n); Austria (Alta Austria, Stiria, Salisburgo); Cina (Yunnan, Shaanxi, Guizhou, Mongolia interna, Xizang, Tibet, Shandong); Argentina, Cile, Cipro, Creta, Danimarca, Estonia, Finlandia, Georgia del Sud, Giappone, Guyana, Irlanda, Islanda, Isole Azzorre, Isole Canarie, Isole Orcadi meridionali, Isole Svalbard, Lituania, Lussemburgo, Marocco, Mongolia, Norvegia, Nuova Caledonia, Nuova Zelanda, Oceania, Paesi Bassi, Polonia, Portogallo, Regno Unito, Repubblica Ceca, Romania, Socotra, Svezia, Turchia.\nIn Italia \u00e8 presente, ed \u00e8 abbastanza comune, sulle coste toscane, liguri, laziali e campane, rarefacendosi andando verso l'interno fino a divenire molto rara; in Sardegna \u00e8 abbastanza rara sul versante occidentale fino a estremamente rara su quello orientale; In Puglia \u00e8 rara sul Gargano ed estremamente rara nel resto della regione; in Basilicata, Calabria e Sicilia passa da alquanto rara sul versante tirrenico ad estremamente rara verso l'interno; infine in tutte le regioni dell'arco alpino \u00e8 da ritenersi estremamente rara ad eccezione del Friuli dove non \u00e8 mai stata rinvenuta.\nTassonomia.\nQuesta specie \u00e8 inserita attualmente nella sezione Cladonia; a tutto il 2008 sono state identificate le seguenti forme, sottospecie e variet\u00e0:"}
{"id": "2296336", "revid": "1234826", "url": "https://it.wikipedia.org/wiki?curid=2296336", "title": "Eternal Pose", "text": ""}
{"id": "2296341", "revid": "33689", "url": "https://it.wikipedia.org/wiki?curid=2296341", "title": "Spindle", "text": "Il termine spindle, in informatica, indica l'asse a cui sono fissati i piatti del disco rigido e, pi\u00f9 estensivamente, il sistema che consente la rotazione dei piatti.\nDescrizione.\nLo \"spindle\" \u00e8 un piolo verticale a cui sono fissati i piatti del disco; a volte viene chiamato anche \"spindle motor\".\nLa sua velocit\u00e0, definita \"spindle speed\", \u00e8 misurata in rpm (\"revolutions per minute\", giri al minuto).\nLa maggior parte dei dischi attualmente in vendita ha una velocit\u00e0 di rotazione compresa tra i 5\u00a0400 ed i 10\u00a0000 rpm.\nEsistono ancora, tuttavia, dischi a 4\u00a0200 rpm, o periferiche che toccano i 15\u00a0000 rpm.\nPer molti anni la sola velocit\u00e0 disponibile era 3\u00a0600 rpm, e, proprio per il fatto che era identica in tutti i prodotti in commercio, era una caratteristica poco pubblicizzata.\nA partire dal 1990, quando la tecnologia permise di progettare strumenti di maggiore qualit\u00e0, la velocit\u00e0 di rotazione dello \"spindle\" \u00e8 diventata uno dei principali metodi di categorizzazione dei dischi fissi - alla pari con la capacit\u00e0 di memoria - ed oggi \u00e8 la prima caratteristica controllata al momento dell'acquisto.\nProgettazione.\nLo \"spindle\" deve poter garantire migliaia di ore di utilizzo continuato, il che lo rende uno dei pezzi meccanicamente pi\u00f9 critici di un computer.\nNonostante quello che si possa pensare, la velocit\u00e0 dello \"spindle\" non dipende solo dalla potenza del motore che lo guida; e non basta mettere un motore pi\u00f9 potente per ottenere maggiori prestazioni. Uno degli aspetti critici \u00e8 rappresentato dal numero e dalla dimensione dei piatti perch\u00e9, a parit\u00e0 di motore, aumentando i dischi si ottengono ovviamente prestazioni inferiori.\n\u00c8 anche importante sottolineare come l'eccessiva velocit\u00e0 di rotazione porti a vibrazioni e rumore che peggiorano la qualit\u00e0 dell'insieme, oltre ad un surriscaldamento del tutto. \nTutto questo dimostra che la progettazione di uno \"spindle\" non \u00e8 semplice come potrebbe sembrare a prima vista.\nLo \"spindle\" utilizza la pressione del cuscino d'aria generato dalla rotazione all'interno del disco rigido per mantenere le testine alla giusta distanza dai piatti.\nIn caso di cessazione improvvisa dell'erogazione di energia elettrica, le testine vanno \"parcheggiate\", ossia posizionate in una zona all'esterno del disco, nella parking area; in passato avveniva solitamente vicino al centro del disco dove non ci sono dati registrati. Se le testine si appoggiassero su zone dei piatti in cui vengono memorizzati i dati, potrebbero danneggiarli, in realt\u00e0 ci\u00f2 vale su tutta la superficie del disco, visto che un head crash causerebbe detriti che danneggerebbero tutta la superficie del piatto, proprio per questo oggi le testine vengono parcheggiate all'esterno del disco, anche per evitare fenomeni di sticking, ossia che la testina dopo uno spegnimento si \"incolli\" al piatto rendendo impossibile lo spin up.\nIl movimento \u00e8 garantito dall'uso di molle o, tecnologia pi\u00f9 recente, dallo sfruttamento del momento di inerzia dei dischi. In quest'ultimo caso lo \"spindle\" funziona da generatore, fornendo potenza al braccio della testina."}
{"id": "2296347", "revid": "116298640", "url": "https://it.wikipedia.org/wiki?curid=2296347", "title": "Motocarrello", "text": "Viene definito Motocarrello un particolare tipo di rotabile ferroviario munito di motore proprio e adibito ad usi vari di servizio, manutenzione o ispezione delle linee ferroviarie.\nUn motocarrello \u00e8 essenzialmente costituito da un telaio sul quale sono montate le strutture specifiche per l'uso al quale \u00e8 destinato: per gli impianti elettrici, per l'ispezione linee o per la piccola manutenzione delle stesse (ad esempio la sollevatrice idraulica). \u00c8 di solito a due assi e munito di freno meccanico. Esempi possono essere motocarrelli spazzaneve, sgombraneve, decespugliatori, controllo erbe infestanti, ispezione ponti e per altri usi.\nUn motocarrello pu\u00f2 essere cabinato, cio\u00e8 munito di carrozzeria chiusa, o aperto munito spesso di sola tettoia.\nComprende normalmente un posto di guida e una parte adibita all'uso specifico che pu\u00f2 essere di trasporto operai e attrezzi di lavoro per la manutenzione. Pu\u00f2 avere anche una torretta a traliccio estensibile per la manutenzione della linea aerea delle ferrovie elettrificate. Alcuni motocarrelli sono muniti di un gancio di trazione semplice per trainare piccoli vagoncini a rimorchio."}
{"id": "2296348", "revid": "287204", "url": "https://it.wikipedia.org/wiki?curid=2296348", "title": "Cosulich Societ\u00e0 Triestina di Navigazione", "text": "Cosulich Societ\u00e0 Triestina di Navigazione \u00e8 stata una compagnia di navigazione la cui sede era a Trieste.\nOrigine.\nTrieste alla fine del XIX secolo era il porto principale dell'Impero austro-ungarico e nella citt\u00e0 venne fondata nel 1895 La societ\u00e0 di navigazione \"Austro\u2013Americana\" con lo scopo di realizzare un collegamento marittimo per il trasporto delle merci tra l'Austria-Ungheria ed il Nord America. I fondatori della societ\u00e0 furono Gottfried Schenker ed August Schenker-Angerer, spedizionieri e fondatori della Schenker Spedition e l'inglese William Burell. All'inizio la societ\u00e0 acquist\u00f2 in Inghilterra le prime quattro navi con cui realizz\u00f2 i suoi collegamenti tra Trieste e i porti della costa orientale nordamericana.\nNegli stessi anni, la famiglia Cosulich, originaria di Lussinpiccolo, che aveva dato inizio alla propria attivit\u00e0 armatoriale sin dal 1857, nel 1890 trasfer\u00ec la sede della compagnia a Trieste, dando impulso all'espansione della propria flotta.\nUnione Austriaca di Navigazione.\nNel 1902 William Burell si ritir\u00f2 dalla Societ\u00e0 vendendo la sua quota ai Fratelli Cosulich (Alberto e Callisto) e nel 1903 la societ\u00e0 assunse la denominazione di \"Vereinigte \u00d6sterreichische Schiffahrtsgesellschaften der Austro-Americana und der Gebr\u00fcder Cosulich\" o \"Unione Austriaca di Navigazione Austro Americana e dei Fratelli Cosulich\".\nNel 1904 la societ\u00e0, la cui sede era in un nuovo palazzo di fronte al palazzo delle Poste, inaugur\u00f2 anche il traffico passeggeri, costituito per lo pi\u00f9 da emigranti che decidevano di partire per gli Stati Uniti e per dare alloggio agli emigranti che affluivano a Trieste in attesa di imbarco, venne acquistato l'\"Ospizio Marino\" che dopo alcuni lavori di trasformazione venne adattato a \"Pensione Emigranti\". L'edificio oggi \u00e8 la sede dell'Istituto Comprensivo (materna, elementare e media) Italo Svevo.\nDal 1906 la compagnia ottenne dall'Italia il permesso di trasportare anche gli emigranti italiani che partivano da Napoli e Palermo.\nNel 1907 la societ\u00e0 attiv\u00f2 il servizio marittimo verso il Sudamerica e nello stesso anno, progettato e finanziato dalla famiglia Cosulich, per far fronte alle esigenze della compagnia di navigazione venne costituito a Monfalcone un cantiere navale che, inaugurato ufficialmente il 3 aprile 1908, assunse la denominazione di Cantiere Navale Triestino. Successivamente, dopo un periodo di difficile congiuntura economica che nel 1908 costrinse la compagnia a restituire tre navi noleggiate dal Lloyd Austriaco e porre in disarmo altre navi mercantili, nel 1910 la societ\u00e0 ottenne l'incarico per il trasporto della corrispondenza sulle rotte del Oceano Atlantico Settentrionale|Nord e Sud Atlantico e nello stesso periodo con il sostegno finanziario dallo Stato venne inaugurata la linea Trieste-Rio de Janeiro-Santos-Buenos Aires.\nDagli stabilimenti del Cantiere Navale Triestino Il 9 settembre 1912 venne varata la nave \"Kaiser Franz Josef I\" che divent\u00f2 la nave ammiraglia della Marina Mercantile Austro-Ungarica. All'inizio del 1914 con l'acquisto da parte delle banche austriache delle quote di capitale in mano a Societ\u00e0 di navigazione tedesche, la compagnia rimase completamente in mani austriache, ma con lo scoppio della prima guerra mondiale non fu pi\u00f9 possibile percorrere le rotte internazionali.\nNegli anni venti la Societ\u00e0 arma e vara le nuove motonavi da crociera, le gemelle Saturnia (1927) e Vulcania (1928). Questo fu probabilmente lo sforzo maggiore messo in campo dalla Cosulich Line. Le due navi infatti bench\u00e9 gli interni fossero in stile tradizionale, con opere di artisti rinomati, portavano molte novit\u00e0 tecniche e soluzioni innovative rispetto alle compagnie di navigazione concorrenti. Dopo i primi viaggi, le navi ebbero una storia avventurosa: trasformate in navi ospedale per il trasporto di feriti riuscirono a scampare al conflitto, tanto da poter essere utilizzate per il trasporto passeggeri fino al dopoguerra.\nCosulich Societ\u00e0 Triestina di Navigazione.\nAl termine del conflitto delle 31 navi a vapore che la compagnia possedeva prima della guerra, ne rimasero soltanto dieci e con il passaggio di Trieste all'Italia la societ\u00e0 venne totalmente acquisita dalla famiglia Cosulich e dal marzo 1919 assunse la denominazione \"Cosulich Societ\u00e0 Triestina di Navigazione\".\nNel 1932, insieme a Lloyd Sabaudo e Navigazione Generale Italiana la societ\u00e0 diede vita a Italia Flotte Riunite che, controllata dal governo, riuniva sotto un'unica bandiera le tre principali compagnie di navigazione italiane dell'epoca. In questo periodo erano attive delle linee passeggeri che univano Trieste con New York e il Sud America e le merci venivano nuovamente trasportate verso il Nord Centro e Sud America sulle stesse rotte che venivano precedentemente servite dalla compagnia \"Austro-Americana\".\nNel 1936, nell'ambito dell'IRI, all'interno di un progetto statale di riorganizzazione e razionalizzazione dei servizi marittimi, venne costituita la Finmare Societ\u00e0 Marittima Finanziaria con il compito di coordinare, indirizzare ed assicurare con adeguati mezzi finanziari l'attivit\u00e0 delle societ\u00e0 di navigazione controllate dal governo e \"Italia Flotte Riunite\" con le navi della flotta Cosulich entr\u00f2 a far parte di Italia - Societ\u00e0 di Navigazione. Tuttavia all'interno sia di \"Italia Flotte Riunite\" che di \"Italia - Societ\u00e0 di Navigazione\" la \"Cosulich Societ\u00e0 Triestina di Navigazione\" mantenne sempre una certa autonomia amministrativa.\nBibliografia.\n ISBN 9783990248249\n ISBN 3-7046-0079-2"}
{"id": "2296355", "revid": "911652", "url": "https://it.wikipedia.org/wiki?curid=2296355", "title": "Lasiorhinus latifrons", "text": "Il vombato dal naso peloso meridionale (Lasiorhinus latifrons ) \u00e8 una delle tre specie di vombato. \u00c8 diffuso in modo discontinuo nelle boscaglie semi-aride e nel \"mallee\" della regione che si estende dal Nullarbor Plain orientale fino al confine con il Nuovo Galles del Sud. Con i suoi 775-935 mm di lunghezza e un peso di 20-32 kg, \u00e8 la pi\u00f9 piccola specie di vombato e spesso gli esemplari giovani non riescono a superare la stagione secca.\nLe autorit\u00e0 locali lo ritengono una specie vulnerabile: una popolazione in piena salute sopravvive ancora, ma sembra stia invecchiando; si sospetta che la scarsit\u00e0 delle piogge degli ultimi anni abbia impedito a questo animale di riprodursi con successo. Il vombato dal naso peloso meridionale necessita infatti di tre buone stagioni consecutive per raggiungere l'et\u00e0 adulta. Gli specialisti in materia di vombati temono che un probabile inaridimento dell'Australia meridionale possa costituire in futuro un serio rischio per la sopravvivenza di questa specie.\nSimbologia.\nDal 27 agosto 1970 il vombato dal naso peloso meridionale \u00e8 il mammifero emblema dello Stato dell'Australia Meridionale."}
{"id": "2296358", "revid": "547034", "url": "https://it.wikipedia.org/wiki?curid=2296358", "title": "Michele Cammarano", "text": "Biografia.\nFiglio di Angelica e Salvadore, drammaturgo melodrammatico, librettista di Giuseppe Verdi e pittore amatoriale e nipote di Giuseppe Cammarano (Giancola), pittore e attore originario di Sciacca, muove i primi passi all'Accademia delle Belle Arti di Napoli dove studia paesaggio sotto la direzione di Gabriele Smargiassi, gi\u00e0 allievo del nonno Giuseppe, nudo con Giuseppe Mancinelli e scenografia con Pietro Venier.\nDecisiva per la sua formazione artistica \u00e8 la frequentazione della scuola naturalistica di Posillipo, con compagni di corso come Filippo e Giuseppe Palizzi e una netta influenza esercitata dalla Scuola francese di Barbizon, in particolare di Gustave Courbet, iniziando pertanto a dipingere dal vero con i Palizzi tra Cava dei Tirreni, Capri e Campobasso.\nEsordisce nel 1855 esponendo \"Crociati che abbattono degli alberi in un bosco\" alla mostra di Belle Arti di Napoli, nel 1859 partecipa al concorso bandito dall'Accademia per ottenere un pensionato, senza successo.\nNel 1860, affascinato dalla figura di Giuseppe Garibaldi, si arruola nella Guardia Nazionale Italiana per combattere il brigantaggio. Questa esperienza \u00e8 ritenuta molto importante per lo sviluppo della sua carriera artistica: scenografie e soggetti militari diventano elemento fondamentale e distintivo dell'ultima fase della sua attivit\u00e0.\nL'anno successivo visita Firenze in occasione della prima Esposizione nazionale italiana, dove presenta \"Due martiri della Patria\" e frequenta gli artisti della corrente macchiaiola nel loro ritrovo del Caff\u00e8 Michelangiolo.\nNel 1862 partecipa alla Promotrice di Napoli con \"Napoli 2 novembre\" ed \"Episodio del terremoto di Torre del Greco nel 1862\", acquistato dal barone Wonviller e l'anno successivo con \"Ozio e lavoro\", acquistato dal re Vittorio Emanuele II.\nNel 1863 partecipa a un concorso bandito dal Municipio di Napoli per un quadro storico di grandi dimensioni con \"I massacri di Altamura\", che riscuote notevole successo ed espone alla Promotrice di Napoli \"Ozio e lavoro\", poi acquistato dal re Vittorio Emanuele II.\nNel 1865 si trasferisce a Roma, dove frequenta Bernardo Celentano, Federico Faruffini e Cesare Fracassini. Di questo periodo \"Il Campidoglio\", \"Una partita a briscola\", \"Una rissa a Trastevere\", oltre a \"Una strega\", \"Un banchetto\" e \"Studente di anatomia\", presentati all'Esposizione di Belle Arti romana.\nNel 1867 si trasferisce a Venezia, dove rimane tre anni frequentando Federico Zandomeneghi e il verista Giacomo Favretto, riproducendo paesaggi e vedute della laguna (\"I pescatori\"): di questo periodo il celebrato \"Piazza San Marco\", realizzato con uno stile che ricalca Gustave Courbet e che anticipa per molti versi il \"Bal au moulin de la Galette\" di Pierre-Auguste Renoir, di sette anni pi\u00f9 anziano.\nNel 1870 viaggia a Parigi, deciso ad incontrare lo stesso Courbet e rimane impressionato dalle opere contemporanee di Th\u00e9odore Rousseau, Th\u00e9odore G\u00e9ricault, Delacroix e gli artisti appartenenti alla Scuola di Barbizon, che recano una decisa influenza sulle correnti italiane contemporanee come i Macchiaioli e la Scapigliatura riguardo alla rappresentazione\ndi soggetti reali, in particolare paesaggi; qui espone al Salon \"Un debito di giuoco\".\nNello stesso anno, di ritorno a Roma, assiste dal suo studio di via San Nicol\u00f2 di Tolentino alla Breccia di Porta Pia e, condividendo gli ideali risorgimentali che conducono a questo episodio, si dedica in questa fase a opere di pittura celebrativa a soggetto patriottico, che culmina nella realizzazione di \"Breccia di Porta Pia\" (noto anche come \"Carica dei bersaglieri\"), presentato all'Esposizione nazionale italiana di belle arti del 1872 e nel 1873 all'Esposizione Internazionale di Vienna, dove ottiene una medaglia d'oro, insieme a \"Episodio del 20 settembre 1870\".\nNel 1876 viene premiato con una medaglia di I classe all'Esposizione Universale di Filadelfia con \"Un primo fallo\", nel 1877 partecipa alla Promotrice di Napoli con \"Il covo dei briganti\" e all'Esposizione di Venezia con \"Partita a briscola\", nel 1883 \u00e8 presente all'Esposizione di Roma nel 1883 con \"Il 24 giugno 1859 a San Martino\", che viene premiato dal re Umberto I e in seguito acquistato dallo Stato, mentre nel 1884 partecipa alla Esposizione Artistica di Torino con \"Un compagno d'armi\", \"Ciociaro\", una serie di \"Studi a Carrara\" e \"Paesaggio\".\nLa \"Battaglia di Dogali\" avviata nel 1888 dopo la commissione da 12.000 lire dal Ministero della Pubblica Istruzione a memoria dei 430 italiani uccisi nella sconfitta italiana e ultimata dal 1896 dopo un soggiorno di cinque anni in Eritrea, conferisce a Cammarano ulteriore notoriet\u00e0 a livello nazionale.\nA questo punto si riduce notevolmente l'attivit\u00e0 pittorica di Cammarano, che nel 1900 accetta per ragioni economiche (nel lasciare Roma salda i debiti con un mercante cedendogli un numero ingente di dipinti) la cattedra di paesaggio dell'Accademia di belle arti di Napoli, succedendo all'amico Filippo Palizzi. Nello stesso periodo viene nominato Cavaliere della Corona d'Italia.\nNel 1904 \u00e8 presente all'Esposizione di Londra con \"Villaggio Arabo\", nel 1906 alla Promotrice Salvador Rosa con \"Un poeta\", acquistato dal Ministero della Pubblica Istruzione e nel 1914 all'Esposizione napoletana della Societ\u00e0 Promotrice di Belle Arti con \"I bersaglieri (Il 19 settembre 1870)\".\nMuore a Napoli il 21 settembre 1920.\nFra gli allievi si annoverano Luigi Franciosa, Vincenzo Bruzzese, Luciano Gennaro, Rocco Antonio, Luigi Crisconio, Angelo Maria Mazzia, Carlo Siviero, Giovanni Voltini e Roberto Carignani.\nStile.\nCresciuto in una famiglia culturalmente vivace, Cammarano rifiuta presto il Romanticismo accademico e tradizionalista del maestro Gabriele Smargiassi e viene iniziato dai fratelli Palizzi al verismo e al naturalismo, ai quali aggiunge componenti che fanno riferimento alla Pittura napoletana del Seicento, in particolare a Micco Spadaro.\nL'arte di Cammarano si sviluppa su due filoni principali: la pittura realistica impegnata a sfondo sociale e tema popolare, evidente in opere come \"La partita a briscola\", \"Una rissa a Trastevere\", \"Terremoto a Torre del Greco\", \"Lavoro e ozio\" e la pittura romantica, storica e di battaglia rappresentata in chiave moderna, come in \"La battaglia di San Martino\", \"Breccia di Porta Pia\" e \"La battaglia di Dogali\".\nLa prima area si sviluppa su temi interpretati con vena narrativa e drammatica, utilizzando colori forti stesi con larghe, pesanti e decise pennellate, evidenti in particolare nei dipinti di paesaggio e di scene di genere. L'influenza familiare lo spinge a un'arte di racconto e di forte suggestione teatrale.\nLa sua frequentazione degli ambienti parigini, a partire dal 1870, la conoscenza con Gustave Courbet, lo studio di Th\u00e9odore Rousseau, Th\u00e9odore G\u00e9ricault, Delacroix e della Scuola di Barbizon lo spingono a volgersi costantemente verso la vita contemporanea.\nLa distinzione dai Palizzi avviene quindi per l'adesione a un verismo sociale, che esprima la manifestazione di insofferenza dettata da diseguaglianze sociali visibili nelle scene di vita quotidiana.\nLa seconda fase della vita artistica di Cammarano si sviluppa a partire dalla sua testimonianza in tempo reale dell'episodio della Breccia di Porta Pia che, unita alla vena patriottica dimostrata nella precedente adesione alla Guardia Nazionale Italiana,\nlo portano a direzionarsi verso tele di soggetto patriottico e risorgimentale rese con intensit\u00e0, crudezza e vigore come nelle celebrate \"Breccia di Porta Pia (Carica dei bersaglieri)\" e in \"La battaglia di Dogali\", opere di enorme formato a forte impatto emotivo."}
{"id": "2296359", "revid": "339392", "url": "https://it.wikipedia.org/wiki?curid=2296359", "title": "Nibb\u0101\u1e47a", "text": ""}
{"id": "2296361", "revid": "767487", "url": "https://it.wikipedia.org/wiki?curid=2296361", "title": "Le notti di Chicago", "text": "Le notti di Chicago (\"Underworld\"), distribuito anche come Il castigo, \u00e8 un film muto del 1927 diretto da Josef von Sternberg.\nOriginariamente, il film doveva essere diretto da Arthur Rosson, ma il regista venne sostituito dalla Paramount con Sternberg.\nLa casa di produzione non credeva al successo della pellicola che, inizialmente, venne proiettata in una sola sala di New York. Lo stesso Ben Hecht chiese che il suo nome venisse tolto dai titoli. Il film, per merito di un efficace passaparola, divent\u00f2 ben presto un grande successo.\nTrama.\nEvaso dal carcere, il capogangster \"Bull\" Weed sospetta che la sua donna \"Feathers\" McCoy e il suo luogotenente \"Rolls Royce\" l'abbiano tradito. Quando scopre che non \u00e8 vero, ma che sono innamorati, li fa mettere in salvo e si arrende alla polizia. Sar\u00e0 condannato a morte.\nCommento.\nSu soggetto di Ben Hecht (premiato con l'Oscar nella 1\u00aa assegnazione 1927-28 degli Academy Awards), sceneggiatura di Robert N. Lee e del regista (anche di Howard Hawks, ma non accreditato), \u00e8 considerato il capostipite (muto) del genere gangsteristico. Dominato da un senso cupo di fatalit\u00e0 e contrassegnato da un ammirevole uso della luce (fotografia di Bert Glennon), \u00e8 un film in anticipo sui tempi (si sente la mancanza del suono) sul quale s'\u00e8 posata la polvere del tempo perch\u00e9 quelle che nel 1927 erano innovazioni, divennero poi convenzioni. Molte sequenze da citare, oltre a quella iniziale della rapina in banca. Citiamo almeno il ballo dei gangster e la scena in cui \"Feathers\" seduce \"Rolls Royce\".\nProduzione.\nIl film fu prodotto dalla Paramount Pictures (con il nome Famous Players-Lasky Corporation).\nDistribuzione.\nDistribuito dalla Paramount Pictures, il film usc\u00ec nelle sale cinematografiche USA il 20 agosto 1927 con il titolo originale \"Underworld\".\nIn Italia, il film venne distribuito con il titolo \"Il castigo\", ma dopo la sua distribuzione in Francia con il titolo \"Les Nuits de Chicago\", anche in Italia viene comunemente chiamato \"Le notti di Chicago\"."}
{"id": "2296362", "revid": "35804", "url": "https://it.wikipedia.org/wiki?curid=2296362", "title": "Soul Blues", "text": ""}
{"id": "2296364", "revid": "729019", "url": "https://it.wikipedia.org/wiki?curid=2296364", "title": "Jean-Baptiste Lafond", "text": "Biografia.\nDa sempre al Racing Club di Parigi, verso la fine degli anni ottanta form\u00f2 con Rousset, Blanc, Guillard e Mesnel una linea di tre quarti definita \"Les Showbizz\" per la loro spettacolarit\u00e0 di gioco.\nIl culmine della carriera fu nel 1990 con la conquista del campionato francese ottenuta battendo in finale l'Agen per 22-12.\nEsord\u00ec in Nazionale nel novembre 1983 in un \"test match\" contro l', e prese parte al suo primo Cinque Nazioni nel : fu, quello, il primo di otto tornei consecutivi, con cinque vittorie (quattro delle quali consecutive): due \"ex aequo\" rispettivamente con e , due vittorie in solitaria e un Grande Slam ().\nPrese anche parte alla , scendendo in campo in quattro incontri e realizzando una meta.\nDopo il ritiro, tra le altre attivit\u00e0, ha ricoperto quella di vicepresidente del Racing Club de France, la polisportiva nella cui sezione rugbistica milit\u00f2 da giocatore.\nLafond vanta diversi inviti nella prestigiosa selezione britannica dei Barbarians, il pi\u00f9 recente dei quali in occasione dell'incontro del 12 aprile 1993 contro lo Swansea, in cui segn\u00f2 tre mete e ne trasform\u00f2 una."}
{"id": "2296376", "revid": "1305772", "url": "https://it.wikipedia.org/wiki?curid=2296376", "title": "Na soluzion", "text": "Na soluzion \u00e8 il secondo album dei Krikka Reggae uscito nel 2007. I brani pi\u00f9 noti sono \"Na soluzion\" e \"Abus\". Nelle canzoni dell'album cos\u00ec come del resto lo sono tutte le loro canzoni, vengono trattati argomenti come: lavoro precario (Na soluzion), abuso sui minori (Abus), legalizzazione della marijuana, emigrazione. Le espressioni ed il linguaggio dialettale utilizzato nei brani che fanno parte dell'album, come da consuetudine per il gruppo, rendono le canzoni molto pi\u00f9 ascoltabili e in un certo senso stimolanti, nonch\u00e9 in linea con l'uso di slang linguistici come spesso accade nel reggae"}
{"id": "2296379", "revid": "599013", "url": "https://it.wikipedia.org/wiki?curid=2296379", "title": "Suore missionarie della Sacra Famiglia", "text": "Le suore missionarie della Sacra Famiglia (in polacco \"Siostry Misjonarki \u015awi\u0119tej Rodziny\") sono un istituto religioso femminile di diritto pontificio: i membri di questa congregazione pospongono al loro nome la sigla M.S.F.\nStoria.\nLa congregazione venne fondata nel 1905 a Mohylew (l'attuale Mahil\u00eb\u016d, in Bielorussia) da Boles\u0142awa Lament (1862-1946) con il fine di promuovere la riunione dei cristiani delle Chiese orientali alla Chiesa cattolica: venne eretta in istituto di diritto diocesano con decreto dell'arcivescovo di Mahil\u00eb\u016d, Eduard von der Ropp, del 25 giugno 1924.\nLe suore, a partire dal 1922, si diffusero soprattutto nella Polonia orientale (a maggioranza ortodossa), dove aprirono asili, orfanotrofi, dormitori e scuole di taglio e cucito. Nel secondo dopoguerra la casa generalizia della congregazione venne trasferita nella Polonia centrale, dove le religiose vennero impiegate soprattutto come infermiere negli ospedali.\nLe missionarie della Sacra Famiglia ottennero il pontificio decreto di lode il 7 luglio 1967.\nLa fondatrice \u00e8 stata beatificata da papa Giovanni Paolo II nel 1991.\nAttivit\u00e0 e diffusione.\nLe missionarie della Sacra Famiglia si dedicano all'istruzione e all'educazione cristiana della giovent\u00f9.\nSono presenti in Europa (Bielorussia, Italia, Lituania, Polonia, Russia), in Africa (Kenya, Tanzania, Zambia) e negli Stati Uniti d'America: la sede generalizia \u00e8 a Varsavia.\nAl 31 dicembre 2005 l'istituto contava 338 religiose in 44 case."}
{"id": "2296384", "revid": "599013", "url": "https://it.wikipedia.org/wiki?curid=2296384", "title": "Sorelle dei poveri di Santa Caterina da Siena", "text": "Le Sorelle dei Poveri di Santa Caterina da Siena sono un istituto religioso femminile di diritto pontificio: le suore di questa congregazione pospongono al loro nome la sigla S.d.P.\nStoria.\nL'istituto venne fondato a Siena da Savina Petrilli (1851-1923). Il 15 agosto 1873, con il permesso dell'arcivescovo Enrico Bindi, la Petrilli e tre sue compagne emisero la loro professione dei voti di povert\u00e0, obbedienza e castit\u00e0. L'arcivescovo di Siena approv\u00f2 la fraternit\u00e0 come congregazione di diritto diocesano e alle religiose venne consentito di iniziare a condurre vita comune.\nSorte soprattutto per l'educazione delle fanciulle, le Sorelle dei Poveri si diffusero rapidamente e assunsero la direzione dei manicomi di Volterra, Roma e Ceccano. Presto estesero il loro apostolato all'assistenza ospedaliera, al servizio nei seminari e a varie opere caritatevoli.\nL'istituto ottenne il pontificio decreto di lode nel 1891: le sue costituzioni vennero provvisoriamente approvate dalla Santa Sede il 5 settembre 1899 e definitivamente il 17 giugno 1906.\nLa fondatrice \u00e8 stata beatificata da papa Giovanni Paolo II nel 1988.\nAttivit\u00e0 e diffusione.\nLe Sorelle dei Poveri di Santa Caterina da Siena si dedicano all'assistenza ospedaliera agli ammalati, al servizio nei seminari e ad altre opere di carit\u00e0, soprattutto a favore dei pi\u00f9 poveri.\nSono presenti in Argentina, Brasile, Ecuador, Filippine, India, Italia, Paraguay: la sede generalizia \u00e8 a Roma.\nAl 31 dicembre 2005 l'istituto contava 589 religiose in 87 case."}
{"id": "2296385", "revid": "63727", "url": "https://it.wikipedia.org/wiki?curid=2296385", "title": "Benz 6/18 PS", "text": "La Benz 6/18 PS era un'autovettura di fascia media prodotta dal 1918 al 1921 dalla Casa automobilistica tedesca Benz &amp; Cie.\nStoria e caratteristiche.\nAlla fine della Prima guerra mondiale, la situazione economica di svariate aziende, specialmente quelle tedesche, non era affatto rosea ed il settore automobilistico non faceva eccezione: molti furono i marchi costretti a chiudere i battenti o a cercare un acquirente. Altri marchi, come la BMW, che erano attivi da pochissimo ed in settori relativamente redditizi come quello motociclistico, riuscirono a superare la crisi. Poche erano le aziende attive gi\u00e0 da tempo ed in grado di reggersi ancora sulle loro gambe. Tra queste vi fu la Benz, che in ogni caso di l\u00ec a pochi anni sarebbe confluita assieme alla Daimler Motoren Gesellschaft nel gruppo Daimler-Benz.\nLa Casa di Mannheim, non poteva pi\u00f9 contare negli alti numeri di vendita di cui godeva prima dello scoppio della guerra. Il mercato di lusso era in contrazione, sebbene ancora si riuscisse a vendere. Ma a quel punto occorreva estendere verso il basso la gamma automobilistica. Si rese necessario un modello di base che andasse a collocarsi al di sotto della gamma 8PS. Analogamente a quanto successe nel 1910 con la 6/14 PS, nel 1918 la Benz immise sul mercato il modello \"6/18 PS\". Rispetto alla sua antenata d'anteguerra, la \"6/18 PS\" era decisamente pi\u00f9 convenzionale e semplice, segno anche questo dell'economia che ha caratterizzato lo sviluppo e la realizzazione della vettura. Sebbene fosse carrozzabile in varie configurazioni, la \"6/18 PS\" divenne famosa all'epoca soprattutto in versione spider, la quale divenne uno dei sogni dei giovani di allora, grazie al suo look sportiveggiante.\nLa \"6/18 PS\" montava un quadricilindrico in linea di tipo biblocco, della cilindrata di 1570 cm\u00b3. Seppur di identica cubatura rispetto al 1.6 montato sulla \"6/14 PS\", i due motori erano differenti, poich\u00e9 in precedenza fu utilizzato un motore monoblocco anzich\u00e9 biblocco e con differenti misure di alesaggio e corsa, che nel caso della \"6/18 PS\" erano di 68x108 mm. Unica novit\u00e0 di rilievo era la distribuzione monoalbero in testa in luogo di quella a valvole laterali e ad asse a camme laterale. L'accensione era a magnete a 12 V, mentre l'alimentazione era affidata ad un carburatore Zenith. Il motore della \"6/18 PS\" erogava una potenza massima di 18 CV a 2100 giri/min.\nIl resto della meccanica era anch'essa piuttosto convenzionale: sul telaio in lamiera d'acciaio stampata venivano fissate le sospensioni ad assale rigido con molle a balestra ed i freni a ceppi che agivano sull'albero di trasmissione, quest'ultimo di tipo cardanico. Il cambio poteva essere a 3 o a 4 marce, a seconda della scelta del cliente.\nAccreditata di una velocit\u00e0 massima di 75\u201380\u00a0km/h, la \"6/18 PS\" venne prodotta fino al 1921. La sua erede si sarebbe vista solo dieci anni pi\u00f9 tardi, recava oramai il marchio Mercedes-Benz e sarebbe stata commercializzata come Typ 170 W15."}
{"id": "2296387", "revid": "767487", "url": "https://it.wikipedia.org/wiki?curid=2296387", "title": "Istituto di studi politici", "text": "L'Istituto di studi politici (in francese: \"Institut d'\u00c9tudes Politiques\"; acronimo IEP o Sciences Po) \u00e8 un tipo di facolt\u00e0 (in francese, \"\u00e9tablissement public \u00e0 caract\u00e8re scientifique, culturel et professionnel\") di scienze politiche, indipendente dalle Universit\u00e0, che rilascia un diploma universitario superiore. Di solito, la scolarit\u00e0 dipende da un concorso iniziale e non dai diplomi acquisiti in precedenza, per cui la selezione \u00e8 severa.\nIl pi\u00f9 famoso \u00e8 l'Istituto di studi politici di Parigi.\nMa ci sono anche 9 altri istituti in provincia:"}
{"id": "2296390", "revid": "848247", "url": "https://it.wikipedia.org/wiki?curid=2296390", "title": "Italia '61", "text": "Italia '61 (cos\u00ec anche in lingua piemontese) \u00e8 un sotto-quartiere di Nizza Millefonti, a Torino (Circoscrizione 8; 9 fino al 2016). Ospit\u00f2 l'Expo 1961 (ufficialmente Esposizione Internazionale del Lavoro - Torino 1961, \"Exposition International du Travail \u2013 Turin 1961\", \"International Labour Exhibition\"), anche conosciuta appunto come \"Italia '61\", svoltasi a Torino per celebrare il primo centenario dell'Unit\u00e0 d'Italia.\nStoria.\nTra i protagonisti e promotori dell'iniziativa (Expo 1961) vi furono Giuseppe Pella, presidente del comitato Italia 61, l'allora sindaco di Torino Amedeo Peyron e Achille Mario Dogliotti, Presidente del Consiglio Direttivo.\nL'esposizione richiam\u00f2 pi\u00f9 di sei milioni di visitatori provenienti da tutto il mondo. \nLe attrazioni principali furono la Monorotaia di Torino, il Circarama, sistema di proiezione cinematografica a 360\u00b0 della Walt Disney, la cabinovia che collegava in modo spettacolare, passando sopra il Po, il Parco del Valentino con il Parco Europa posto sulla collina di Torino a Cavoretto.\nFu notevolmente migliorata l'illuminazione pubblica della citt\u00e0 - e in particolare dell'area espositiva (Corso Unit\u00e0 d'Italia) - grazie ai moderni impianti progettati da Guido Chiarelli: suscit\u00f2 grande ammirazione l'illuminazione notturna del Giardino Roccioso al Parco del Valentino, realizzato nell'ambito della grande rassegna internazionale FLOR 61.\nImportantissimi i palazzi costruiti per l'occasione tra cui spiccano il Palazzo del Lavoro e il Palazzo a Vela.\nDopo l'Expo.\nSuccessivamente all'Expo svoltosi nel 1961, gli impianti espositivi furono utilizzati per ulteriori eventi e alcuni di essi sono stati riconvertiti, seppur con molte difficolt\u00e0 e discussioni e dopo lunghi periodi di inutilizzo.\nI XX Giochi olimpici invernali di \"Torino 2006\" hanno permesso la riconversione ad edificio sportivo del Palavela.\nLa stazione Nord della monorotaia, dopo un lungo periodo di abbandono, \u00e8 stata recuperata come edificio di accoglienza per le famiglie dei bambini ricoverati alla Citt\u00e0 della Salute e della Scienza. \nIl Palazzo del Lavoro, progettato dal celeberrimo Ingegnere Pier Luigi Nervi, \u00e8 stato sede della Facolt\u00e0 di Economia e Commercio e sede di archivio del capoluogo, ma si continua a discutere sul suo futuro utilizzo come sede commerciale, pur in presenza di un manufatto ormai estremamente degradato dal tempo e dagli agenti atmosferici nonch\u00e9 da una serie di atti vandalici.\nTrasporti.\nIl quartiere di Italia '61 \u00e8 stato certamente un laboratorio di esperimenti nel settore dei trasporti durante tutto il periodo dell'esposizione.\nInfatti durante l'Expo 1961 diverse linee di autobus bipiano confluivano nel quartiere di Italia '61 e un'ovovia conduceva al colle di Cavoretto, sormontando il fiume Po con uno spettacolare percorso sospeso.\nInoltre una linea futuristica di monorotaia ALWEG permetteva ai visitatori di spostarsi agevolmente da una zona espositiva all'altra dell'Expo: alla fine delle manifestazioni, essa continu\u00f2 a funzionare saltuariamente e con molte difficolt\u00e0 gestionali e venne definitivamente dismessa nel novembre 1963. \nAd inizio anni 2000, lungo il tratto della sua ferrovia sul laghetto del Giardino del Corpo Italiano di Liberazione venne installata permanentemente dai Murazzi del Po l'opera \"Luce Fontana Ruota\" di Gilberto Zorio, realizzata per la seconda edizione delle \"Luci d'Artista\".\nNel XXI secolo.\nNell'area occupata dalla Mostra delle Regioni durante l'Expo 1961 \u00e8 di stanza un campus delle Nazioni Unite, sede dello \"staff college\" dell'ONU, del centro di formazione dell'OIL e - dal 2000 - del quartier generale dell'UNICRI.\nIl 23 aprile 2021 \u00e8 stata inaugurata la stazione Italia 61 della metropolitana di Torino, parte del prolungamento Lingotto-Bengasi, in corrispondenza del futuro Grattacielo della Regione Piemonte. I lavori avrebbero dovuto terminare nell'ottobre 2020., ma successivi ritardi delle imprese e difficolt\u00e0 tecniche hanno fatto slittare l`inizio del servizio ad aprile 2021."}
{"id": "2296396", "revid": "647919", "url": "https://it.wikipedia.org/wiki?curid=2296396", "title": "Institut d'\u00c9tudes Politiques", "text": ""}
{"id": "2296397", "revid": "76963", "url": "https://it.wikipedia.org/wiki?curid=2296397", "title": "Luigi Gorrini", "text": "Fu uno degli ultimi grandi assi dell'aviazione della Regia Aeronautica, insignito di Medaglia d'oro al valor militare da vivo. Durante la seconda guerra mondiale gli sono stati accreditati 19 aerei abbattuti, 15 con la Regia Aeronautica e 4 con l'Aeronautica Nazionale Repubblicana (ma alcuni autori gliene attribuiscono 24), e 9 danneggiati, tra Curtiss P-40, Spitfire, P-38 Lightning, P-47 Thunderbolt e B-17 \"Fortezze volanti\". Le sue vittorie sono state conseguite ai comandi del biplano Fiat C.R.42 Falco e dei monoplani Macchi C.202 Folgore e Macchi C.205 Veltro.\nGorrini \u00e8 stato il principale asso sui \"Veltro\", con i quali abbatt\u00e9 ben 14 aerei nemici e ne danneggi\u00f2 sei.\nBiografia.\nNacque ad Alseno, provincia di Piacenza, il 12 luglio del 1917. S\u00ec arruol\u00f2 nella Regia Aeronautica a 20 anni, nel 1937. Terminato il corso di pilotaggio presso la Scuola di Specializzazione di Castiglione del Lago, Gorrini fece richiesta di essere assegnato al 3\u00ba Stormo Caccia Terrestri, inquadrato nella 2\u00aa Divisione Aerea \"Borea\" con sede presso l'aeroporto di Torino-Mirafiori. Il 17 giugno del 1939 ottenne il trasferimento al reparto ed integrato all'85\u00aa Squadriglia del 18\u00ba Gruppo caccia con il grado di sergente pilota. Serv\u00ec con questa unit\u00e0 fino all'armistizio di Cassibile, l'8 settembre 1943. Poi entr\u00f2 nelle file dell'Aeronautica Nazionale Repubblicana (ANR) fin quasi al termine del conflitto.\nNord Africa e Grecia.\nAl 10 giugno 1940 la sua squadriglia era all'Aeroporto di Novi Ligure/Aeroporto di Albenga ed al 22 ottobre successivo era a Maldegem nel Corpo Aereo Italiano fino al 10 gennaio 1941.\nGorrini arriv\u00f2 in Africa Settentrionale Italiana nel gennaio 1941 ai comandi di un Fiat C.R.42 Falco. \"Il CR 42 - ricorda il pilota di Alseno - era una macchina gi\u00e0 superata. Un biplano di tela, senza corazze, con apparecchi radio e impianti d'ossigeno malfunzionanti. Era un gran bell'apparecchio quanto a maneggevolezza, armato da 2 mitragliatrici da 12,7, mitragliatrici efficaci, ma gli inglesi ne avevano 8, anche se di calibro 0,30\". Nonostante i limiti del C.R.42, fu proprio con questo biplano che Gorrini, in Libia, ottenne la sua prima vittoria aerea, il 16 aprile 1941. Mentre era in volo di protezione nel cielo di Derna, in Cirenaica, intercett\u00f2 due dei primi cacciabombardieri bimotori Bristol Beaufighter appena arrivati nel teatro del Mediterraneo, diretti verso il campo N 1 di Ftheja, base della sua 85\u00aa Squadriglia. La pattuglia inglese era quasi fuori tiro, ma Gorrini, apr\u00ec il fuoco da 7-800 metri. Colp\u00ec la punta dell'ala destra del Beaufighter di testa, mentre serr\u00f2 rapidamente la distanza grazie alla velocit\u00e0 accumulata con la picchiata. L'altro velivolo si allontan\u00f2 con una brusca virata mentre il primo Bristol era ormai sul campo di Ftheja. Da 250 metri Gorrini lo centr\u00f2 con due successive raffiche e l'aereo britannico precipit\u00f2 subito a sud del campo. Gli venne, quindi, attribuito un abbattimento individuale e un \"danneggiato\". I colpi sparati furono 1100. \nIl 29 maggio, Gorrini, di nuovo in volo di protezione, avvist\u00f2 due bombardieri Bristol Blenheim sul porto di Bengasi. Dopo una picchiata di tremila metri attacc\u00f2 l'aereo di testa. Spar\u00f2 una raffica da 500 metri colpendo il capo pattuglia, nonostante il fuoco difensivo dei due bimotori nemici. Il Bristol di testa, ripetutamente colpito, cadde nelle acque del porto. Si mise allora all'inseguimento dell'altro Blenheim, scaricandogli tutti i colpi che gli rimanevano, ma il bimotore inglese riusc\u00ec ad allontanarsi indenne. Rimpatriato col suo reparto, il 29 agosto era a Caselle Torinese per iniziare l'addestramento sui nuovi caccia monoplani, il Fiat G.50 Freccia e l'Macchi C.200 Saetta. Per continuare l'addestramento, Gorrini e il suo 18\u00ba Gruppo si trasferirono prima a Mirafiori e successivamente su Ciampino Sud, dove l'addestramento sui nuovi caccia si concluse il 10 dicembre, quando la sua unit\u00e0, equipaggiata con i Macchi C.200, vol\u00f2 prima all'Aeroporto di Lecce-Galatina e poi alla nuova base di Araxos vicino a Larissos, in Grecia. Durante l'inverno 1941-42, Gorrini comp\u00ec voli di scorta a convogli tra l'Italia e la Grecia. Il 17 dicembre, nella zona aerea attorno al porto di Argostoli, a Cefalonia, intercett\u00f2 due Bristol Blenheim completamente dipinti di nero. Attacc\u00f2 quello di testa colpendolo ripetutamente e poi mitragli\u00f2 l'altro. I due Blenheim, si separarono scomparendo tra le nuvole e a Gorrini venne accreditato un aereo probabilmente abbattuto e il danneggiamento del secondo. Gorrini non ebbe altre occasioni di scontro con velivoli alleati e rimpatri\u00f2 con il 18\u00b0, il 25 aprile 1942.\nTornati in Italia, Gorrini e gli altri piloti del 18\u00b0 vennero addestrati a pilotare il C.200 nella configurazione di cacciabombardiere. L'addestramento dur\u00f2 fino a met\u00e0 luglio, quando la sua unit\u00e0 vol\u00f2 in Nord Africa per raggiungere l'altro Gruppo del 3\u00ba Stormo, il 23\u00ba Gruppo, sull'aeroporto avanzato di Abu Haggag (od Aeroporto militare di Sidi Haneish a 376\u00a0km ad ovest-nord-ovest da Il Cairo). Da quella base avanzata, Gorrini svolse missioni di scorta per naviglio dell'Asse e attacchi al suolo, con le nuove bombe \"Mazzolino\". Quando, in ottobre, il 4\u00ba Stormo Caccia Terrestre, ormai logoro, venne arretrato, consegn\u00f2 i suoi Macchi M.C.202 Folgore al 3\u00ba Stormo. Cos\u00ec, dal 20 di quel mese, il 18\u00ba Gruppo pot\u00e9 riprendere i compiti di reparto da caccia.\n\"Finalmente, con il Macchi 202 avevamo un aeroplano competitivo. Certo che quando ci gettarono, durante l'offensiva, addosso nugoli di P-40 e di Spitfire, anche questa macchina non poteva fare molto. Lo Spit era un osso molto duro... aveva un mucchio di mitragliatrici, pi\u00f9 due cannoncini da 20 mm ed era inoltre pi\u00f9 veloce. Il 202 gli era decisamente inferiore in velocit\u00e0 ed armamento\".\nIl 2 gennaio 1943, l'intero 3\u00ba Stormo, equipaggiato con i Macchi C.202 ceduti dal 4\u00ba Stormo, decoll\u00f2 per affrontare due formazioni di Douglas DB-7 Boston e B-25 Mitchell, scortati da Spitfire e P-40. Nella battaglia aerea che ne consegu\u00ec, Gorrini abbatt\u00e9 un Curtiss P-40E Kittyhawk della R.A.F., che precipit\u00f2 ad Ovest di Sirte. Subito dopo attacc\u00f2 e danneggi\u00f2 uno Spitfire che inseguiva un altro Macchi. Gorrini spar\u00f2 in totale 880 colpi, ma anche il suo aereo fu colpito: c'erano 12 buchi sulla sua fusoliera.\nNove giorni dopo, mentre era di scorta, con altri piloti del 3\u00ba Stormo, a C.200 caccia-bombardieri in azione su aeroporti britannici nella zona dello Uadi Tamet, abbatt\u00e9 uno degli Spitfire della squadriglia dell'asso britannico \"Flying Officer\" Neville Duke del 92\u00b0 Squadron e ne danneggi\u00f2 un altro. \nDurante la ritirata delle forze dell'Asse, sempre pi\u00f9 spesso il 3\u00ba Stormo veniva chiamato a missioni di scorta e di attacco a terra. Nella mattina del 26 febbraio, Gorrini decoll\u00f2 per scortare una formazione di Junkers Ju 87 Stuka diretti ad attaccare forze armate alleate nella zona di Ksar-Ghilane e, successivamente, per mitragliare truppe nemiche a terra. Nel pomeriggio, con il tenente Melis ed altri due piloti della sua squadriglia, intercett\u00f2 quattro aerei alleati su K\u00e9bili, in Tunisia. Nel combattimento che ne segu\u00ec, Gorrini rivendic\u00f2 l'abbattimento di un Hawker Hurricane Mk.IID, armato di cannoni Vickers da 40\u00a0mm.\nLa difesa di Roma.\nAll'inizio del 1943, Gorrini \u00e8 uno dei piloti incaricati di trasferire i caccia francesi preda di guerra Dewoitine D.520 in Italia, destinati alla difesa della madre patria. \"Trasferii diverse dozzine di Dewoitine D. 520 da vari aeroporti francesi e dalla fabbrica di Tolosa\", ricordava Gorrini. \"A quel tempo, quando volavamo ancora con il Macchi C.200, era una buona macchina, anche se non eccezionale. Paragonata al \"Saetta\" era superiore solo in un punto: il suo armamento con il cannone da 20 millimetri Hispano-Suiza HS 404.\" Gorrini, che dal febbraio 1943 aveva ottenuto quattro vittorie confermate e una non confermata, ottiene, all'inizio dell'estate, uno dei tre Macchi C.205V\n\"Veltro\" assegnati al 3\u00ba Stormo (gli altri due sono affidati all'asso Franco Bordoni Bisleri e al maresciallo Guido Fibbia), rivela le sue non comuni doti di pilota da caccia durante la difesa di Roma.\nLa sua serie di vittorie aeree ha inizio il 19 luglio del 1943, giorno del primo bombardamento nella storia di Roma. Gorrini, quel giorno, entra in azione con altri 37 colleghi piloti del 3\u00ba Stormo contro i 930 bombardieri e caccia di scorta dell'US Air Force impegnati nell'Operazione Crosspoint. Decolla da Cerveteri con la sua 85\u00aa squadriglia, su un Macchi C. 202. Al largo di Ostia, attacca la prima formazione di B-17 Flying Fortress. \"L'ho visto cadere, non saprei l'ora precisa perch\u00e9 il combattimento era roba di minuti, ho fatto tre o quattro attacchi contro questo quadrimotore, ho provato a sparargli anche davanti, a tre quarti, e un bel momento l'ho visto andar gi\u00f9\u2026 \u00c8 caduto nella zona tra Sezze e Littoria.\" Secondo altre fonti, il 19 luglio, abbatte, nel corso di una sola missione, un bombardiere quadrimotore Consolidated B-24 Liberator ed un caccia bimotore Lockheed P-38 Lightning (un altro P-38 danneggiato).\nL'indomani si ripete: \"In un altro combattimento, il giorno dopo, marted\u00ec 20, un altro \u00e8 caduto sull'aeroporto di Nettuno\u2026 Era un B-17, aveva ancora il carico di bombe. Io gli ho tagliato un'ala dopo due passaggi, per\u00f2 stavolta avevo il M.C. 205, e ho visto un bel momento la sua ala destra staccarsi dalla fusoliera e i motori che giravano e l'ala che andava via e cos\u00ec \u00e8 andato in vite.\" Subito dopo veniva attaccato da un P-38 di scorta: \"Ho scartato, lui mi \u00e8 passato davanti al muso\u2026 e con tutte le armi, mitragliere e cannoncini da 20, gli ho piantato un rafficone. \u00c8 scoppiato\u2026\"\nLa caduta del governo fascista non ha decisivi effetti sul morale della Regia Aeronautica. \"Dopo il 25 luglio, a dispetto dell'arresto di Benito Mussolini, il morale della mia unit\u00e0 restava alto e la mia personale disponibilit\u00e0 all'azione era totale. Nonostante i rovesci subiti in quel periodo, il nostro Stormo era l'unico ancora pienamente operativo per il combattimento. La mia sezione era stata destinata alla difesa di Roma. La maggior parte degli uomini della Regia Aeronautica non era interessata alla politica o ai partiti. Essi erano innamorati del volo e determinati a difendere la terra natale e dare la loro vita, se necessario, nel tentativo di arrestare il bombardamento delle citt\u00e0 italiane.\", \nIl 13 agosto, Roma subisce il secondo dei due pi\u00f9 pesanti bombardamenti della sua storia. Gorrini e i pochi altri piloti della 83\u00aa Squadriglia e 85\u00aa squadriglia posti a difesa della \"citt\u00e0 santa\" si levano in volo dalle \"strisce\" di Palidoro, per intercettare i 409 - tra bombardieri e caccia di scorta - velivoli della Dodicesima Air Force.\nA 20 chilometri al traverso di Anzio, a metri, intercetta la prima formazione di B-17 con i P-38 di scorta. Gorrini, su un Macchi C.205, attacca uno dei quadrimotori rimasto defilato rispetto agli altri. Dopo diversi attacchi, il B-17 precipita: \"And\u00f2 a cadere in mare tra Nettuno e Littoria, ma non potei seguirne la caduta perch\u00e9 mi attaccavano dall'alto i Lightning.\" Gorrini riesce a disimpegnarsi, ma durante la sua seconda sortita contro la terza ondata di bombardieri, viene attaccato dai caccia di scorta ed \u00e8 costretto a lanciarsi da metri sulla zona Littoria-Sezze, dove atterra incolume. \nSecondo altre fonti, sempre il 13 agosto, al largo di Ostia, fa precipitare un altro B-24, ma viene colpito dai mitraglieri del bombardiere e deve lanciarsi con il paracadute su Sezze. Il 26 agosto abbatte un Supermarine Spitfire e, il giorno dopo, sotto i colpi dei cannoncini da 20 millimetri del suo Macchi C.205, cadono due B-24 che attaccavano Cerveteri. Uno dei cannoncini Mauser, surriscaldato, esplode danneggiandogli un'ala ma, nonostante esaurisca il carburante, sul fiume Volturno, riesce a pilotare il suo caccia come un aliante, fino alla base tedesca dell'Aeroporto di Pratica di Mare. Tre giorni dopo, il 29 agosto, abbatte due P-38 e ne danneggia altri due. Il giorno seguente distrugge un altro quadrimotore B-17 e viene citato nel bollettino di guerra.\nIl 31 agosto, ultimo combattimento sotto le insegne della Regia Aeronautica. Decollato dall'aeroporto di Palidoro con la sua 85\u00aa squadriglia, si scontra a metri, nel cielo di Napoli, con i Supermarine Spitfire di scorta a uno stormo di bombardieri U.S.A. Abbatte un Supermarine Spitfire (altri tre caccia britannici vengono dichiarati abbattuti dalla sua squadriglia) e danneggia un altro P-38 ma il suo aereo viene colpito e deve compiere un atterraggio di fortuna. Seriamente ferito, viene ricoverato in ospedale, dove lo sorprende l'8 settembre, quando la sua Squadriglia era all'Aeroporto di Furbara Cerveteri.\nLa Repubblica Sociale.\nAlla data dell'armistizio di Cassibile, Gorrini aveva sostenuto 132 combattimenti, conseguito 15 abbattimenti sicuri e 9 probabili, era stato ferito due volte, era stato citato pi\u00f9 volte sul bollettino di guerra ed era stato proposto 6 volte per decorazioni, ottenendone 2.\nGorrini, come altri volontari, risponde all'appello del tenente colonnello Ernesto Botto e raggiunge il Nord Italia per continuare a combattere contro gli alleati.\nIl 23 dicembre 1943 si arruola nell'Aeronautica Nazionale Repubblicana, nel 1\u00ba Gruppo caccia \"Asso di bastoni\". Il 30 gennaio di quel mese, nel cielo di Grado, ai comandi di un \"205\" abbatte un P-47 \"Thunderbolt\" del \"325\u00b0 Fighter Group\" di scorta a bombardieri americani della \"15\u00aa Air Force\". La mattina seguente intercetta e fa precipitare nella laguna di Comacchio un P-38 da ricognizione basato all'Aeroporto di Bari-Palese. L'11 marzo abbatte ancora un quadrimotore B-17. Il 6 aprile, a nord di Zara, Gorrini fa precipitare il suo secondo P-47 - appartenente al \"Checkertail clan\" - ma viene a sua volta abbattuto da un \"Thunderbolt\", riuscendo a salvarsi con il paracadute. Gorrini ottiene la sua ultima vittoria due mesi dopo, il 24 maggio 1944. Quel giorno decolla con il tenente Vittorio Satta, sempre su M.C.205, per intercettare, sul quadrante di Parma-Fidenza, una formazione di B-24 diretti a sud. Nel cielo di Colorno, i due piloti dell'A.N.R. attaccano i due bombardieri americani di coda. Gorrini colpisce in pieno, al primo passaggio, il \"suo\" \"Liberator\", i cui motori si incendiano e il cui carrello si abbassa per i danneggiamenti subiti, ma Satta viene attaccato da due P-47 che lo abbattono prima che Gorrini possa intervenire. \nEd \u00e8 sempre proprio uno di questi caccia pesanti a colpirlo e ferirlo gravemente, il 15 giugno 1944. \"Il mio ultimo combattimento fu quando venni abbattuto - ricorda ancora nell'intervista ad Andrea Benzi - era la V volta, a Reggio Emilia, con il\" 205\". Ho sempre avuto nella RSI a disposizione il \"205\", qualche volta il Fiat G.55 Centauro. Ci diedero l'allarme molto in ritardo e partimmo, ma non riuscimmo a fare quota a sufficienza e ci piombarono addosso: mi hanno abbattuto a Fogliano. Ho aperto il paracadute, ma nella caduta a terra ho battuto violentemente la schiena (mi fa ancora male) e persi conoscenza: intorno ci avevo i contadini con il forcone che forse mi credevano un inglese o un americano. Arriv\u00f2 il maggiore Visconti a prendermi e con la sua auto mi port\u00f2 dal nostro medico, il quale mi visit\u00f2 e mi fece ricoverare all'ospedale a Reggio. Il medico a Reggio mi fece avere una licenza: ero ridotto male, vicino ad un esaurimento nervoso, e me ne andai a casa. Quando tornai stava tutto per finire.\" Gorrini non voler\u00e0 pi\u00f9, durante la guerra. La sua carriera di pilota da caccia finisce qui.\nEgli stesso sintetizz\u00f2 la sua carriera cos\u00ec: \"212 combattimenti, 24 vittorie aeree individuali, 5 lanci con il paracadute.\"\nNel corso del conflitto gli sono state assegnate due Medaglie di Bronzo al Valor Militare e la Croce di Ferro tedesca di prima e seconda classe. Nel 1958 gli viene assegnata la Medaglia d'oro al valor militare, unico pilota dell'ANR ad aver ricevuto la pi\u00f9 alta onorificenza delle forze armate italiane. Nonostante l'iniziale opposizione del Comando Alleato, riusc\u00ec a entrare nei ranghi della neonata Aeronautica Militare. La sua ultima unit\u00e0 fu il 50\u00ba Stormo, ma per la nomina ad ufficiale dovette attendere il pensionamento, nel 1979.\nCome avviene per ogni pilota, alcuni degli abbattimenti di Gorrini, sia pure suffragati da testimonianze, non sono confermati dai registri delle forze aeree coinvolte. Come \u00e8 noto, inoltre, tutti gli abbattimenti dei piloti italiani sono ufficiosi, in quanto la Regia Aeronautica - a differenza delle forze aeree alleate e tedesca - non teneva registri ufficiali delle vittorie dei propri piloti, preferendo attribuire gli abbattimenti all'intero gruppo.\nNel 2011 \u00e8 stato realizzato un film documentario sull'esperienza bellica di Gorrini, dal titolo \"Il cacciatore del cielo\" diretto da Claudio Costa.\nHa vissuto nel paese natale fino alla morte, avvenuta nel 2014 all'et\u00e0 di 97 anni."}
{"id": "2296398", "revid": "96758", "url": "https://it.wikipedia.org/wiki?curid=2296398", "title": "Club Atl\u00e9tico de Madrid 1973-1974", "text": "Questa voce raccoglie le informazioni riguardanti il Club Atl\u00e9tico de Madrid nelle competizioni ufficiali della stagione 1973-1974.\nStagione.\nNella stagione 1973-1974 i \"Colchoneros\", allenati da Juan Carlos Lorenzo, terminarono il campionato al secondo posto a otto punti dal . In Coppa del General\u00edsimo l'Atl\u00e9tico Madrid venne eliminato dai \"Blaugrana\" in semifinale. In Coppa dei Campioni, i \"Rojiblancos\" persero la ripetizione della finale contro i tedeschi del ; la prima partita si concluse 1-1 dopo i tempi supplementari.\nRosa.\n ()"}
{"id": "2296401", "revid": "1305772", "url": "https://it.wikipedia.org/wiki?curid=2296401", "title": "John Lone", "text": "Biografia.\nJohn Lone, che vanta anche origini inglesi, nacque a Hong Kong con il nome di Ng Kwok-Leung, da padre cinese e da madre originaria di Macao. Malgrado si sappia poco dei suoi primi anni di vita, si sa che fu internato in un orfanotrofio di Hong Kong e, in seguito, cominci\u00f2 ad addestrarsi al Chiu Chiu nell'Accademia di Hong Kong e all'Opera di Pechino dove, all'et\u00e0 di dieci anni, ricevette il nome \"Johnny\". Successivamente cambi\u00f2 nome in \"John Lone\" (scelse il nome \"John\" poich\u00e9 derivante dal soprannome \"Johnny\" affibbiatogli a dieci anni; \"Lone\" \u00e8 invece l'anglo-fonizzazione del nome \"Leung\").\nPatrocinato da una famiglia statunitense, lasci\u00f2 la compagnia dell'Opera di Pechino ed emigr\u00f2 a Los Angeles, nello stato della California, continuando gli studi di arti dello spettacolo all'Accademia americana di Arti Drammatiche di Pasadena. Si trasfer\u00ec poi a New York per intraprendere la carriera teatrale. Lott\u00f2 per lungo tempo finch\u00e9 l'attore Mako riconobbe il suo talento e lo sugger\u00ec per un ruolo nel primo dramma di David Henry Hwang, intitolato \"F.O.B.\". Dall'interpretazione in questo dramma, John Lone ricevette un Premio di Obie. A New York fu scoperto dal talentuoso Jadin Wong, che l'aiut\u00f2 a lanciarsi in grande stile.\nDebutt\u00f2 al cinema nel 1976 in \"King Kong\", ma il suo primo ruolo importante in un film fu in \"L'uomo dei ghiacci\" (1984), ma ancora oggi probabilmente \u00e8 pi\u00f9 conosciuto per l'interpretazione dell'ultimo imperatore cinese Pu Yi in \"L'ultimo imperatore\" (1987) di Bernardo Bertolucci, ruolo grazie al quale ha ottenuto una nomination al Golden Globe 1988. Molto importante comunque anche il suo ruolo da antagonista del poliziotto polacco Stanley White (Mickey Rourke) in uno dei capolavori di Michel Cimino, \"L'anno del dragone\", in cui interpreta magistralmente il vilain giovane e ambizioso Joey Tai. Nonostante la sua fama a Hollywood, scelse di favorire la propria carriera nel mercato asiatico, interpretando l'imperatore manci\u00f9 Kangxi, in una serie televisiva drammatica."}
{"id": "2296402", "revid": "118659233", "url": "https://it.wikipedia.org/wiki?curid=2296402", "title": "Pancrazio Chiruzzi", "text": "Criminale indipendente e pianificatore meticoloso, si pone a capo di varie bande e si specializza nelle rapine a mano armata. Il massiccio uso di armi da guerra, gli frutta il soprannome di \u201cSolista del Kalashnikov\u201d.\nBiografia.\nSecondo di tre fratelli, nasce il 25 ottobre 1952 a Bernalda, in provincia di Matera. Conseguita la licenza media, si iscrive all'Istituto Tecnico per Periti Industriali di Taranto.\nNel '67 si trasferisce a Torino, dove inizia a lavorare come cablatore presso la ditta Tardito e, contemporaneamente, frequenta un corso serale per proseguire gli studi superiori all'Istituto Tecnico Industriale.\nInizia l'attivit\u00e0 criminale nel 1971: a quell'epoca aveva 19 anni. Dopo qualche rapina e furto d'auto, assalta la sua prima banca. Da quel momento non si fermer\u00e0 pi\u00f9, diventando uno dei nomi di spicco della criminalit\u00e0 torinese. \nNel 1974, a soli 22 anni, il suo patrimonio era gi\u00e0 superiore al miliardo di lire.\nPer anni ha vissuto organizzando assalti a banche, uffici postali, treni in corsa e furgoni blindati. Facendo dell'indipendenza uno stile: non si \u00e8 mai legato a nessuno, n\u00e9 alla mafia n\u00e9 alla malavita organizzata. \nHa fatto rapine in Svizzera, Germania, Francia ed Austria. E sempre con un gusto irrefrenabile per la battuta. Negli anni '70 agli agenti che lo arrestavano per i colpi all'estero disse: \nNel 1975 assalta un treno in corsa che rifornisce gli Uffici Postali.\nNel 1976, tenta una rapina alla Banca Centrale Inglese a Bruxelles, situata di fianco al Palazzo Reale, un colpo, a detta di tutti, impossibile anche solo a pensarlo.\nNel 1987 rapina la Banca di Lugano sequestrando il direttore la notte precedente il colpo.\nLa rapina pi\u00f9 clamorosa - indagato e poi assolto - quella a un furgone portavalori svaligiato a Genova. 17 agosto 1999: dodici minuti in tutto, nessuno sparo, sei miliardi di lire il bottino.\nTra gli anni settanta e il 2000 ha effettuato centinaia di rapine in Italia e all'estero, senza mai spargimenti di sangue, tanto che anche la polizia gli riconosce un'etica \"professionale\". \nL'ex capo della squadra mobile di Torino, Sergio Molino, lo definisce cos\u00ec: \u00abNon un rapinatore, ma il maestro dei rapinatori italiani. Chiruzzi ha fatto scuola. Preparava i colpi meticolosamente, non ha mai sparato durante le sue azioni. Possiamo dire che nel ramo \u00e8 stato un vero professionista\u00bb.\n\u00c8 stato arrestato undici volte, scontando complessivamente trentasei anni di reclusione, spesso in carceri di massima sicurezza quali l'Asinara e Fossombrone. Ha tentato di evadere tre volte, riuscendoci nel 1975.\nDal 2012 \u00e8 tornato definitivamente in libert\u00e0."}
{"id": "2296411", "revid": "359348", "url": "https://it.wikipedia.org/wiki?curid=2296411", "title": "Luigi Boni", "text": "Biografia.\nLuigi nasce in una famiglia benestante. La madre si chiama Nerina Grassi e il padre, Carlo Boni, \u00e8 un professore di educazione fisica.\nStudia senza troppa convinzione a Livorno, e appena gli si presenta l'occasione, si trasferisce ad Alessandria d'Egitto, presso una zia che aveva una casa di mode. Apre un bar, con una macchina da caff\u00e8 espresso: \u00e8 una novit\u00e0 assoluta. Inizia ad approfondire l'arte della caricatura. Alcuni giornali egiziani riportano i suoi ritratti di personaggi in voga: politici, scrittori, politici.\nSi sposa con un'infermiera ungherese e ha il primo figlio, Carlo. Torna a casa per far conoscere il bambino al nonno, che muore in un incidente d'auto, attraversando la strada per andare a comprare le ciliegie per il nipotino.\nSeguendo la sua professione di caricaturista, comincia a viaggiare, partecipando a diverse fiere ed esposizioni internazionali, negli Stati Uniti, in Canada, in Giappone. Intanto si \u00e8 trasferito a Parigi, dove risiede in Boulevard Serurier, intorno alla prima met\u00e0 degli anni trenta. Inizia a dipingere, nel centro pi\u00f9 vivace della pittura europea. Nel 1954, alla morte della madre Nerina, torna a Empoli.\nComincia a frequentare la \"Galleria Numero\" di Firenze, diretta da Fiamma Vigo. \u00c8 in contatto con il pittore empolese Piero Gambassi, insieme al quale fonda ad Empoli l'associazione \"Circolo Amatori Arti Figurative\", che ha sede ancora oggi al Palazzo Ghibellino.\nHa uno studio anche a Milano, in via Solferino, vicino a Brera. Si fa conoscere nell'ambiente milanese, diventa amico di Castellani, Presta, Bonalumi.\nVive fra Empoli e Milano, partecipando all'attivit\u00e0 della \"Galleria Numero\" fino al 1965. Espone a Roma e a New York.\nLa sua pittura attraversa vari momenti creativi, avvicinandosi a vari filoni di ricerca: dall'informale all'Optical Art.\nNel 1976 partecipa alla mostra internazionale di Basilea, insieme agli artisti della Galleria Aglaia di Firenze. Nel 1977 Vittorio Grotti gli organizza una grande mostra alla Fondazione Viani.\nMuore lo stesso giorno della nascita, il 31 agosto 1977, all'ospedale di Castelfiorentino.\nOpere.\nArtista portato alla sperimentazione delle pi\u00f9 diverse tecniche artistiche, si cimenta con vari supporti e materiali.\nAll'inizio (anni quaranta-cinquanta) la sua pittura \u00e8 materica, realizzata con larghe superfici colorate. Usa supporti rigidi e strati di colore legato da colle e resine.\nNegli anni sessanta realizza numerosi lavori utilizzando le \"palle\", ovvero il \"lavarone\", che raccoglie sulle spiagge del Tirreno. Sono composizioni eleganti e ricche di colore, che tendono al monocromo.\nVerso la fine degli anni sessanta realizza una serie di opere legate all'Optical Art Le espone al \"Circolo Amatori Arti Figurative\": sono superfici elastiche bianche, animate da strutture mosse da motorini elettrici.\nGli anni settanta vedono la scoperta degli \"stecchini\", che compaiono sulle sue tele a dare un ordine spaziale alle superfici.\nVerso la fine della sua vita realizza opere semplicissime: sono superfici lucide di colore nero, tenute insieme da frammenti di \"stecchino\", come traccia e ricordo del periodo precedente.\nLa pittura di Luigi Boni ha avuto una evoluzione nel tempo, caratterizzata dal progressivo alleggerirsi della complessit\u00e0, dalle sperimentazioni quasi barocche del colore, fino al silenzio della superficie nera delle ultimissime opere. Nel mezzo a questi due poli un continuo sperimentare, con l'esecuzione di opere che hanno avuto nella eleganza spaziale la loro migliore realizzazione e i loro risultati pi\u00f9 interessanti.\nLe mostre.\nLuigi Boni inizia ad esporre negli anni sessanta, sotto le insegne della \"Galleria Numero\" di Firenze."}
{"id": "2296416", "revid": "1543377", "url": "https://it.wikipedia.org/wiki?curid=2296416", "title": "Sedile di presentazione", "text": "Il sedile di presentazione o trono cerimoniale era lo scranno egizio emblema della suprema dignit\u00e0 sovrana e rappresentava l'esaltazione della sicurezza del potere terreno non disgiunta all'equilibrio derivante dal potere divino.\nEbbe origine nel periodo predinastico e fino alla prima dinastia era generalmente un semplice sgabello dal piano scanalato, provvisto di cuscino ma senza schienale.\nLe gambe erano forgiate come quelle del toro e poggianti su uno zoccolo lavorato e ricoperto di rame o d'oro. Erano fatte con legno ma spesso le maestranze le ricavavano sia dall'osso che dall'avorio.\nOltre al simbolismo animale, in epoche successive furono aggiunte anche piante di papiro stilizzate e situate nella parte posteriore del sedile. \nA partire dalla II dinastia, lo zoccolo rettangolare si fece pi\u00f9 elevato e privo di ornamenti mentre il sedile diveniva di forma cubica con basso schienale che nel tempo diverr\u00e0 sempre pi\u00f9 alto e coperto con un cuscino.\nQuesta tipologia di sedile durer\u00e0 per tutta la storia dell'Egitto e verr\u00e0 usato nell'iconografia e nella statuaria anche come scranno divino.\nMolto famoso \u00e8 il sedile di presentazione della regina Hotep-heres della IV dinastia, ritrovato a Giza e oggi conservato al museo del Cairo. La sua forma \u00e8 massiccia con schienale alto e vistosi braccioli decorati ed intagliati con papiri legati, mentre le gambe, sempre zoomorfe, non erano pi\u00f9 quelle del toro, ma del pi\u00f9 nobile leone, sempre immagine e ipostasi di Amon.\nAlcune volte il leone \u00e8 raffigurato per tutta la lunghezza del sedile, come nello scranno della regina Meresankh della IV dinastia, oppure in quello di Chefren dove spiccano solo le teste sopra le zampe anteriori.\nIl sedile poteva essere decorato a piume e paste vitree e motivo molto usato era il nodo sema-tauy, simbolo dell'unione delle Due Terre.\nNel Medio Regno, pur con poche variazioni, lo schienale \u00e8 lievemente pi\u00f9 basso, sempre provvisto di cuscino, i braccioli bassi e traforati mentre i piedi si assottigliano come dimostra il rilievo sul sarcofago della principessa Kauit (XI dinastia).\nSolo verso la XII dinastia, e comunque nel Nuovo Regno, si avr\u00e0 il sedile dalla forma definitiva con schienale rinforzato ed il cui mirabile esempio si ha negli scranni ritrovati nella tomba di Tutankhamon e dove comparivano per la prima volta le gambe provviste di artigli di leone in avorio, schienali riccamente elaborati con rappresentazioni di divinit\u00e0 quali Huh e braccioli con ali di falco semispiegate.\nMolto particolare \u00e8 il sedile pieghevole, sempre appartenente al corredo funebre di Tutankhamon, che presenta delle caratteristiche gambe a forma di testa d'anatra, ipostasi anche questa di Amon e comunque simboleggiante l'animale che depose l'uovo cosmico in alcune cosmogonie.\nLa testa \u00e8 stilizzata, intarsiata nell'avorio mentre lo schienale \u00e8 ricco di decorazioni che richiamano le antiche stuoie.\nQuesta tipologia di sedile pieghevole, rimasta in uso per secoli, \u00e8 stata paragonata al faldistorio e per questo motivo il modello viene anche chiamato \"trono ecclesiastico\"."}
{"id": "2296419", "revid": "38120", "url": "https://it.wikipedia.org/wiki?curid=2296419", "title": "Vite Sospese", "text": ""}
{"id": "2296421", "revid": "1543377", "url": "https://it.wikipedia.org/wiki?curid=2296421", "title": "Madonna di Krumlov", "text": "La Madonna di Krumlov \u00e8 una scultura in calcare policromato (altezza 112\u00a0cm) del 1393 circa, di un anonimo artista boemo. Proviene da \u010cesk\u00fd Krumlov in Boemia ed \u00e8 oggi conservata al Kunsthistorisches Museum di Vienna.\nSi tratta di una Madonna in piedi che regge il Bambino, che si volta benedicente con un'elegante torsione del corpo che sembra volerlo avvicinare allo spettatore. Alcuni arti del Bambino sono andati perduti.\nLa statua \u00e8 un ottimo esempio della produzione delle cosiddette \"Belle Madonne\", ispirate ai modelli del gotico francese, ma con un'espressione pi\u00f9 serena e sorridente. La fisionomia \u00e8 idealizzata ed il panneggio segue linee curate, che creano ampie falcate ritmiche, ora fluide, ora schioccanti, con effetti di profondo chiaroscuro.\nIl volto della Madonna e la figura del Bambino hanno una fisionomia serena ed elegante, con un'epidermide chiara e levigata, che mette in risalto i valori spirituali della rappresentazione sacra.\nUn altro esempio di \"bella Madonna\", pi\u00f9 schematico, \u00e8 la lignea \"Madonna di Kruzlov\" (1410 circa), nel Museo Nazionale di Cracovia."}
{"id": "2296423", "revid": "76963", "url": "https://it.wikipedia.org/wiki?curid=2296423", "title": "Jim Cash", "text": "Visse a Grand Rapids. Cash ricevette una laurea in inglese nel Michigan State University nel 1970. Cash continu\u00f2 a vivere a East Lansing, Michigan.\nLavor\u00f2 quasi sempre in coppia con lo sceneggiatore Jack Epps Jr."}
{"id": "2296424", "revid": "466539", "url": "https://it.wikipedia.org/wiki?curid=2296424", "title": "Nicolas Baudin", "text": "Biografia.\nBaudin nacque a Saint-Martin-de-R\u00e9 nell'Ile de R\u00e9. All'et\u00e0 di 15 anni entr\u00f2 nella Marina Mercantile, e a 20 fu assunto nella Compagnia francese delle Indie orientali (\"French East India Company\"). Si arruol\u00f2 infine nella Marina Francese e serv\u00ec nei Caraibi durante la Guerra d'indipendenza americana. Nel 1785 Baudin divenne comandante della \"Caroline\" che trasportava emigranti dalla Francia a New Orleans. \nDopo la guerra Baudin comand\u00f2 navi trasportanti botanici Austriaci nell'Oceano Indiano e nell'Oceano Pacifico, e schiavi dal Mozambico. Nel corso di questo periodo di tempo Baudin impar\u00f2 la botanica e il modo di far sopravvivere le piante e gli animali a bordo.\nNel 1792 la Francia dichiar\u00f2 guerra all'Austria e Baudin cerc\u00f2 senza successo di riarruolarsi nella Marina Francese. Torn\u00f2 in Francia nel 1795 e and\u00f2 a trovare Antoine de Jussieu al \"Museo Nazionale di Storia Naturale\" per suggerirgli di intraprendere un viaggio botanico nei Caraibi. Questo viaggio fu un successo, e Baudin torn\u00f2 in Francia con una vasta collezione di piante, uccelli e insetti.\nNell'ottobre del 1800 fu selezionato per condurre quella che divenne poi nota come Spedizione Baudin per cartografare la costa dell'Australia. Ebbe due navi, la corvetta \"G\u00e9ographe\" e la corvetta \"Naturaliste\" comandata da Jacques F\u00e9lix Emmanuel Hamelin e fu accompagnato da nove zoologi e botanici, tra cui Andr\u00e9 Michaux e Jean Baptiste Leschenault de la Tour. Raggiunse l'Australia nel maggio del 1801, e nell'aprile del 1802 incontr\u00f2 Matthew Flinders, anch'egli incaricato di cartografare le coste, nella Encounter Bay.\nBaudin fece quindi ancora nella colonia britannica di Sydney per fare provviste. A Sydney acquist\u00f2 una nuova nave, la \"Casuarina\", cos\u00ec chiamata dal tipo di legno con cui era stata costruita. Da l\u00ec mand\u00f2 a casa la \"Naturaliste\", che portava a bordo tutti i campioni che erano stati scoperti da Baudin e dal suo equipaggio. Fece quindi rotta per la Tasmania, prima di proseguire a nord per Timor. \nDue delle sue navi chiamate \"Jardini\u00e8re\", furono perse in naufragi, uno nel Pacifico e l'altro nel porto di Port Louis durante un uragano.\nBaudin fece quindi vela verso casa, fermandosi nelle isole Mauritius, dove mor\u00ec di tubercolosi.\nUn certo numero di monumenti sono stati eretti per tutta l'Australia per commemorarlo, tra cui otto in West Australia . E Baudin Beach nell'Isola dei Canguri (Australia Meridionale) fu chiamata cos\u00ec in suo onore.\nAlle sue due corvette \"Le G\u00e9ographe\" e \"Le Naturaliste\", egli intitol\u00f2 alcune luoghi scoperti o visitati per la prima volta come la Baia G\u00e9ographe, il Capo Naturaliste e il Plateau Naturaliste."}
{"id": "2296429", "revid": "767487", "url": "https://it.wikipedia.org/wiki?curid=2296429", "title": "Ian Clarke", "text": "\u00c8 maggiormente noto per essere stato il batterista della progressive rock band inglese degli Uriah Heep."}
{"id": "2296433", "revid": "1522738", "url": "https://it.wikipedia.org/wiki?curid=2296433", "title": "Unit\u00e0 Nazionale (Venezuela)", "text": "Unit\u00e0 Nazionale \u00e8 stata una coalizione di partiti politici venezuelani di orientamento cristiano-democratico, socialdemocratico e centrista operativa dal 2008 al 2018.\nStoria.\nCostituitasi il 26 gennaio 2008 col nome di Accordo di Unit\u00e0 Nazionale (\"Acuerdo de Unidad Nacional\"), il 6 giugno 2009 la coalizione fu ridenominata Tavolo dell'Unit\u00e0 Democratica (\"Mesa de la Unidad Democr\u00e1tica\"), raggruppando varie forze di opposizione al governo di Hugo Ch\u00e1vez, tra cui:\nIn vista delle elezioni parlamentari del 2010 ader\u00ec alla coalizione anche il partito Per la Democrazia Sociale, ma nel 2012 ne fuoriusc\u00ec per unirsi al Grande Polo Patriottico di Ch\u00e1vez.\nSuccessivamente l'alleanza si apr\u00ec ad Avanzata Progressista e a Volont\u00e0 Popolare; la coalizione concorse cos\u00ec alle elezioni parlamentari del 2015 ottenendo la maggioranza assoluta dei seggi. Nel 2017, tuttavia, il Tribunale supremo di giustizia esautor\u00f2 l'Assemblea nazionale e assegn\u00f2 il potere legislativo al capo dello Stato Nicol\u00e1s Maduro; allo stesso tempo, il presidente dell'Assemblea nazionale, Juan Guaid\u00f3 (leader di Volont\u00e0 Popolare), si proclam\u00f2 presidente del Venezuela.\nNel gennaio 2018 il Tribunale supremo precluse alla coalizione di concorrere alle imminenti elezioni presidenziali. L'8 marzo successivo fu lanciato un nuovo cartello elettorale, il \u00abFronte Ampio Venezuela Libero\u00bb (\"Frente Amplio Venezuela Libre\"), al quale presero parte Volont\u00e0 Popolare, Un Nuovo Tempo, Primero Justicia, Progetto Venezuela e altre forze minori, mentre Avanzata Progressista e COPEI, dopo aver sostenuto la candidatura di Henri Falc\u00f3n alle elezioni presidenziali, promossero la coalizione \"Concertaci\u00f3n por el Cambio\". Questa, dopo l'ingresso di Azione Democratica e Speranza per il Cambiamento, fu ridenominata Alleanza Democratica e, alle elezioni parlamentari del 2020, ottenne 20 seggi su 277.\nNel 2021, infine, \u00e8 stata costituita una nuova aggregazione politica, Piattaforma Unitaria: essa ha visto l'adesione di Volont\u00e0 Popolare, Un Nuovo Tempo, Primero Justicia, Azione Democratica, COPEI e altri movimenti, mentre Avanzata Progressista, Speranza per il Cambiamento e Progetto Venezuela sono rimasti fuori."}
{"id": "2296434", "revid": "574302", "url": "https://it.wikipedia.org/wiki?curid=2296434", "title": "Saturn Award per il miglior attore non protagonista", "text": "Il Saturn Award per il miglior attore non protagonista (\"Best Supporting Actor\") \u00e8 un premio assegnato annualmente nel corso dei Saturn Awards dal 1976 ad oggi.\nVincitori e candidati.\nI vincitori sono indicati in grassetto."}
{"id": "2296444", "revid": "287204", "url": "https://it.wikipedia.org/wiki?curid=2296444", "title": "Patrimonio indisponibile", "text": "Nell'ordinamento giuridico italiano il patrimonio indisponibile \u00e8 quell'insieme di beni appartenenti allo Stato, alle Province o ai Comuni, elencati nell'art. 826 c.c.\nL'art. 826 c.c..\nTali beni hanno caratteristiche simili ai beni demaniali, ma con vincoli sensibilmente minori. Sono inseriti nel patrimonio indisponibile dello Stato oppure nel patrimonio indisponibile di Regione, di Province o di Comuni:\nL'ente competente, per l'assegnazione e la gestione di questi beni, \u00e8 oggetto di leggi dello Stato, oggi spesso discussi nella conferenza di rapporti Stato e Regioni. In base al nuovo ordinamento di stampo federalista molti beni patrimoniali, prima di essere dismessi, seguono un trasferimento gerarchico dallo Stato alla Regione, alla Provincia, nonch\u00e9 al Comune. Tale trasferimento \u00e8 regolato, peraltro, dalle nuove competenze, per effetto del decentramento nonch\u00e9 per la favorevole presenza fisica degli amministratori locali sul territorio al fine di garantire maggiori benefici, derivanti dall'uso della cosa pubblica.\nAnche la fauna selvatica italiana \u00e8 stata definita patrimonio indisponibile dello Stato con la legge L. 27 dicembre 1977, n. 968.\nA seguito dell'abrogazione della legge 968/1977, la definizione della fauna selvatica come patrimonio indisponibile \u00e8 contenuta nell'art. 1, primo comma, della legge L. 11 febbraio 1992, n. 157: \"La fauna selvatica \u00e8 patrimonio indisponibile dello Stato ed \u00e8 tutelata nell'interesse della comunit\u00e0 nazionale ed internazionale.\"\nTutela.\nTale tipologia di beni, ai sensi dell'art. 828 c.c., non possono essere sottratti alla loro funzione pubblica. Questa condizione li sottrae a qualsiasi azione esecutiva. A differenza dei beni demaniali, sui beni del patrimonio indisponibile \u00e8 possibile l'iscrizione di alcuni diritti reali di godimento a favore di terzi, anche a privati, fermo restando per\u00f2 che tali diritti non contrastino con il fine pubblico del bene."}
{"id": "2296445", "revid": "31886", "url": "https://it.wikipedia.org/wiki?curid=2296445", "title": "Et\u00e0 preletteraria latina", "text": "Con l'espressione et\u00e0 preletteraria latina si indica comunemente quella fase della storia della letteratura latina che va dalla fondazione di Roma all'avvento della fase letteraria propriamente detta, il cui inizio suole essere identificato con la rappresentazione nel 240 a.C. del primo dramma teatrale scritto in lingua latina, per opera di Livio Andronico.\nDurante tale periodo, cui corrispondono l'et\u00e0 regia e la prima et\u00e0 repubblicana, Roma, il cui nucleo originario era formato da abitanti di stirpe latina, ebbe modo di accogliere le influenze provenienti dagli altri popoli della penisola italica con cui ebbe contatti, quali gli Etruschi, i Sabini, gli Osci (da cui appresero le \"atellanae fabulae\") e i coloni della Magna Grecia. Pot\u00e9 dunque svilupparsi una fiorente produzione di testi a prevalente carattere orale, privi di finalit\u00e0 letteraria.\nContesto storico e caratteristiche letterarie.\nIl periodo delle origini del teatro e della letteratura latina comprende convenzionalmente l'intervallo di tempo che va dalla fondazione di Roma, tradizionalmente fissata per il 21 aprile del 753 a.C., fino al termine della prima guerra punica, con cui Roma assume il dominio dell'intera penisola italica. Nel 240 a.C. Livio Andronico, liberto di stirpe greca, fece rappresentare la prima vera opera teatrale della latinit\u00e0.\nIl motivo principale secondo cui la letteratura latina nacque solo cinquecento anni dopo la fondazione della citt\u00e0, risiederebbe nel fatto che Roma rimase per molti secoli un piccolo Stato agricolo, fondato su un'aristocrazia di piccoli proprietari terrieri in una societ\u00e0 altamente militarizzata. Le continue guerre per il dominio di nuovi territori, mal si conciliavano, infatti, con lo sviluppo della fantasia e la creativit\u00e0 letteraria. Il fatto poi che, sotto i Tarquini, Roma abbia avuto un periodo di relativo splendore ed espansione economico-commerciale, proprio perch\u00e9 erano sovrani etruschi, non favor\u00ec di certo una cultura latina originale.\nLa letteratura latina pot\u00e9, pertanto, nascere solo quando Roma ebbe il sopravvento sull'intera Italia peninsulare, e quindi su molte citt\u00e0 della Magna Grecia, che furono inglobate insieme alla loro cultura ellenistica (vedi guerre pirriche). In effetti le forme della letteratura latina sono per la maggior parte derivate da quella greca. Ci\u00f2 non significa che la letteratura latina non riusc\u00ec, con il tempo, ad affermare una sua propria originalit\u00e0, certamente partendo da una prima fase di imitazione di quanto i Greci erano riusciti a costruire in secoli della loro storia.\nVero \u00e8 anche che la letteratura latina fu influenzata non solo dai Greci del sud della penisola italica, ma anche dagli Etruschi (a nord), che dominarono Roma per almeno un secolo. Questi ultimi, influenzarono enormemente la citt\u00e0 latina, soprattutto nella concezione religiosa, ossessionati com'erano dal pensiero della morte, dall'oltretomba, immaginato con caratteri assai spaventosi, oltrech\u00e9 dall'arte degli aruspici e degli auguri. Un episodio curioso viene raccontato da Floro secondo il quale il re Tarquinio Prisco:\nLingua e primi documenti linguistici.\nLa lingua latina, appartenente al ceppo occidentale delle lingue indoeuropee, nacque come parlata regionale del \"Latium\", ma si estese poi alle terre sotto il dominio di Roma, arricchendosi tramite gli influssi italici, etruschi e greci. L'alfabeto latino, che inizi\u00f2 a diffondersi attorno al VII secolo, come testimoniano le iscrizioni ritrovate su alcuni oggetti di uso quotidiano o su lastre di pietra, fu infatti derivato da quello greco di Cuma tramite la mediazione degli Etruschi; la scrittura, inizialmente da destra verso sinistra, assunse gradualmente andamento bustrofedico per poi divenire definitivamente orientata da sinistra verso destra.\nTra VII e VI secolo a.C., sotto il regno dei Tarquini, la diffusione della scrittura conobbe un forte impulso; Roma tuttavia rimase fino alla fine dell'et\u00e0 regia sostanzialmente bilingue, con la coesistenza della lingua etrusca accanto al latino. \u00c8 attestata, attorno al IV secolo a.C., la presenza nell'Urbe di \"scribae\" professionisti, al servizio dei magistrati incaricati dell'amministrazione statale; contemporaneamente, la lingua latina era adoperata per scopi di natura giuridica o sacrale, seppure non esistesse una reale cultura letteraria.\nCaratteristica di tale lingua, ancora instabile sul piano della grafia, era la sintassi semplice ed elementare, prevalentemente paratattica. L'origine dei vocaboli, talvolta derivati direttamente dalle lingue dei popoli limitrofi, era quella rurale e agreste; solo nel III secolo a.C., tramite il contatto con la letteratura e la filosofia greca, il latino pot\u00e9 acquisire un vocabolario tecnico e concettuale pi\u00f9 ampio e complesso.\nNella Roma arcaica del VII secolo a.C. era gi\u00e0 diffusa la scrittura, sia per uso privato che pubblico: a testimoniarlo sono i rari documenti epigrafici rinvenuti, scritti in maniera poco chiara con caratteri alfabetici di derivazione greca, a conferma dell'influenza che ebbero le citt\u00e0 della Magna Grecia sulla cultura romana. Di questo periodo \u00e8 \"fibula Praenestina\", che reca un'iscrizione da destra a sinistra in caratteri grecizzanti.\nEsempi dei primi documenti linguistici latini sono l'iscrizione bustrofedica del \"lapis niger\", scoperto nel Foro romano nel 1899; l'iscrizione del \"vaso di Dueno\", scoperto nel 1880 e risalente al VI secolo a.C.; il \"lapis Satricanus\", una pietra proveniente dall'antica citt\u00e0 di Satricum (Lazio meridionale) che riporta una dedica di un dono votivo \"Mamartei\", \"a Marte\".\nPi\u00f9 recenti sono la \"coppa di Civita Castellana\" (V-IV secolo a.C.) e la \"Cista Ficoroni\" (IV-III secolo a.C.), che riportano iscrizioni facilmente decifrabili rispetto a quelle pi\u00f9 arcaiche. \nVerso saturnio.\nIl verso saturnio era una struttura ritmica utilizzata nei \"carmina\" di tutta l'et\u00e0 preletteraria; ne sono giunti ad oggi circa centocinquanta esempi piuttosto vari, che non permettono di affermare se si trattasse di un verso quantitativo, come risulta probabile, o di un verso qualitativo. Altrettanto dibattuta resta l'origine di tale metro: \u00e8 tradizionalmente considerato di origine locale, ma in et\u00e0 giulio claudia si inizi\u00f2 a pensare che potesse essere stato derivato dai metri lirici del teatro greco. Ecco come Varrone definisce il verso saturnio, ad illustrare un passo di Ennio:\nProduzione di documenti letterari.\nSi tratta di una serie di testi latini arcaici, orali e scritti, rinvenuti per via epigrafica su vari supporti, oppure tramandati per via letteraria, che risalgono a un'epoca compresa tra gli inizi documentati della lingua latina e la fine del III secolo a.C.. I documenti letterari di questo lungo periodo possono essere, poi, suddivisi in documenti ufficiali (in prevalenza di natura religiosa) e documenti privati (tra cui le iscrizioni funebri).\nSi tratta di testi di vario genere, alcuni definibili \"protoletterari\", altri di carattere puramente occasionale, non facenti parte delle prime opere della letteratura latina, la cui nascita coinciderebbe con le prime opere scritte di Livio Andronico (met\u00e0 del III secolo a.C.). I testi latini arcaici propriamente detti testimoniano in modo pi\u00f9 o meno fedele le fasi linguistiche pi\u00f9 arcaiche del latino. L'arco cronologico di queste attestazioni non si spinge oltre il 240 a.C., ritenuta solitamente la data approssimativa dell'inizio della letteratura latina.\nForme orali.\n\"Carmina\".\nIl \"carmen\" era una forma in versi, in bilico tra poesia e prosa, caratterizzata da ripetizioni foniche, utilizzata presso i Romani per accompagnare un rito in tono solenne e dal carattere propiziatorio, augurale come il \"Carmen Saliare\" e il \"Carmen Arvale\".\nIn latino il termine \"Carmen\" va spesso a indicare generi diversi dalla poesia, come i responsi profetici, le formule magiche o di incantesimo. Pertanto i poeti che definivano la propria poesia \"carmen\" potevano voler indicare una connessione con un ambito magico-sacrale. Perfino le sentenze delle leggi delle XII tavole furono definite \"carmina\".\nVenivano trasmessi oralmente di generazione in generazione. Di questa produzione, che doveva costituire un patrimonio assai consistente, conosciamo soltanto alcuni testi che sono stati messi per iscritto in et\u00e0 molto pi\u00f9 tarda rispetto alla loro origine. Essi sono documenti preziosi di cerimonie e riti pi\u00f9 antichi e s'inquadrano in una concezione pragmatica, utilitaristica e formalistica della religione. Essi si dividono in Carmen Saliare, Carmen Arvale e Carmen Lustrale.\nSi trattava di canti liturgici tradizionali degli Arvali (\"Fratres Arvales\"), un antico collegio sacerdotale romano oppure dei sacerdoti Salii (conosciuti anche come i \"sacerdoti saltellanti\"). I riti erano imperniati attorno alle figure degli d\u00e8i Cerere (\"Arvales\") Marte e Quirino (\"Salii\"). Consistevano in alcune processioni durante le quali i sacerdoti, eseguivano le loro danze sacre e cantavano i vari \"Carmina\" arvale o saliare. I \"Salii\" ad esempio, eseguivano il loro canto danzando e percuotendo i loro undici scudi sacri ripetendo:\nRisulta invece meglio conservato un canto arvale, databile al 218 a.C.:\nIl \"carmen lustrale\" invece era un carme preletterario latino consistente in una preghiera rituale del culto privato rivolta al dio Marte, dove il \"pater familias\" rivolgeva alla divinit\u00e0 questa preghiera per ottenerne, in cambio, la protezione e la purificazione (\"lustratio\") degli \"arva\", i campi coltivati, dalle forze e dagli spiriti maligni. Sovente la recitazione del \"carmen\" era accompagnata dal sacrificio dei suovetaurilia, un rito a carattere apotropaico tipico delle popolazioni indoeuropee.\nNell'ambito della produzione pre-letteraria latina, svolgono un ruolo di fondamentale importanza, soprattutto per la successiva produzione teatrale, i \"fescennini versus\", composizioni poetiche che venivano recitate in particolari momenti dell'anno legati all'attivit\u00e0 contadina e che riproducevano alterchi fra due o pi\u00f9 personaggi. Ricchi di insulti e contenuti osceni e volgari, i \"fescennini versus\"-come molte delle espressioni popolari arcaiche (ad esempio le, forse pi\u00f9 famose, \"falloforie\")- avevano una forte valenza apotropaica e si legavano indissolubilmente alla realt\u00e0 rurale che caratterizzava l'et\u00e0 delle origini.\n\"Carmina convivalia\" venivano poi chiamati quei canti, in versi saturni, che venivano intonati durante i banchetti di famiglie aristocratiche per celebrare le glorie degli antenati della \"gens\" oppure i \"carmina triumphalia\", che venivano improvvisati dai soldati, per inneggiare il trionfo del loro comandante vittorioso. Il \"carmen Nelei\" (\"Carme di N\u00e9leo\"), composizione drammatica, era un'anonima opera letteraria latina di et\u00e0 arcaica, di cui restano pochi frammenti. Si trattava di un \"carmina convivalia\", testo di argomento prevalentemente epico o leggendario che veniva recitato durante i banchetti presso le case delle pi\u00f9 prestigiose famiglie romane, di cui abbiamo notizia, assieme al \"Carmen Priami\". A differenza del \"Carmen Priami\" (che narrava della presa di Troia, collegandosi alle leggendarie origini di Roma), per\u00f2, il \"Carmen Nelei\" non era composto di versi saturni, ma di senari giambici. Non \u00e8 possibile stabilire con sicurezza quando l'opera fu scritta, probabilmente tra il III e il II secolo a.C., tuttavia essa testimonia l'esistenza di una materia epica a Roma anche nella fase preletteraria.\n\"Teatro\" dell'improvvisazione.\nNel mondo greco-italico si assiste alla fioritura di spettacoli teatrali fin dal VI secolo a.C. nei quali prevale l'aspetto buffonesco. In Magna Grecia e Sicilia dalla fine del V al III secolo a.C. si diffonde la \"farsa fliacica\", commedia popolare, in gran parte improvvisata in cui gli attori-mimi erano provvisti di costumi e maschere caricaturali. Fissata in forma letteraria da Rintone di Siracusa, tutto quello che ne \u00e8 rimasto sono le raffigurazioni su vasi, ritrovate nei pressi di Taranto, il cui studio ha permesso solo una parziale ricostruzione del genere.\nFin dall'epoca di Romolo si celebravano giochi in onore del dio Conso (\"Consualia\") e corse di cavalli (\"Equirria\"), celebrati due volte all'anno nel Campo Marzio. Tarquinio Prisco riorganizz\u00f2 quelli che sarebbero stati i \"ludi romani\" o \"magni\", facendoli diventare la festa pi\u00f9 importante della citt\u00e0, che cadeva attorno alla met\u00e0 di settembre.\nNel 364 a.C., durante i \"ludi romani\" fu introdotta per la prima volta nel programma della festa una forma di teatro originale, costituita da una successione di scenette farsesche, contrasti, parodie, canti e danze, chiamati \"fescennina licentia\".\nDurante i fescennini si svolgevano canti travestimenti e danze buffonesche. Il genere, di derivazione etrusca, non ebbe mai una vera e propria evoluzione teatrale, ma contribu\u00ec alla nascita di una drammaturgia latina.\nTito Livio, in \"Ab Urbe condita libri\", racconta come in quell'anno i romani, non riuscendo a debellare una pestilenza, decisero di inserire, per placare l'ira divina, anche \"ludi\" scenici, per i quali fecero venire appositamente dei \"ludiones\" (cio\u00e8 artisti e danzatori), dall'Etruria. Queste manifestazioni, per lo pi\u00f9 considerate come bassi divertimenti popolari, subirono la severit\u00e0 dei legislatori dell'epoca. Il carattere licenzioso e gli attacchi a personalit\u00e0 di spicco dell'epoca incorsero nello sfavore delle autorit\u00e0, che misero dei limiti a queste rappresentazioni, con leggi austere a difesa dei costumi romani e persino la proibizione di posti a sedere nei teatri.\nL'atellana, farsa popolaresca di origine osca, proveniente dalla citt\u00e0 campana di Atella, fu importata a Roma nel 391 a.C.: prevedeva maschere ed era caratterizzata dall'improvvisazione degli attori su un canovaccio. Era uno spettacolo in cui gli attori interpretavano i solit quattro ruoli fissi, improvvisando su un intreccio di base (trica): il vecchio stupido (\"Pappus\"), lo scimunito (\"Maccus\"), il cialtrone (\"Bucco\"), il gobbo furbo (\"Dossennus\"). Le atellane ebbero molto successo a Roma, esercitando un'influenza notevole sulla successiva produzione teatrale.\nLa \"farsa fliacica\" fu un genere drammatico comico sviluppatosi nelle colonie doriche della Magna Grecia in et\u00e0 ellenistica, tra il IV e il III secolo a.C., e che influenz\u00f2 la nascita del teatro latino. Il nome deriva dal greco \"\" (\"fliaci\"), che indicava gli attori o mimi che inscenavano tali rappresentazioni. Questi, probabilmente, recitavano su un palcoscenico e non nell'orchestra, vestiti di maschere grottesche od oscene provviste di imbottiture che rendevano ridicole le figure.\nI versi fascennini, tipicamente popolari, erano la pi\u00f9 antica forma di arte drammatica presso i Romani. Di derivazione etrusca, non ebbero mai una vera e propria evoluzione teatrale, ma contribuirono alla nascita di una drammaturgia latina. Orazio ne parla:\nSecondo il grammatico Festo, il termine \"fescennini\" avrebbe due diverse origini. Secondo la prima, esso deriverebbe dalla citt\u00e0 di \"Fescennium\", al confine fra Etruria e Lazio, dove si svolgevano feste agresti per il raccolto ed era radicato l'uso di festeggiare per l'abbondanza del raccolto scambiandosi dei versi in forma sboccata e licenziosa, come ringraziamento alla divinit\u00e0 fallica.\nPer la seconda, invece, il nome avrebbe origine da \"fascinum\", che significa al tempo stesso \"malocchio\" e \"membro virile\", in riferimento alle maledizioni che venivano lanciate sui carri (che trasportavano l'uva) degli altri agricoltori durante la vendemmia. Per altri ancora, il termine avrebbe un senso marcatamente fallico, essendo un sinonimo di \"veretrum\". Questo genere letterario sarebbe quindi il risultato o dell'influenza etrusca nella cultura romana o il tentativo di esorcizzare il forte timore che i romani avevano per il malocchio scherzando su di esso ed irridendolo con il fallo.\nLo spirito farsesco dei fescennini e delle rappresentazioni di musica e danza etrusche gener\u00f2 la prima forma drammaturgica latina di cui abbiamo notizia: la \"satura\". \"Satura quidem tota nostra est\" (\"Institutio oratoria\", X, 1.93), diceva con orgoglio Quintiliano nel I secolo: rispetto ad altri generi importati, la satira (letteralmente \"miscuglio\") \u00e8 totalmente romana.\nQuesto genere consisteva in una rappresentazione teatrale mista di danze, musica e recitazione. Ennio la eleva in seguito a genere letterario; successivamente coltiv\u00f2 il genere anche Pacuvio. Con Lucilio la satura cambia destinazione, assumendo la caratteristica di critica della societ\u00e0 o dei potenti dell'epoca, aprendo la strada a Varrone Reatino e Orazio, che svilupperanno il genere \"satirico\" in una forma indipendente ed esclusivamente letteraria.\n\"Laudationes funebres\".\nLa laudatio funebris (lett. lode funebre) era l'orazione che veniva pronunciata presso i romani in memoria di un defunto, durante la cerimonia funebre. Il rito del funerale prevedeva pi\u00f9 fasi, tra cui una processione durante la quale i familiari del defunto esponevano le \"imagines\" dei loro antenati, mentre donne appositamente pagate intonavano i lamenti funebri, detti \"neniae\". Vi era quindi la \"laudatio\", recitata normalmente da parte del figlio del defunto o di un suo parente, che esaltava anche la \"gens\" di partenenza.\nForme scritte.\nIscrizioni.\nLa pi\u00f9 famosa iscrizione del periodo rimane quella del \"lapis niger\" nel Foro romano a Roma, su un cippo mutilo a forma piramidale in un alfabeto latino arcaico, cio\u00e8 con i caratteri alfabetici di derivazione greco-etrusca, con andamento bustrofedico (alternativamente, da sinistra a destra e da destra a sinistra, come si muovono i buoi quando arano il campo):\nSi tratta di una prescrizione di carattere religioso, forse un divieto di passaggio sul luogo, pena altrimenti la consacrazione agli d\u00e8i inferi (, vi si legge, cio\u00e8 ); probabilmente esisteva nel sito un antico sepolcro incluso ormai nell'abitato, che non doveva essere profanato per nessun motivo. Fino alla dimostrazione dell'autenticit\u00e0 della Fibula prenestina, questa \u00e8 sembrata essere la pi\u00f9 antica iscrizione latina mai rinvenuta, risultando di ardua comprensione. La dedica al re (, un dativo) sembra riferirsi a un vero e proprio monarca, e non al \"rex sacrorum\" che dopo il 509 ne prese in consegna le funzioni religiose.\nLeggi delle XII Tavole.\nLe \"Leggi delle XII tavole\" (\"Duodecim tabularum leges\"), che Tito Livio defin\u00ec \"la fonte di ogni diritto pubblico e privato\"; redatte da una commissione di dieci magistrati (i \"Decemviri legibus scribundis\") nel biennio 451-450 a.C., rappresentano il primo documento di prosa organizzata del \"periodo delle origini\". Rappresentano la prima redazione scritta di leggi nella storia di Roma. Si racconta che i decemviri, prima di comporle, studiarono attentamente la legislazione greca, forse delle vicine citt\u00e0 della Magna Grecia. Sotto l'aspetto della storia del diritto romano, le Tavole si considerano le pi\u00f9 antiche fonti insieme ai \"mores\" ed alla \"lex regia\". Secondo la versione tradizionale, tramandata dagli storici antichi, la creazione di un codice di leggi scritte sarebbe stata voluta dai plebei nel quadro delle lotte tra patrizi e plebei che si ebbero all'inizio dell'epoca repubblicana. In particolare, i plebei chiedevano un'attenuazione delle leggi contro i debitori insolventi e leggi scritte che limitassero l'arbitrio dei patrizi nell'amministrazione della giustizia. In quell'epoca, infatti, l'interpretazione del diritto era affidata al collegio sacerdotale dei pontefici, che era di esclusiva composizione patrizia. Esse furono considerate dai romani come fonte di tutto il diritto pubblico e privato (\"fons omnis publici privatique iuris\"). Secondo lo storico Ettore Pais i redattori non introdussero grandi novit\u00e0, ma si sarebbero limitati a redigere per iscritto gli antichi \"mores\".\n\"Lex regia\".\nDelle leggi regie (\"leges regiae\"), raccolte da Sextus Papirius nello \"Ius civile Papirianum\", sono rimasti pochi frammenti riportati da giuristi posteriori a Papirio.\nTrattati.\nSin dagli albori, Roma si trov\u00f2 in conflitto con la confederazione dei Latini. Sconfitta inizialmente Alba Longa, sottomise via via tutte le citt\u00e0 confederate, dominando alla fine l'intero Lazio, e sottoscrivendo una serie di trattati di alleanza con le popolazioni con cui veniva a contatto (\"foedera\"). Tra i primi e pi\u00f9 importanti trattati siglati da Roma con le popolazioni \"vicine\", vale la pena ricordare il \"Foedus Cassianum\". Questo trattato di pace stipulato tra Romani e Latini, che rimase in vigore fino al 338 a.C., fu conseguenza dello scontro tra le due parti, conclusosi con la battaglia presso il lago Regillo, di fatto l'ultimo tentativo di Tarquinio il Superbo (e quindi della componente etrusca che a lui faceva riferimento) di rientrare nell'Urbe. Sebbene i Romani prevalsero sul campo, con il trattato Roma riconosceva alle citt\u00e0 latine la loro autonomia ma si riservava il supremo comando in caso di guerra. L'alleanza aveva, perci\u00f2, uno scopo prettamente difensivo, in vista delle incombenti minacce degli Equi, dei Volsci e degli Aurunci.\nAltri importanti trattati furono quelli conclusi tra Roma e Cartagine fin dal 509 a.C., due citt\u00e0-stato che ebbero la necessit\u00e0 di regolare le reciproche convenienze, le rispettive zone di influenza.\nPer secoli le due citt\u00e0 operarono fianco a fianco e perfino da alleate. Gli interessi economici e le metodologie di espansione erano infatti simmetrici.\nQuesta simmetria non sarebbe bastata per fermare le ostilit\u00e0 ma con la stipula (e l'osservanza) di quattro principali trattati, le relazioni fra Roma e Cartagine seguirono per secoli una rotta di reciproca tolleranza.\n\"Annales maximi\".\nGli \"Annales Maximi\" o \"Annales Pontificis Maximi\" erano una raccolta di \"annales pontificum\", in seguito raccolta e pubblicata in 80 libri dal \"pontifex maximus\" Mucio Scevola nel 130 a.C. Gli \"annales pontificum\" erano antichi archivi pubblici della citt\u00e0 di Roma che trattavano dei fatti pi\u00f9 rilevanti accaduti anno per anno. Il pontefice massimo era l'autorit\u00e0 che metteva per iscritto gli avvenimenti di ogni anno, esponendoli al popolo su una tavola bianca (\"tabula dealbata\") presso la sua dimora, in modo che tutti potessero prenderne visione. Su questa tavola bianca venivano annotati in genere i fatti pi\u00f9 salienti della vita sociale e politica della citt\u00e0 di Roma.\n\"Fasti\".\nI pontefici redassero un calendario civile, i \"fasti\", di fondamentale importanza per i romani: in esso venivano segnati i giorni \"fasti\", cio\u00e8 quelli in cui era possibile dedicarsi alle attivit\u00e0 pubbliche, e i giorni \"nefasti\", in cui ci\u00f2 non era lecito per motivi di natura religiosa.\nNei \"fasti consulares\" erano trascritti gli elenchi di fatti storici rilevanti, appuntati annualmente dai consoli in carica. Su di essi venivano registrati tutti i fatti e gli avvenimenti ritenuti importanti per la storia di Roma durante l'anno consolare, compresa l'elezione di nuovi magistrati. I consoli erano tenuti a tenere queste scritture ed a presentarle di anno in anno al senato.\nI \"fasti triumphales\" erano invece un elenco annuale dei trionfi effettuati dai magistrati nell'antica Roma. Contenevano l'elenco dei generali vittoriosi dalla fondazione di Roma fino al principato di Augusto. Sono conservati in una pi\u00f9 ampia iscrizione presso i Musei Capitolini a Roma.\nSuccessivamente il collegio dei pontefici pubblic\u00f2 gli \"annales\", documenti esposti sulla \"tabula dealbata\" (tavola bianca) presso la sede del pontefice e del \"rex sacrorum\", la \"Regia\"; gli \"annales pontificum\", che riportavano le notizie dei fatti pi\u00f9 importanti accaduti giorno per giorno, furono distrutti nel 390 a.C., in occasione dell'incendio di Roma compiuto dai galli.\nI \"commentarii\", invece, venivano redatti dai pi\u00f9 importanti magistrati (consoli, questori e censori), che in questo modo registravano le principali azioni e i provvedimenti presi durante la loro magistratura. Similmente, i diversi collegi sacerdotali redigevano i \"libri pontificum\", i \"libri augurum\" ed i \"libri saliorum\".\n\"Elogia\".\nGli Elogia erano dei testi elogiativi, spesso in versi saturni, scritti sulle tombe dei defunti, del tutto simili a una \"laudatio funebris\" ma pi\u00f9 brevi. Contenevano brevi informazioni sulla carriera politica e sulle origini familiari del defunto. Essi venivano usati per lodare le imprese del defunto. I pi\u00f9 antichi da noi conosciuti sono quelli della famiglia degli Scipioni trovati nel loro sepolcro sulla Via Appia.\nIl testo dell'\"elogium\" di Scipione Barbato \u00e8 il seguente:\nAutore del periodo: Appio Claudio Cieco.\nUnico autore di questo periodo pre-letterario sembra sia stato il grande uomo politico degli inizi del III secolo a.C., Appio Claudio Cieco, del quale ci \u00e8 giunta una raccolta di \"Sententiae\", in versi saturni, precetti e massime a carattere moraleggiante e filosofeggiante, particolarmente apprezzate dal filosofo greco Panezio, nel II secolo a.C. Secondo un'informazione fornita da Cicerone, Appio Claudio avrebbe risentito dell'influenza della dottrina pitagorica, mentre risulta oggi pi\u00f9 probabile che le sue massime siano da collegarsi ai versi sentenziosi della contemporanea commedia nuova greca. Nell'opera, di cui ci sono giunti esclusivamente tre frammenti, Appio Claudio sviluppava argomenti vari di carattere sapienziale; particolarmente importante risulta la risoluzione che egli propose per alcuni problemi dell'ortografia latina, quali l'applicazione del rotacismo, ovvero la trasformazione della \"s\" intervocalica in \"r\", e l'abolizione dell'uso della \"z\" per indicare la \"s\" sonora. Risulta probabile che l'intera opera fosse scritta in versi saturni, come due dei tre frammenti di cui disponiamo:\nIl terzo frammento ci \u00e8 giunto per tradizione indiretta tramite lo Pseudo Sallustio, e risulta dunque alterato rispetto alla sua forma originale:"}
{"id": "2296446", "revid": "117800007", "url": "https://it.wikipedia.org/wiki?curid=2296446", "title": "Kevin Carter", "text": "Ha vinto il Premio Pulitzer grazie a uno scatto che testimonia la carestia in Sudan del 1993. Insieme ad altri fotoreporter ha fatto parte del Bang Bang Club. \u00c8 morto suicida all'et\u00e0 di 33 anni.\nBiografia.\nKevin Carter nacque a Johannesburg in Sudafrica nel 1960 da una famiglia della medio borghesia che viveva in un quartiere abitato da soli bianchi e da cui i neri venivano allontanati secondo le leggi dell'apartheid. Sono gli anni in cui l'Umkhonto we Sizwe, l'ala armata dell'ANC inizi\u00f2 a usare la forza nella lotta contro la segregazione dei neri; Carter si fece trascinare dalle ideologie portate avanti da Mandela e rimase profondamente colpito dal modo in cui i neri venivano trattati nella sua citt\u00e0. La sua lotta contro l'emarginazione dei neri lo port\u00f2 tuttavia ad incontrare le ire della popolazione bianca e a rischiare l'isolamento da parte dei suoi commilitoni.\nDopo gli studi superiori inizi\u00f2 quelli per diventare un farmacista ma dovette abbandonarli quando venne arruolato nell'esercito dove fece parte dell'aviazione per quattro anni. Ne segu\u00ec un periodo di depressione durante il quale tent\u00f2 di togliersi la vita. Fu allora che decise di cambiare vita e dedicarsi alla fotografia. Abbandon\u00f2 presto le fotografie sportive con cui aveva cominciato nel 1983 per dedicarsi alla testimonianza delle guerre e delle crudelt\u00e0 che stavano avvenendo in quegli anni intorno a lui.\nI fotoreportage.\nNel 1984 venne assunto dal Johannesburg Star dove conobbe tra gli altri Greg Marinovich, Ken \"Oosterbroek\" e Joao Silva con cui costitu\u00ec un gruppo che sarebbe stato chiamato Bang Bang Club. Comincia cos\u00ec a documentare le crudelt\u00e0 che la guerra civile aveva portato in Sudafrica: esecuzioni sommarie, uccisioni a colpi di machete e il cosiddetto \u201cnecklacing\u201d. Carter \u00e8 stato il primo giornalista a pubblicare un articolo sull'esecuzione chiamata \"supplizio dello pneumatico\" in Sudafrica nella met\u00e0 degli anni ottanta. Successivamente, dir\u00e0 di quelle immagini: \"Ero sconvolto vedendo cosa stavano facendo. Ero spaventato per quello che io stavo facendo. Ma poi le persone hanno iniziato a parlare di quelle immagini... cos\u00ec ho pensato che forse le mie azioni non sono state poi cos\u00ec cattive. Essere stato un testimone di qualcosa di cos\u00ec orribile non fu necessariamente un male.\" Questo lavoro cre\u00f2 un dilemma interiore in Carter poich\u00e9 da un lato era sconvolto dalla crudezza delle immagini che ritraeva e dalla sua freddezza nello scattarle, dall'altro era consapevole che in questo modo poteva far accendere l'attenzione globale sulla situazione sudafricana e sperare di poter far cambiare qualcosa.\nIl Premio Pulitzer.\nIn seguito a una serie di problemi con la redazione del giornale, dovuti anche al suo abuso di droghe, Carter decise di prendersi un periodo di pausa e nel marzo del 1993 si rec\u00f2 in Sudan per documentare la guerra civile in corso e la carestia che aveva sconvolto il paese. \u00c8 qui che scatt\u00f2 la sua foto pi\u00f9 famosa: il ritratto di un bambino denutrito che accasciato a terra cerca di raggiungere il centro di aiuti e sullo sfondo un avvoltoio che lo osserva quasi ne stesse aspettando la morte. Immediatamente la foto fece il giro del mondo apparendo nelle copertine delle riviste pi\u00f9 importanti e permettendo a Carter di vincere un Pulitzer. Allo stesso tempo dette vita a una serie di polemiche che indagavano il ruolo del fotografo nello scatto della foto. La gente cominci\u00f2 ad interrogarsi sul destino del bambino e sulla moralit\u00e0 della fotografia.\nCarter non fu mai chiaro su quello che successe al momento dello scatto e raccont\u00f2 diverse versioni della vicenda. Secondo alcune versioni avrebbe aiutato quella che si sarebbe rivelata una bambina, secondo altre avrebbe aspettato per 20 minuti il momento migliore per scattare mentre egli stesso afferma di aver fatto solo il suo lavoro di fotografo e testimone, consapevole di non poter far nulla per cambiare le sorti della bambina. Certo \u00e8 che lo scandalo mediatico che si cre\u00f2 turb\u00f2 profondamente Carter che, tormentato dall'immagine della bambina che gli ricorda la figlia piccola che riusciva a vedere solo raramente, cadde in profonda depressione. La sua popolarit\u00e0 crebbe rapidamente quando il New York Times acquist\u00f2 la foto nel marzo 1993 facendola diventare uno dei simboli della devastazione africana. Questo non fece che aggravare la sua situazione portandolo a peggiorare il suo abuso di droghe al punto che quando gli telefonarono per comunicargli la vincita del premio Pulitzer nel 1994 non cap\u00ec cosa stesse succedendo e furono costretti a ripetergli pi\u00f9 volte la comunicazione.\nLa morte.\nIl 18 aprile dello stesso anno, durante una spedizione per fotografare un'esplosione di violenza nelle vicinanze di Johannesburg, Ken Oosterbroek, il migliore amico di Kevin, venne ferito e ucciso durante una sparatoria mentre Marinovich riport\u00f2 gravi ferite. Carter apprese la notizia dalla radio in quanto aveva abbandonato la spedizione per partecipare ad un'intervista e ne fu completamente sconvolto, ancor pi\u00f9 perch\u00e9 non era presente in quel momento. La situazione per Carter divenne insostenibile al punto che decise di farla finita. Il 27 luglio 1994 guid\u00f2 il suo pickup fino ad un parco dove giocava da bambino e l\u00ec si intossic\u00f2 con il monossido di carbonio del tubo di scarico, morendo suicida all'et\u00e0 di 33 anni. Nella nota che lasci\u00f2 scritta scriveva di non poter pi\u00f9 sostenere la depressione, la mancanza di soldi e la persecuzione dei ricordi degli omicidi e dei cadaveri e del dolore che aveva visto, dei bambini affamati. La sua speranza era quella di essere abbastanza fortunato da raggiungere l'amico Ken."}
{"id": "2296467", "revid": "767487", "url": "https://it.wikipedia.org/wiki?curid=2296467", "title": "Russell Gilbrook", "text": "\u00c8 noto per essere il batterista della progressive rock band inglese degli Uriah Heep."}
{"id": "2296468", "revid": "287204", "url": "https://it.wikipedia.org/wiki?curid=2296468", "title": "Oneca di Pamplona", "text": "Origine.\nEra figlia del re di Pamplona, Garc\u00eda I \u00cd\u00f1iguez, e della prima moglie Urraca, che secondo alcune fonti, tra cui lo storico, \"Jaime de Salazar y Acha\", era la figlia di Mus\u00e0 ibn Mus\u00e0 ibn Fort\u00fan, il capofamiglia dei Banu Qasi. Ma secondo altre fonti era di stirpe reale.\nBiografia.\nSecondo il codice di Roda, Oneca venne data in sposa al conte d'Aragona dall'867 all'893, Aznar II.\nFigli.\nOneca ad Aznar diede tre figli:"}
{"id": "2296469", "revid": "89688", "url": "https://it.wikipedia.org/wiki?curid=2296469", "title": "Sophie Ellis Bextor", "text": ""}
{"id": "2296477", "revid": "486946", "url": "https://it.wikipedia.org/wiki?curid=2296477", "title": "Compagnia Francese delle Indie Orientali", "text": ""}
