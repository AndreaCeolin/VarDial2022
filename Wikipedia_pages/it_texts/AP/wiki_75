{"id": "2360909", "revid": "73843", "url": "https://it.wikipedia.org/wiki?curid=2360909", "title": "Odobenus rosmarus", "text": "Il tricheco (\"Odobenus rosmarus\" ) \u00e8 un grande mammifero marino pinnipede con distribuzione discontinua nel mar Glaciale Artico e nei mari subartici dell'emisfero boreale. \u00c8 l'unica specie vivente della famiglia degli Odobenidi (\"Odobenidae\" ) e del genere \"Odobenus\" . \nViene suddiviso in tre sottospecie: il tricheco dell'Atlantico (\"Odobenus rosmarus rosmarus\"), diffuso nell'oceano Atlantico, il tricheco del Pacifico (\"O. r. divergens\"), diffuso nell'oceano Pacifico, e \"O. r. laptevi\", proprio del mare di Laptev.\nIl tricheco \u00e8 facilmente riconoscibile per le zanne lunghe e prominenti, i baffi e la grande mole. Gli esemplari adulti possono pesare pi\u00f9 di 1\u00a0700 kg e, tra i pinnipedi, sono superati in dimensione solamente dalle due specie di elefante marino. \nVive prevalentemente nelle acque poco profonde della piattaforma continentale oceanica, trascorrendo gran parte dell'esistenza sulla banchisa, sotto la quale trova il suo cibo prediletto, i molluschi bivalvi bentonici. \u00c8 un animale gregario che vive piuttosto a lungo ed \u00e8 considerato una specie chiave dell'ecosistema marino artico.\nIl tricheco ha giocato un ruolo importante nella cultura di molti popoli nativi artici, che gli davano la caccia per la carne, il grasso, la pelle, le zanne e le ossa. Nel XIX secolo e agli inizi del XX, a causa del pesante sfruttamento commerciale per ricavarne il blubber e l'avorio, il numero di esemplari diminu\u00ec rapidamente. Da allora la popolazione globale \u00e8 nuovamente aumentata, sebbene le popolazioni dell'Atlantico e del mare di Laptev siano ancora molto frammentate e poco numerose rispetto all'epoca storica.\nEtimologia.\nIl nome \"tricheco\" deriva per i peli (vibrisse) che ha sul labbro superiore. Il termine latino scientifico \"Trichechus\" indica oggi un genere dei Sirenidi (il manato) ma originariamente anche il tricheco ne faceva parte col nome di \"Trichechus rosmarus\".\nL'origine del termine inglese \u00e8 \"walrus\", invece, si ritiene derivi da una lingua germanica, forse l'olandese o la lingua norrena. La prima parte della parola, dalla quale derivano anche l'inglese \"whale\" e l'olandese \"walvis\", significa \u00abbalena\u00bb, mentre la seconda deriva da un termine norreno che vuol dire \u00abcavallo\u00bb. Ad esempio, la parola norrena \"hrossvalr\" significa \u00abcavallo-balena\u00bb, e si ritiene che, invertita, si sia trasformata nell'olandese \"walros\" e nel tedesco \"Walross\". Alcuni, invece, ritengono che il nome derivi dai termini olandesi \"wal\" (costa) e \"reus\" (gigante)-.\nIl nome arcaico per indicare il tricheco, \"morso\" (in inglese \"morse\") si ritiene sia di origine slava, cos\u00ec come il russo e serbo \u043c\u043e\u0440\u0436 (\"mor\u017e\"), il croato \"mor\u017e\", il ceco e lo sloveno \"mro\u017e\", il francese \"morse\", da cui spagnolo, catalano e portoghese \"morsa\". Il termine potrebbe avere origine a sua volta dal finlandese \"mursu\" e dal sami \"mor\u0161\u00e2\". Olao Magno, che rappresent\u00f2 il tricheco nella \"Carta Marina\" del 1539, lo chiam\u00f2 per la prima volta \"ros marus\", unendo il termine germanico per \u00abcavallo\u00bb e latinizzando il termine \"mor\u017e\", e fu questo il nome adottato da Linneo nella sua nomenclatura binomiale. La similitudine accidentale tra \"morsus\" e le parole latine \"mors\" (\u00abmorte\u00bb) e \"mordere\", si ritiene abbiano contribuito, in passato, a conferire al tricheco la reputazione di \u00abmostro terribile\u00bb.\nIl nome generico composto \"Odobenus\" deriva , e si riferisce al fatto che i trichechi utilizzano le zanne per tirarsi fuori dall'acqua. Il termine latino \"divergens\", invece, significa \u00abdivergenti\u00bb, sempre in riferimento alle zanne.\nTassonomia ed evoluzione.\nIl tricheco \u00e8 un mammifero dell'ordine dei Carnivori. \u00c8 l'unica specie sopravvissuta della famiglia degli Odobenidi, una delle tre raggruppate nel sottordine dei Pinnipedi, insieme a foche (Focidi) e otarie (Otaridi). Sebbene in passato gli studiosi abbiano discusso a lungo per stabilire se queste famiglie fossero monofiletiche, cio\u00e8 discendenti tutte da un unico antenato, o difiletiche, recenti prove genetiche hanno dimostrato che tutte e tre discendono da un antenato caniforme strettamente imparentato con gli orsi attuali. Sempre sulla base di analisi genetiche \u00e8 stato visto che Odobenidi e Otaridi si separarono dai Focidi circa 20-26 milioni di anni fa, mentre Odobenidi e Otaridi si separarono tra loro 15-20 milioni di anni fa. In passato gli Odobenidi costituivano una famiglia molto numerosa e diffusa, che comprendeva almeno venti specie, suddivise nelle sottofamiglie degli Imagotarini, dei Dusignatini e degli Odobenini. Caratteristica propria a tutti questi animali era lo sviluppo di un meccanismo di nutrizione basato sulla suzione; le zanne, invece, sviluppatesi successivamente, erano attributo solo degli Odobenini, dei quali il tricheco attuale \u00e8 l'unica specie rimasta (si parla, in tal caso, di specie relitta).\nGeneralmente gli studiosi riconoscono due sottospecie: il tricheco dell'Atlantico, \"O. r. rosmarus\" , e il tricheco del Pacifico, . Le differenze genetiche tra le due sottospecie indicano un flusso genico molto scarso, ma una separazione relativamente recente, avvenuta tra i e i anni fa. Questi dati coincidono con l'ipotesi, basata solamente sui ritrovamenti fossili, che il tricheco si sia evoluto da un antenato tropicale o subtropicale che rimase isolato nell'oceano Atlantico e che pian piano si adatt\u00f2 al rigido clima dell'Artico. Da questa zona, si ritiene che abbia ricolonizzato il Pacifico settentrionale durante i periodi glaciali del Pleistocene, attraverso il Canale Centroamericano. Alcuni studiosi, tra i quali i biologi russi e lo staff di \"Mammal Species of the World\", ritengono che una popolazione isolata del mare di Laptev costituisca una terza sottospecie, \"O. r. laptevi\" , trattata dai conservazionisti russi proprio come tale. Gli studiosi che non considerano questa popolazione come una sottospecie, tuttavia, non sanno se classificarla tra i trichechi dell'Atlantico o tra quelli del Pacifico.\nDescrizione.\nSebbene alcuni maschi particolarmente grandi di tricheco del Pacifico possano pesare fino a , la maggior parte degli esemplari pesa tra gli 800 e i . I trichechi dell'Atlantico pesano circa il 10-20% in meno di quelli del Pacifico. I primi tendono inoltre ad avere zanne relativamente pi\u00f9 corte e muso pi\u00f9 schiacciato. Le femmine pesano circa due terzi dei maschi: quelle di \"O. r. rosmarus\" pesano circa 560\u00a0kg, sebbene talvolta non superino i 400\u00a0kg, mentre quelle di \"O. r. divergens\" pesano circa 794\u00a0kg. La lunghezza varia dai 2,2 ai 3,6 m. Il tricheco \u00e8 il secondo pinnipede pi\u00f9 grande del mondo, dopo le due specie di elefante marino.\nIl tricheco presenta caratteristiche in comune sia con i leoni marini (Otaridi) che con le foche (Focidi). Come gli Otaridi, \u00e8 in grado di rivolgere in avanti le pinne posteriori e di camminare su tutte e quattro le zampe; tuttavia, in acqua si sposta nuotando con una tecnica simile a quella dei Focidi, utilizzando poco le zampe e spostandosi con movimenti sinuosi di tutto il corpo. Sempre come questi ultimi, \u00e8 privo di orecchie esterne.\nZanne e dentatura.\nLa caratteristica principale del tricheco sono le lunghe zanne d'avorio. Esse sono canini molto allungati, presenti in ambo i sessi, che possono raggiungere un metro di lunghezza e 5,4\u00a0kg di peso. Nei maschi sono un po' pi\u00f9 lunghe e larghe, dal momento che vengono impiegate per combattere e nelle dimostrazioni di forza e aggressivit\u00e0: i gruppi sociali, infatti, sono dominati per lo pi\u00f9 dai maschi pi\u00f9 robusti, dotati di zanne pi\u00f9 grandi. Le zanne vengono usate anche per creare e allargare cavit\u00e0 nel ghiaccio e sono di aiuto all'animale quando esso esce fuori dall'acqua arrampicandosi sul ghiaccio. In passato si riteneva che esse venissero usate per dissotterrare le prede dal fondo marino, ma le analisi delle abrasioni indicano che esse vengono semplicemente trascinate sul fondo, mentre \u00e8 il margine anteriore del muso che viene utilizzato per scavare. Sebbene la dentatura dei trichechi vari parecchio, essi possiedono solamente pochi denti, a parte le zanne. Il numero massimo dei denti \u00e8 38, con formula dentaria I 3/3, C 1/1, P 4/3 e M 2/2, ma pi\u00f9 della met\u00e0 di essi \u00e8 rudimentale ed \u00e8 presente in meno della met\u00e0 degli esemplari, tanto che la dentatura tipica dell'animale comprende solo 18 denti (I 1/0, C 1/1, P 3/3 e M 0/0).\nVibrisse.\nLe zanne sono circondate da un fitto tappeto di setole rigide (\u00abvibrisse mistaciali\u00bb), le quali conferiscono al tricheco il caratteristico aspetto \u00abbaffuto\u00bb. Esse, in numero di 400-700, sono disposte su 13-15 file e possono raggiungere i 30\u00a0cm di lunghezza, sebbene in natura siano spesso un po' pi\u00f9 corte a causa del costante impiego nella nutrizione. Le vibrisse sono impiantate nel muscolo e sono dotate ciascuna di un piccolo vaso sanguigno e di un nervo, i quali ne fanno un organo estremamente sensibile, in grado di identificare anche oggetti spessi 3\u00a0mm e larghi 2.\nPelle.\nA parte le vibrisse, il tricheco \u00e8 ricoperto solamente da pochi peli sparsi e appare quasi completamente glabro. La pelle \u00e8 estremamente rugosa e spessa, fino a 10\u00a0cm intorno al collo e alle spalle dei maschi. Lo strato di blubber sottostante pu\u00f2 essere spesso anche 15\u00a0cm. Gli esemplari giovani sono di colore marrone scuro, ma con l'et\u00e0 assumono una colorazione pi\u00f9 chiara, color cannella. I vecchi maschi, in particolare, sono quasi rosa. Poich\u00e9 nell'acqua gelida i vasi sanguigni si costringono, il tricheco appare quasi bianco mentre nuota. Come carattere sessuale secondario, i maschi sviluppano anche grossi noduli, detti \u00abborchie\u00bb, in particolare attorno al collo e alle spalle.\nIl tricheco possiede una sacca piena d'aria sotto la gola, la quale funziona come una bolla di galleggiamento e consente all'animale di stare a galla verticalmente in modo da poter cos\u00ec dormire anche in mare aperto. I maschi possiedono un \"baculum\" (osso penico) molto sviluppato, che pu\u00f2 raggiungere i 63\u00a0cm di lunghezza: esso \u00e8 il pi\u00f9 grande tra quelli di ogni altro animale, sia per dimensioni che in rapporto al resto del corpo.\nDistribuzione e habitat.\nLa maggior parte dei trichechi del Pacifico trascorre l'estate a nord dello stretto di Bering, nel mare dei Chukchi (lungo le coste settentrionali della Siberia orientale), attorno all'isola di Wrangel, nel mare di Beaufort (lungo le coste settentrionali dell'Alaska) e nelle acque comprese tra queste localit\u00e0. Un numero inferiore di maschi passa l'estate nel golfo dell'Anadyr, sulle coste meridionali della Penisola dei Ciukci, e nella baia di Bristol, lungo le coste meridionali dell'Alaska, a ovest della penisola di Alaska. In primavera e autunno essi si radunano nelle acque dello stretto di Bering, giungendo sia dalle coste occidentali dell'Alaska che dal golfo dell'Anadyr. Svernano nel mare di Bering, lungo le coste orientali della Siberia a sud della parte settentrionale della Kam\u010datka e lungo le coste meridionali dell'Alaska. Un esemplare fossile risalente a 28.000 anni fa \u00e8 stato rinvenuto sul fondale della baia di San Francisco, il che indica che durante l'ultimo periodo glaciale questa specie si spingesse anche molto pi\u00f9 a sud di oggi.\nI ben pi\u00f9 rari trichechi dell'Atlantico sono diffusi nell'Artico canadese, in Groenlandia, nelle Svalbard e nella parte occidentale dell'Artico russo. Sulla base della distribuzione geografica e degli spostamenti effettuati, essi sono stati suddivisi in otto sottopopolazioni, cinque a ovest della Groenlandia e tre a est. In passato il tricheco dell'Atlantico si spingeva fino a Capo Cod e si radunava in gran numero nel golfo di San Lorenzo. Nell'aprile del 2006, la Legislazione Canadese per le Specie a Rischio ha dichiarato la popolazione di trichechi dell'Atlantico nord-occidentale (Qu\u00e9bec, Nuovo Brunswick, Nuova Scozia, Terranova e Labrador) come scomparsa dal Canada.\nLa sottospecie di Laptev \u00e8 confinata tutto l'anno nelle regioni centrali e occidentali del mare di Laptev, in quelle pi\u00f9 orientali del mare di Kara e in quelle pi\u00f9 occidentali del mare della Siberia orientale. La popolazione attuale \u00e8 stimata sui - esemplari.\nLe scarse capacit\u00e0 subacquee del tricheco costringono quest'animale a dipendere da acque poco profonde (e da un'appropriata copertura di ghiaccio vicina) per raggiungere le prede bentoniche preferite.\nPopolazione.\nSecondo i censimenti pi\u00f9 recenti (1990), si stima che oggi vi siano circa esemplari di tricheco del Pacifico.\nIl tricheco dell'Atlantico \u00e8 stato quasi portato all'estinzione dallo sfruttamento commerciale su larga scala e di conseguenza \u00e8 molto meno numeroso. Stime precise sono difficili da ottenere, ma si ritiene che la popolazione totale sia probabilmente inferiore ai 20.000 capi.\nBiologia.\nAlimentazione.\nI trichechi prediligono le zone di piattaforma continentale ove le acque sono meno profonde e si nutrono prevalentemente sul fondale, spesso nei pressi di piattaforme di ghiaccio galleggiante. Rispetto ad altri pinnipedi, non si spingono mai a grandi profondit\u00e0: in base ai dati finora raccolti, \u00e8 stato dimostrato che essi si immergono al massimo fino a 80\u00a0m. Sono in grado, tuttavia, di rimanere sommersi anche per mezz'ora.\nIl tricheco \u00e8 un predatore opportunista con una dieta molto varia: si nutre di pi\u00f9 di 60 generi di organismi marini, come gamberetti, granchi, policheti, coralli molli, tunicati, oloturie, vari molluschi e perfino parti di altri pinnipedi. Tuttavia, predilige molluschi bivalvi bentonici, in special modo le vongole, delle quali va in cerca nuotando presso il fondale, localizzandole con le sensibili vibrisse e liberandole dal fango dalle quali sono ricoperte con getti d'acqua e rapidi movimenti delle pinne. L'animale, in seguito, aderisce all'involucro con le potenti labbra e, una volta inserita la lingua attraverso l'apertura, la spinge avanti e indietro a mo' di pistone, creando un vuoto d'aria, in modo tale da riuscire a tirare fuori l'organismo. Il palato dell'animale, infatti, ha una struttura unica, che gli consente un'efficace opera di aspirazione.\nTranne che per il gran numero di organismi consumati, le abitudini alimentari del tricheco hanno un impatto positivo sulle comunit\u00e0 bentiche. Esso, dragando sul fondo, smuove infatti il substrato (fenomeno noto come bioturbazione), rilasciando cos\u00ec nutrienti nella colonna d'acqua, spingendo molti organismi a spostarsi e incrementando la discontinuit\u00e0 del benthos.\nTessuti di foca sono stati ritrovati in gran parte degli stomaci di trichechi del Pacifico esaminati, ma l'importanza della carne di foca nella dieta di questi animali \u00e8 ancora sotto discussione. Vi sono stati anche casi isolati di trichechi che sono riusciti a catturare foche delle dimensioni di una foca barbata di 200\u00a0kg. In alcuni casi rarissimi essi catturano anche uccelli marini, in particolare urie di Br\u00fcnnich (\"Uria lomvia\").\nPredatori.\nGrazie alle grandi dimensioni e alle zanne, il tricheco ha solo due nemici naturali: l'orca e l'orso polare. Non costituisce, tuttavia, una preda frequente per nessuno dei due. Entrambi, infatti, abbattono soprattutto gli esemplari pi\u00f9 piccoli. L'orso polare caccia spesso i trichechi correndo verso una colonia e catturando gli esemplari che rimangono schiacciati o feriti nel fuggi-fuggi generale, generalmente esemplari giovani o malati. In inverno questo predatore riesce anche ad abbattere esemplari isolati che non riescono a sfuggire a una carica a causa dei buchi nel ghiaccio divenuti inaccessibili. Tuttavia, perfino se ferito, un tricheco \u00e8 un avversario temibile per l'orso polare, e gli attacchi diretti sono piuttosto rari. Gli scontri tra questi due animali sono spesso lunghi ed estenuanti e molti orsi sono costretti a rinunciare perfino dopo essere riusciti a ferire il pinnipede. Le orche attaccano regolarmente i trichechi, sebbene questi ultimi siano in grado di difendersi con successo, contrattaccando i pi\u00f9 grossi cetacei.\nRiproduzione.\nIn natura i trichechi vivono circa 20-30 anni. I maschi raggiungono la maturit\u00e0 sessuale non prima dei 7 anni, ma generalmente non si accoppiano fino a quando non sono pienamente sviluppati, verso i 15 anni. Essi vanno in calore da gennaio ad aprile, riducendo drasticamente l'assunzione di cibo. Le femmine iniziano a ovulare verso i 4-6 anni. Esse sono poliestrali: vanno in calore due volte all'anno, una alla fine dell'estate e l'altra intorno a febbraio, ma dato che i maschi sono fertili solo a febbraio, la potenziale fertilit\u00e0 dell'altro periodo \u00e8 sconosciuta. Gli accoppiamenti avvengono tra gennaio e marzo, con un picco in febbraio. I maschi radunano nelle acque davanti alla banchisa gruppi di femmine in estro e ingaggiano manifestazioni vocali di forza. Le femmine si avvicinano ai maschi e si accoppiano nell'acqua.\nLa gestazione dura 15-16 mesi. Durante i primi 3-4 mesi, per\u00f2, la blastula sospende lo sviluppo prima di impiantarsi nella placenta. Questa strategia di impianto ritardato, comune tra i pinnipedi, si \u00e8 evoluta presumibilmente per ottimizzare sia la stagione degli accoppiamenti che quella delle nascite, determinate da condizioni ecologiche che favoriscono la sopravvivenza dei neonati. I piccoli nascono durante la migrazione primaverile, tra aprile e giugno. Alla nascita pesano 45\u201375\u00a0kg e sono gi\u00e0 in grado di nuotare. Essi vengono allattati dalle madri per pi\u00f9 di un anno, fino allo svezzamento, ma rimangono in loro compagnia fino all'et\u00e0 di 3-5 anni. Poich\u00e9 l'ovulazione \u00e8 soppressa fintanto allattano, le femmine partoriscono al massimo una volta ogni due anni: questa caratteristica fa del tricheco il pinnipede con il pi\u00f9 basso tasso riproduttivo.\nMigrazione.\nNel resto dell'anno (tarda estate e autunno), i trichechi tendono a formare vaste aggregazioni di decine di migliaia di esemplari su spiagge o affioramenti rocciosi. La migrazione tra queste colonie e la banchisa pu\u00f2 essere anche molto lunga e difficile. Nella tarda primavera e in estate, ad esempio, alcune centinaia di migliaia di trichechi del Pacifico migrano dal mare di Bering a quello dei Chukchi attraverso il relativamente angusto stretto di Bering.\nRapporti con l'uomo.\nConservazione.\nNel XVIII e XIX secolo i trichechi vennero cacciati intensamente da cacciatori di foche e balenieri americani ed europei, che portarono quasi alla scomparsa della popolazione dell'Atlantico. Oggi la caccia al tricheco \u00e8 vietata in tutto l'areale, sebbene Chukchi, Yupik e Inuit continuino a uccidere qualche esemplare verso la fine dell'estate.\nI cacciatori indigeni utilizzavano ogni parte del tricheco. La carne, che veniva spesso conservata, costituiva un'importante fonte di cibo durante i mesi invernali; le pinne, fatte fermentare, erano considerate una prelibatezza e venivano mangiate in primavera; con le zanne e le ossa venivano fabbricati utensili e oggetti di artigianato; l'olio veniva impiegato per riscaldare e illuminare; con lo spesso cuoio venivano fatte corde e coperture per abitazioni e imbarcazioni; con gli intestini e le pareti del tubo digerente venivano confezionati parka impermeabili. Sebbene alcuni di questi utilizzi siano divenuti ormai inutili in seguito all'introduzione di tecnologie moderne, la carne continua a costituire una parte importante della dieta dei locali e l'intaglio e l'incisione delle zanne sono forme d'arte ancora praticate dagli artigiani.\nLa caccia al tricheco \u00e8 regolata dai ministeri delle risorse di Russia, Stati Uniti, Canada e Danimarca e dai rappresentanti delle comunit\u00e0 di cacciatori. Ogni anno 4- esemplari di trichechi del Pacifico vengono abbattuti in Alaska e Russia, tra i quali numerosi capi (circa il 42%) colpiti ma riusciti a fuggire. In Groenlandia vengono abbattute ogni anno alcune centinaia di esemplari. La sostenibilit\u00e0 di questi livelli di caccia \u00e8 difficile da determinare, data l'incertezza delle stime di popolazione e dei parametri come la fecondit\u00e0 e la mortalit\u00e0.\nUn altro fattore di rischio sono gli effetti del cambiamento climatico globale. In alcuni anni recenti l'estensione e lo spessore della banchisa hanno raggiunto livelli insolitamente bassi. I trichechi sostano su questo strato di ghiaccio galleggiante per partorire e per raggrupparsi durante il periodo riproduttivo. L'assottigliamento della banchisa nel mare di Bering ha ridotto la disponibilit\u00e0 delle aree di sosta nei pressi dei territori di foraggiamento migliori. Questo fa s\u00ec che le femmine che allattano rimangano separate per un periodo di tempo maggiore dai piccoli, provocando un aumento dello stress nutrizionale nei giovani e una diminuzione del tasso riproduttivo. La riduzione dei ghiacci nelle regioni costiere \u00e8 implicata anche nell'aumento dei decessi da affollamento sulle coste del mare dei Chukchi tra Russia orientale e Alaska occidentale. Tuttavia, i dati climatici finora raccolti sono ancora insufficienti per fare previsioni sull'andamento delle popolazioni.\nAttualmente, due delle tre sottospecie di tricheco sono classificate dalla IUCN tra le specie a rischio minimo, mentre la terza viene inserita tra quelle con status indeterminato. Il tricheco del Pacifico non compare tra le specie in pericolo n\u00e9 ai termini della Legge per la Protezione dei Mammiferi Marini n\u00e9 a quelli della Legge sulle Specie Minacciate. Le popolazioni russe di trichechi dell'Atlantico e del mare di Laptev sono classificate rispettivamente nella Categoria 2 (specie in diminuzione) e 3 (specie rara) del Libro Rosso delle specie russe. Il commercio dell'avorio di tricheco \u00e8 regolamentato dall'Appendice 3 della CITES.\nCultura.\nIl tricheco gioca un ruolo importante nella religione e nel folklore di molti popoli artici. La pelle e le ossa vengono impiegate in alcune cerimonie e l'animale compare frequentemente nelle leggende. Ad esempio, in una versione ciukci del largamente diffuso mito del Corvo, nel quale il Corvo recupera il sole e la luna da uno spirito maligno seducendone la figlia, il padre adirato scaglia la figlia da un'alta scogliera e questa, una volta precipitata in acqua, ne riemerge come un tricheco - probabilmente il tricheco originale. Secondo varie leggende, le zanne erano formate dalle strisce di muco della fanciulla in lacrime o dalle sue lunghe trecce. Questo mito \u00e8 probabilmente correlato al mito chukchi del vecchio tricheco dalla testa di donna che domina il fondo del mare, che a sua volta \u00e8 in stretta relazione con la dea inuit Sedna. Sia in \u010cukotka che in Alaska, si crede che l'aurora boreale sia un mondo particolare abitato dagli uomini uccisi con violenza, i cui raggi cangianti rappresentano le anime decedute che giocano a palla con la testa di un tricheco.\nA causa dell'aspetto caratteristico, della grande mole e dei baffi e delle zanne immediatamente riconoscibili, il tricheco compare anche nella cultura popolare di popoli che non hanno diretta esperienza con l'animale, in particolare nella letteratura per bambini inglese. Forse il pi\u00f9 noto di essi \u00e8 quello che compare nella bizzarra poesia \"Il Tricheco e il Carpentiere\" di Lewis Carroll, che comparve per la prima volta, nel 1871, nel libro \"Attraverso lo Specchio\". Nella poesia, l'antieroe eponimo usa l'inganno per mangiarsi un gran numero di ostriche. Sebbene Carroll ritragga con accuratezza l'appetito biologico del tricheco per i molluschi bivalvi, le ostriche, diffuse prevalentemente in ambienti litorali e intertidali, costituiscono in realt\u00e0 solo una parte insignificante della dieta dell'animale, perfino in cattivit\u00e0.\nUn'altra apparizione del tricheco nella letteratura \u00e8 nel racconto \"La Foca Bianca\" nel \"Libro della Giungla\" di Rudyard Kipling, ove compare il \u00abvecchio Sea Vitch, l'enorme tricheco, gonfio e pustoloso, dal collo grosso e dalle lunghe zanne, il tricheco del Pacifico settentrionale, che dormiva con le pinne posteriori a contatto con la schiuma\u00bb.\nIl tricheco viene citato anche nelle canzoni dei Beatles \"I Am the Walrus\", \"Glass Onion\" e \"Come Together\"."}
{"id": "2360917", "revid": "98077", "url": "https://it.wikipedia.org/wiki?curid=2360917", "title": "Locomotore FS E.330", "text": ""}
{"id": "2360924", "revid": "53508", "url": "https://it.wikipedia.org/wiki?curid=2360924", "title": "Foxit Reader", "text": "Foxit Reader \u00e8 un lettore di pdf freeware disponibile per Windows, Mac Os e Linux. Questo programma si propone come alternativa veloce e leggera ad Adobe Reader. Il software base \u00e8 scaricabile gratuitamente e permette la sola lettura dei file, mentre la versione completa \u00e8 in grado di creare e modificare pdf ed \u00e8 a pagamento.\nConsente anche di stampare i documenti in PDF, creando la propria stampante virtuale. Anche la versione freeware consente piccole modifiche ai file .pdf come testo, note, ecc.\nAl software principale \u00e8 possibile abbinare alcuni \"add-ons\" per ampliare le funzioni del programma. Alcuni sono disponibili gratuitamente, altri solo a pagamento."}
{"id": "2360926", "revid": "62221", "url": "https://it.wikipedia.org/wiki?curid=2360926", "title": "Tipula (disambigua)", "text": "Tipula \u00e8 un nome associato ad un particolare gruppo di ditteri primitivi caratterizzati dall'avere il corpo esile e allungato, le zampe molto lunghe e sottili, le ali grandi, strette e allungate, generalmente membranose e trasparenti e provviste di una nervatura ricca. Alcune specie sono note per i danni provocati a determinate colture. L'uso del termine pu\u00f2 assumere tuttavia significati differenti secondo il contesto."}
{"id": "2360930", "revid": "2091899", "url": "https://it.wikipedia.org/wiki?curid=2360930", "title": "Corona di Guglielmo II di Prussia", "text": "La corona di Guglielmo II di Prussia, detta anche \"corona Hohenzollern\", \u00e8 una corona realizzata nel 1888 per Guglielmo II di Germania, imperatore tedesco e re di Prussia. La corona non \u00e8 mai stata indossata.\nLa corona, chiusa da otto archetti, contiene un grosso zaffiro, 142 diamanti tagliati a rosa, 18 diamanti ed otto grandi perle.\nQuando Guglielmo II abdic\u00f2, nel 1918, permise alla famiglia di custodire i gioielli della corona, fra cui anche la corona stessa. Per proteggerla, durante la seconda guerra mondiale venne nascosta nel muro della cripta di una chiesa. Dopo la guerra torn\u00f2 alla famiglia Hohenzollern.\nAttualmente \u00e8 custodita nel Burg Hohenzollern, vicino a Stoccarda, in Germania."}
{"id": "2360936", "revid": "2184720", "url": "https://it.wikipedia.org/wiki?curid=2360936", "title": "Veranda", "text": "La veranda \u00e8 una terrazza o un balcone chiuso mediante un telaio (in acciaio, alluminio o legno), che pu\u00f2 essere dotato di vetrate.\nOrigine del nome.\nIl termine italiano \u00e8 un prestito linguistico derivante da varie lingue, l'ultima delle quali \u00e8 l'inglese. Secondo l'Oxford English Dictionary la parola \"veranda\" \u00e8 originaria dell'India, dov'\u00e8 presente in diverse lingue indigene (come l'indostano \"varand\u0101\" e il bengalese \"b\u0101r\u0101nd\u0101\"). Probabilmente \u00e8 un adattamento portoghese o spagnolo della parola indiana \"varand\u0101\" o \"b\u0101r\u0101nd\u0101\", con cui s'\u00ecndicano ringhiere, balaustre o balconi."}
{"id": "2360937", "revid": "161374", "url": "https://it.wikipedia.org/wiki?curid=2360937", "title": "Mutazila", "text": ""}
{"id": "2360941", "revid": "599013", "url": "https://it.wikipedia.org/wiki?curid=2360941", "title": "Gasol", "text": ""}
{"id": "2360946", "revid": "125624363", "url": "https://it.wikipedia.org/wiki?curid=2360946", "title": "Morgunbla\u00f0i\u00f0", "text": "Morgunbla\u00f0i\u00f0 (\"Il giornale del mattino\") \u00e8 un quotidiano pubblicato in Islanda, fondato da Vilhj\u00e1lmur Finsen. Il primo numero, composto di sole otto pagine, fu pubblicato il 2 novembre del 1913. Sei anni pi\u00f9 tardi, nel 1919, la societ\u00e0 \u00c1rvakur compr\u00f2 il giornale. Ebbe strette relazioni col Partito dell'Indipendenza, specialmente durante la Guerra Fredda, ed i suoi editori od i suoi reporter parlamentari partecipavano normalmente alle riunioni del gruppo parlamentare del partito fino al 1983, quando il Presidente del Consiglio di Amministrazione di \u00c1rvakur che era anche Presidente della Camera, Geir Hallgr\u00edmsson, concluse che tale relazione non era nei migliori interessi n\u00e9 del partito, n\u00e9 del giornale. Ad oggi, anche se il legame col partito indipendentista non \u00e8 pi\u00f9 palese come nei decenni precedenti, il quotidiano \u00e8 spesso accusato di orientare verso di esso la propria linea editoriale, specialmente in periodo elettorale.\nAnche se il giornale condivide la linea politica del partito indipendentista, ha mostrato su alcuni problemi chiave di avere proprie idee, specialmente nel dibattito sulla distribuzione dei diritti di pesca. Recentemente il quotidiano ha assunto giornalisti di pensiero orientato a sinistra ed ha dato voce a tematiche femministe.\nFin dalla sua pubblicazione iniziale \"Morgunbla\u00f0i\u00f0\" non fu pubblicato il luned\u00ec. Dai primi anni settanta e per tre decenni successivi esso fu largamente il primo giornale del paese. Durante tale periodo fortunato, \"Morgunbla\u00f0i\u00f0\" si arricch\u00ec di sezioni specifiche quali finanza, pesca, cibo etc. Quando il giornale a libera distribuzione Fr\u00e9ttabla\u00f0i\u00f0 pose la competizione su un nuovo livello introducendo l'edizione del luned\u00ec, \"Morgunbla\u00f0i\u00f0\" rispose alla sfida e dal 2003 \u00e8 pubblicato tutti i giorni della settimana, con contenuti che variano dalle 60 alle 120 pagine. La pubblicit\u00e0 occupa dal 30 al 40% dello spazio nelle colonne. La tiratura giornaliera varia tra le 50.000 e le 55.000 copie, per la maggior parte pagate da sottoscrizioni. La diffusione \u00e8 maggiormente sviluppata nel sudovest del paese, specialmente nella capitale Reykjav\u00edk.\nIn conseguenza della Crisi Finanziaria Islandese del 2008, il quotidiano 24 stundir, pubblicato dal \"Morgunbla\u00f0i\u00f0\", ha cessato le pubblicazioni il 10 ottobre dello stesso anno, con conseguente perdita di venti posti di lavoro."}
{"id": "2360948", "revid": "61051", "url": "https://it.wikipedia.org/wiki?curid=2360948", "title": "Hamble", "text": ""}
{"id": "2360949", "revid": "2051852", "url": "https://it.wikipedia.org/wiki?curid=2360949", "title": "Record russi del nuoto", "text": "I record russi del nuoto sono i tempi pi\u00f9 veloci mai nuotati in una competizione da un nuotatore rappresentante la Russia.\nVasca lunga (50\u00a0m).\nUomini.\nLegenda: \nDonne.\nLegenda: \nMista.\nLegenda: \nVasca corta (25\u00a0m).\nUomini.\nLegenda: \nDonne.\nLegenda: \nMista.\nLegenda: "}
{"id": "2360952", "revid": "1543377", "url": "https://it.wikipedia.org/wiki?curid=2360952", "title": "Codici di Leonardo da Vinci", "text": "I codici di Leonardo da Vinci sono raccolte di annotazioni, appunti e disegni realizzati da Leonardo da Vinci nel corso della propria vita su argomenti diversi.\nStoria.\nNel 1517 risultava esistere un'\u00abinfinit\u00e0 di volumi\u00bb presso Leonardo ad Amboise.\nNel 1519, alla morte di Leonardo, ci fu una prima dispersione dei manoscritti.\nVolumi perduti.\nSi sono perse le tracce di almeno tre volumi, citati nel XVI secolo.\nCodice Leicester.\nLa storia del Codice Leicester non \u00e8 del tutto nota. Sembra che lo scultore Guglielmo Della Porta ne fosse in possesso dal 1537, quando si trasfer\u00ec a Roma.\nLe vicende successive del codice non sono note, dato che ricomparve solo attorno al 1690 in un cofano lasciato dal Della Porta e acquistato da Giuseppe Ghezzi.\nAttorno al 1717 il codice fu acquistato da Thomas Coke, conte di Leicester e rimase di propriet\u00e0 degli eredi fino al 1980, quando fu messo all'asta. Fu acquistato da Armand Hammer il 12 dicembre 1980 per 5,6 milioni di dollari. Nel 1990, alla sua morte, lasci\u00f2 il codice all\"Armand Hammer Museum of Art and Cultural Center\" dell'Universit\u00e0 della California.\nPochi anni dopo fu messo di nuovo in vendita e l'11 novembre 1994 il manoscritto fu acquistato da Bill Gates per 30.802.500 dollari.\nL'eredit\u00e0 di Francesco Melzi.\nUn numero di codici imprecisato venne ereditato da Francesco Melzi per volere di Leonardo da Vinci. Fu egli probabilmente a realizzare il \"Trattato della pittura\", che al termine riporta un elenco di 18 manoscritti di Leonardo sull'argomento.\nNel 1523 il Melzi torn\u00f2 a Milano portando con s\u00e9 le carte di Leonardo.\nAlla morte di Francesco Melzi, i manoscritti conservati nella villa di Vaprio d'Adda furono affidati al figlio Orazio e successivamente presero strade diverse a causa di sottrazioni e cessioni. Dei 18 manoscritti indicati nel \"Trattato della pittura\" solo sei sono oggi noti.\nIl \"restauro\" di Pompeo Leoni.\nGrazie a una breve cronaca lasciata da Giovanni Ambrogio Mazenta, \u00e8 possibile ricostruire, anche se in modo vago, le vicende di parte dei testi. La famiglia Melzi aveva come insegnante Lelio Gavardi d'Asola, che attorno al 1587 sottrasse 13 libri di Leonardo per portarli a Firenze al granduca Francesco. Essendo per\u00f2 morto il granduca, il Gavard\u00ec si trasfer\u00ec a Pisa insieme ad Aldo Manuzio il Giovane, suo parente; qui incontr\u00f2 il Mazenta, al quale lasci\u00f2 i libri affinch\u00e9 li restituisse alla famiglia Melzi. Il Mazenta li riport\u00f2 a Orazio Melzi, che per\u00f2 non si interess\u00f2 del furto e gli don\u00f2 i libri; il Mazenta li consegno al fratello.\nLo scultore Pompeo Leoni, informato della presenza di manoscritti di Leonardo, li chiese a Orazio Melzi per il re Filippo II; ottenne la restituzione anche di sette volumi dai Mazenta, ai quali ne rimasero sei. Di questi sei, tre furono da loro donati rispettivamente all'arcivescovo Federico Borromeo (oggi Manoscritto C di Francia), al pittore Ambrogio Figino e a Carlo Emanuele I di Savoia, mentre gli altri tre in seguito furono ottenuti da Pompeo Leoni, che entr\u00f2 cos\u00ec in possesso di un numero imprecisato di manoscritti e carte.\nIl Leoni negli anni successivi organizz\u00f2 i codici in suo possesso, riportando una sigla su ognuno di essi; sulla base di queste segnature, si \u00e8 calcolato che fosse in possesso di almeno 46 manoscritti diversi. Nel 1589, impegnato in lavori al monastero dell'Escorial, si trasfer\u00ec in Spagna; qui utilizz\u00f2 il materiale di Leonardo in suo possesso (probabilmente smembrando anche codici gi\u00e0 rilegati) per formare nuove raccolte come il Codice Atlantico e la Raccolta Windsor. Diversi manoscritti furono poi riportati in Italia, forse da Leoni nel 1604.\nIl Leoni mor\u00ec nel 1608 e furono suoi eredi i due figli maschi, Michelangelo e Giovanni Battista, morti pochi anni dopo. Una lettera del 1613 riporta una lista di beni leonardeschi che Giovanni Battista cerc\u00f2 di vendere a Cosimo II de' Medici, comprendente il Codice Atlantico, quindici manoscritti minori e alcuni disegni; all'epoca Pompeo Leoni era indicato anche come \u00abAretino\u00bb.\nNon si raggiunse un accordo per la vendita. Nel luglio 1615 la possibilit\u00e0 di acquistare il Codice Atlantico suscit\u00f2 l'interesse del cardinale Federico Borromeo.\nPer\u00f2 dal maggio 1615, con la morte di Giovanni Battista, era iniziata una disputa per l'eredit\u00e0 di Pompeo Leoni tra altri due figli: un figlio illegittimo che aveva l'identico nome del padre e la figlia Vittoria, moglie di Polidoro Calchi. Solo dopo un accordo concluso nel 1621 Vittoria e il marito poterono iniziare la vendita dei manoscritti.\nGaleazzo Arconati e la Biblioteca Ambrosiana.\nTra il 1622 e il 1630 il Calchi vendette al conte Galeazzo Arconati vari manoscritti, compreso il Codice Atlantico. Non \u00e8 nota la data esatta della cessione, ma esiste una ricevuta del 28 agosto 1622 rilasciata da Francesco Maria Calchi, figlio di Polidoro, che indicava una somma di 445 ducatoni dovuta dall'Arconati.\nGaleazzo Arconati era legato a Federico Borromeo, suo parente per parte di madre e suo tutore in giovent\u00f9.\nForse proprio per questo legame, con atto del 21 gennaio 1637 egli don\u00f2 dodici manoscritti alla Biblioteca Ambrosiana (Codice Atlantico, dieci codici e copia del \"De Divina Proportione\"), fondata dal Borromeo nel 1609.\nA ringraziamento del donatore venne posta una lapide nella Biblioteca sormontata da un tondo con un busto in rilievo.\nIl riferimento nella lapide a un'offerta del re d'Inghilterra (per il Codice Atlantico) rifiutata dall'Arconati \u00e8 supportato da una dichiarazione giurata, inserita nell'atto di donazione, che indica re Giacomo I (1566-1625), ma con la data impossibile dell'anno 1630; per questo motivo diverse fonti considerano come offerente il successore Carlo I, in carica dal 1625. Altra ipotesi \u00e8 che il tentativo di acquisto del volume fosse un'iniziativa di lord Arundel con l'intenzione di donarlo al re; lord Arundel acquist\u00f2 un altro codice di Leonardo probabilmente nello stesso periodo.\nGaleazzo Arconati in un momento successivo sostitu\u00ec uno dei manoscritti donati con un altro manoscritto di origine incerta. Il manoscritto che non don\u00f2 alla Biblioteca (oggi Codice Trivulziano 2162) giunse in seguito a Gaetano Caccia (\u2020 1752) che lo vendette a Carlo Trivulzio (1715-1789); nel 1935 fu acquisito dal Comune di Milano.\nNel 1674 un altro codice fu donato alla Biblioteca da Orazio Archinto, portando a 13 il totale di codici posseduti.\nSpoliazioni napoleoniche.\nNel 1796 Napoleone Bonaparte ordin\u00f2 lo spoglio di tutti gli oggetti artistici o scientifici che potevano arricchire musei e biblioteche di Parigi. Il 24 maggio il commissario di guerra Peignon si present\u00f2 all'Ambrosiana insieme all'incaricato Pierre-Jacques Tinet (1753-1803) con l'elenco degli oggetti di cui doveva impossessarsi, fra cui \u00able carton des ouvrages de Leonardo d'Avinci (\"sic\")\u00bb. Le casse contenenti gli oggetti d'arte tolti a Milano vennero spedite a Parigi il 29 maggio, ma giunsero solo il 25 novembre. Il 14 agosto venne stabilito di portare la cassa n. 19, contenente il Codice Atlantico, alla \"Biblioth\u00e8que nationale de France\"; all\"Institut de France\" era destinata invece altra cassa contenente gli altri dodici manoscritti.\nQuando le truppe alleate occuparono Parigi nel 1815, ognuna delle potenze interessate affid\u00f2 ad un proprio Commissario l'incarico di ricuperare gli oggetti d'arte di cui era stata spogliata; Franz Xaver barone von Ottenfels-Gschwind, incaricato dall'Austria di riprendere gli oggetti d'arte tolti alla Lombardia, essendo questa ritornata sotto il dominio austriaco, non ottenne tutti i codici vinciani sottratti dalla Biblioteca Ambrosiana, bench\u00e9 ne avesse una nota esatta. Quando si present\u00f2 alla \"Biblioth\u00e8que nationale\", vi trov\u00f2 solo il Codice Atlantico; invece di cercare di rintracciare e riavere gli altri manoscritti, si accontent\u00f2 di tre altri volumi (vecchie copie di codici vinciani che consider\u00f2 originali) e il 5 ottobre 1815 rilasci\u00f2 la ricevuta \u00aba eccezione di nove volumi manoscritti di mano di Leonardo da Vinci, che secondo la dichiarazione dei signori conservatori non sarebbero mai arrivati alla Biblioteca del Re\u00bb (\u00ab\u00e0 l'exception de neuf volumes mss. de main de Leonardo da Vinci, lesquels d'apr\u00e8s la d\u00e9claration de messieurs les conservateurs, ne seraient point arriv\u00e9s \u00e0 la Biblioth\u00e8que du Roi\u00bb).\nSottrazioni di Guglielmo Libri e ricostruzioni.\nAttorno al 1840 il matematico e bibliofilo Guglielmo Libri sottrasse diverso materiale da biblioteche a Firenze e a Parigi; dall\"Institut de France\" sottrasse diverse parti dai manoscritti provenienti dalla Biblioteca Ambrosiana.\nRiun\u00ec vari fogli in due volumi, venduti poi al conte Bertrand Ashburnham (1797-1878). Parte delle sottrazioni fu rivenduta all\"Institut de France\" dal successivo conte di Ashburnham (1840-1913), ma alcune parti risultarono mancanti.\nStacc\u00f2 l'intero \"Codice sul volo degli uccelli\" che era inserito in uno dei manoscritti. La parte principale fu acquistata da Giacomo Manzoni (1816-1889) e venduta dagli eredi nel 1892 a F\u00ebdor Vasil'evi\u010d Saba\u0161nikov che l'anno successivo recuper\u00f2 anche uno dei cinque fogli mancanti; don\u00f2 il codice a Umberto I che lo pose nella Biblioteca Reale. Un altro foglio fu recuperato nel 1903, mentre gli ultimi tre mancanti furono donati nel 1926 al re Vittorio Emanuele III da Henry Fatio.\nAltri manoscritti.\nTra i vari manoscritti citati di cui non si hanno oggi notizie, c'\u00e8 quello che il 30 marzo 1866 sarebbe stato ritrovato dal dott. Giuseppe Ortori nella Biblioteca Ambrosiana \u00abriguardante i fenomeni della luce rispetto alla pittura\u00bb; il manoscritto, formato di 112 fogli e in pergamena (forse riferimento alla sola rilegatura). La notizia fu ripresa da varie pubblicazioni europee.\nCodici.\nElenco dei codici esistenti, con le caratteristiche principali. Le date riportate sono puramente indicative; per alcuni manoscritti si hanno interpretazioni diverse da parte degli studiosi.\nSegnature.\nI codici riportano indicazioni di catalogazione, inserite in epoche diverse dai possessori.\nAlcuni codici o parti di codici riportano una numerazione progressiva e una segnatura alfanumerica (una o pi\u00f9 lettere e un numero, riconducibile al numero di fogli del codice). Dal loro studio si \u00e8 ipotizzato di poter ricostruire la catalogazione di Pompeo Leoni. Il valore pi\u00f9 alto della numerazione \u00e8 46, che corrisponderebbe al numero minimo di manoscritti da lui posseduto."}
{"id": "2360953", "revid": "216538", "url": "https://it.wikipedia.org/wiki?curid=2360953", "title": "Manoscritti di Leonardo da Vinci", "text": ""}
{"id": "2360954", "revid": "287204", "url": "https://it.wikipedia.org/wiki?curid=2360954", "title": "INQ1", "text": "INQ1 \u00e8 il primo cellulare prodotto da INQ, societ\u00e0 del gruppo Hutchison Whampoa. L'INQ1 \u00e8 stato commercializzato nel Regno Unito e in Australia a fine 2008, per poi arrivare sul mercato italiano nell'aprile 2009 con l'operatore 3 Italia.\nL'INQ1 integra l'accesso a servizi internet e di \"social networking\" quali Skype, Msn, YouTube e Facebook.\nNel febbraio 2009 l'INQ1 \u00e8 stato premiato come miglior \u201ctelefono cellulare\u201d al Mobile World Congress di Barcellona."}
{"id": "2360957", "revid": "339392", "url": "https://it.wikipedia.org/wiki?curid=2360957", "title": "Basilica di San Francesco d'Assisi", "text": ""}
{"id": "2360968", "revid": "216538", "url": "https://it.wikipedia.org/wiki?curid=2360968", "title": "Codici di Leonardo", "text": ""}
{"id": "2360971", "revid": "1008732", "url": "https://it.wikipedia.org/wiki?curid=2360971", "title": "Rilevamento degli spostamenti verso il rosso", "text": "In italiano si pu\u00f2 tradurre con rilevamento degli spostamenti verso il rosso il termine inglese redshift survey, col quale in astronomia si indica la misura sistematica dello spostamento verso il rosso (\"redshift\") delle galassie in una determinata area di cielo e generalmente fino ad una magnitudine apparente fissata (magnitudine limite). La misura del redshift permette di ricavare la distanza di un oggetto da noi. Infatti, a causa dell'espansione dell'universo, quanto pi\u00f9 lontana \u00e8 una galassia tanto maggiore \u00e8 il suo spostamento verso il rosso. Solo per piccole distanze la relazione fra redshift e distanza \u00e8 di proporzionalit\u00e0 diretta (legge di Hubble), altrimenti per ricavare dallo spostamento verso il rosso la distanza di un oggetto dalla Terra bisogna fissare i parametri del modello cosmologico che descrive il nostro universo. Combinando lo spostamento verso il rosso con le coordinate angolari degli oggetti, un rilevamento degli spostamenti verso il rosso permette di tracciare la distribuzione 3D delle galassie nel volume osservato. Queste osservazioni sono usate per analizzare statisticamente le propriet\u00e0 della struttura a grande scala dell'universo, e confrontarle con le predizioni teoriche.\nIl primo di tali rilevamenti fu la CfA Redshift Survey, iniziata nel 1977 con una raccolta di dati completata poi nel 1982. Successivamente fu estesa a magnitudini pi\u00f9 deboli (CfA2) e un rilevamento analogo fu effettuato nell'emisfero sud, la Southern Sky Redshift Survey, con una successiva estensione alla stessa magnitudine limite della CfA2 (SSRS2).\nQueste prime survey hanno rivelato l'esistenza di grandi strutture filamentari e grandi vuoti. Un esempio particolarmente notevole \u00e8 la Grande Muraglia, un vasto conglomerato di galassie con un'estensione di oltre 500 milioni di anni luce identificata nella CfA Redshift Survey. Un'analoga struttura \u00e8 stata scoperta nella Southern Sky Redshift Survey 2.\nI pi\u00f9 importanti rilevamenti relativi all'universo locale (basso spostamento verso il rosso) sono la 2dF Galaxy Redshift Survey e la Sloan Digital Sky Survey. I rilevamenti a pi\u00f9 alto redshift permettono di studiare l'evoluzione delle galassie e delle strutture; i pi\u00f9 recenti e significativi sono la DEEP2 Redshift Survey e la VIMOS-VLT Deep Survey (\"VVDS\").\nA causa delle restrizioni derivanti dal tempo d'osservazione richiesto per ottenere i redshift dalle misure dello spostamento delle righe spettrali, un rilevamento richiede generalmente molte notti di osservazione, anche se lo sviluppo di spettrografi multioggetto permette oggi di ottenere centinaia di spettri di galassie contemporaneamente. Un'alternativa che offre una misura dei \"redshift\" meno precisa, ma sufficiente per diversi studi, \u00e8 rappresentata dagli spostamenti fotometrici verso il rosso, o \"redshift\" fotometrici , basati sulle magnitudini delle galassie in vari colori. I colori osservati per ogni galassia vengono confrontati con i colori che si ottengono da spettri di galassie campione (template) spostati a vari \"redshift\", e alla galassia viene attribuito il \"redshift\" dello spettro campione che meglio riproduce i colori osservati. I \"redshift\" fotometrici, comunque, richiedono sempre la calibrazione con un campione di \"redshift\" spettroscopici."}
{"id": "2360972", "revid": "339392", "url": "https://it.wikipedia.org/wiki?curid=2360972", "title": "Redshift survey", "text": ""}
{"id": "2360973", "revid": "767487", "url": "https://it.wikipedia.org/wiki?curid=2360973", "title": "Giunta di Salvezza Nazionale", "text": "La Giunta di Salvezza Nazionale (in portoghese, \"Junta de Salva\u00e7\u00e3o Nacional\") fu un comitato di ufficiali delle Forze armate portoghesi scelto per governare il Portogallo immediatamente dopo il colpo di Stato militare denominato la Rivoluzione dei Garofani nell'aprile 1974, che aveva rovesciato il regime autoritario dell'Estado Novo. Gest\u00ec il potere esecutivo dal 25 aprile al 15 maggio 1974.\nStoria.\nLa giunta era stata concepita dal Movimento delle Forze Armate poco prima del colpo di Stato del 24 aprile, per evitare il collasso delle istituzioni e consentire la continuit\u00e0 del governo nei momenti successivi alla caduta del regime.\nIl Presidente della Giunta era eletto in seno alla stessa.\nEra composta da :\nLa Giunta esercit\u00f2 le funzioni della Presidenza della Repubblica fino al 15 maggio, quando Sp\u00ecnola venne proclamato ufficialmente capo dello Stato, oltre che della Presidenza del Consiglio fino al 16 maggio, quando si insedi\u00f2 un governo provvisorio scelto dall'MFA e guidato da Adelino da Palma Carlos.\nSuccessivamente alle dimissioni di Sp\u00ednola, il 30 settembre, alcuni ufficiali spinolisti, precisamente Jaime Silv\u00e9rio Marques, Diogo Neto e Galv\u00e3o de Melo, abbandonarono la Giunta. Jos\u00e9 Baptista Pinheiro de Azevedo rimase invece nella Giunta e Francisco da Costa Gomes venne nominato come nuovo Presidente. In sostituzione dei dimissionari, entrarono a far parte della Giunta:\nIn seguito al fallito tentativo di colpo di Stato reazionario da parte di militari spinolisti l'11 marzo 1975, e alla firma del Patto tra l'MFA e i partiti politici, la Giunta sostituita da un Consiglio della Rivoluzione guidato da Ant\u00f3nio Ramalho Eanes. affiancato a un Governo Provvisorio civile, che il 25 novembre 1975, svent\u00f2 un altro colpo di Stato, questa volta della estrema sinistra del movimento delle forze armate, compiuto da paracadutisti del COPCON.\nIl Consiglio militare rest\u00f2 in carica fino all'entrata in vigore della nuova Costituzione, il 25 aprile 1976."}
{"id": "2360978", "revid": "109673719", "url": "https://it.wikipedia.org/wiki?curid=2360978", "title": "Codice Trivulziano 2162", "text": "Il Codice Trivulziano 2162 (indicato anche in modo impreciso come \"Codice Trivulziano\") \u00e8 una raccolta di disegni e scritti di Leonardo da Vinci, comprendente 51 carte databili tra il 1478 e il 1493, attualmente conservato dalla Biblioteca Trivulziana presso il Castello Sforzesco di Milano.\nStoria.\nIl manoscritto era tra quelli che furono lasciati in eredit\u00e0 da Leonardo a Francesco Melzi. Dopo la morte del Melzi (1570 circa), rientr\u00f2 tra i manoscritti raccolti da Pompeo Leoni ed ereditati nel 1608 da Polidoro Calchi. Pochi anni dopo fu acquistato dal nobile e mecenate Galeazzo Arconati.\nNel 1637 Arconati don\u00f2 dodici manoscritti di Leonardo in suo possesso alla Biblioteca Ambrosiana, compreso questo manoscritto.\nApparentemente in seguito l'Arconati ne torn\u00f2 in possesso, cedendo in cambio alla Biblioteca Ambrosiana l'attuale \"manoscritto D\".\nAttorno al 1750 era in possesso di Gaetano Caccia, che lo vendette a Carlo Trivulzio (1715-1789).\nAlla sua morte le collezioni passarono al figlio del fratello; attraverso varie generazioni il manoscritto leonardesco giunse fino al principe Luigi Alberico Trivulzio. Come parte delle collezioni trivulziane, nel catalogo venne identificato dal numero 2162 (\"Leonardo da Vinci. Libro d'annotazioni e memorie\").\nIl manoscritto fu riprodotto e trascritto integralmente nell'edizione del 1891 curata da Luca Beltrami.\nNel 1935 il manoscritto fu acquisito dal comune di Milano all'interno della collezione Trivulziana.\nDescrizione.\nIl codice \u00e8 composto da 51 carte numerate (una numerazione moderna in rosso riporta i numeri da 1 a 102 sulle singole pagine), ma in origine dovevano essere presenti almeno 62 carte; ha una dimensione di 20,5 x 14\u00a0cm.\nA parte alcune rare annotazioni e l'intero testo a pagina 46 (secondo la numerazione attuale), il manoscritto \u00e8 attribuito a Leonardo da Vinci. Vi raccolse alcune ritratti caricaturali o grotteschi, annotazioni per progetti architettonici, di fortificazioni e di macchine belliche. Alcuni disegni, tracciati a punta metallica furono ripassati a inchiostro da mano successiva.\nNumerose pagine (8-9, 22-26, 50-51, 57-62, 64, 66-68, 70, 72, 81-97, 100-102 secondo la numerazione moderna) riportano elenchi di parole su pi\u00f9 colonne; si ritiene siano elenchi di forme dotte e latinismi utilizzati da Leonardo per migliorare il proprio lessico.\nLe pagine da 27 a 58 sono inserite rovesciate: la numerazione antica delle carte appare in basso a sinistra sul verso attuale e in ordine decrescente."}
{"id": "2360981", "revid": "729019", "url": "https://it.wikipedia.org/wiki?curid=2360981", "title": "Ko Chang", "text": "Ko Chang (in lingua thailandese: \u0e40\u0e01\u0e32\u0e30\u0e0a\u0e49\u0e32\u0e07, trascrizione IPA: , trascritta anche Koh Chang) \u00e8 un'isola della Thailandia situata nel golfo del Siam.\n\u00c8 la seconda isola del paese per estensione e la maggiore dell'arcipelago del Parco Nazionale Mu Ko Chang, che comprende 52 isole. Si trova nella regione centro-orientale del paese, di fronte a Trat, che \u00e8 il capoluogo dell'omonima provincia in cui Ko Chang si trova, vicino al confine con la Cambogia.\nConta all'incirca 8.000 residenti e la sua economia \u00e8 basata soprattutto sul turismo, praticato tutto l'anno e per il quale l'isola \u00e8 ricca di attrezzature e impianti. Altra fonte di introito \u00e8 rappresentata dalla pesca.\nTra le pi\u00f9 importanti spiagge di Ko Chang, vi sono \"White sand beach\" nella zona ovest e \"Lonely beach\" nella zona sud-ovest.\nSuddivisione amministrativa.\nKo Chang, assieme ad alcune isole minori dell'arcipelago, forma il \"Distretto di Ko Chang\", uno dei 7 in cui si divide la provincia di Trat. Le altre isole dell'arcipelago formano il \"Distretto di Ko Kut\".\nIl distretto \"(amphoe)\" di Ko Chang \u00e8 suddiviso in 2 sottodistretti \"(tambon)\", che a loro volta comprendono 9 villaggi \"(muban)\".\nIl \"tambon\" Ko Chang ha una popolazione di 3.010 abitanti suddivisa nei 4 villaggi di Ban Khlong Nonsi, Ban Dan Mai, Ban Khlong Son e Ban Khlong Phrao. Il \"tambon\" Ko Chang Tai (\u0e40\u0e01\u0e32\u0e30\u0e0a\u0e49\u0e32\u0e07\u0e43\u0e15\u0e49), ha una popolazione di 2.346 abitanti suddivisa nei villaggi di Ban Salak Phet, Ban Salak Phet Nuea, Ban Salak Khok, Ban Chek Bae e Bang Bao (dati del gennaio 2012)."}
{"id": "2360983", "revid": "1821847", "url": "https://it.wikipedia.org/wiki?curid=2360983", "title": "Battaglia di Fombio", "text": "La battaglia di Fombio dell'8 maggio 1796 fu la prima battaglia combattuta tra l'Armata d'Italia di Napoleone e le truppe austriache che difendevano la Lombardia.\nIl combattimento vide fronteggiarsi un'avanguardia di quattromila granatieri francesi al comando del Generale Jean Lannes, ed un manipolo di austriaci.\nDopo aver superato il Po a Piacenza, le truppe transalpine si trovarono ad affrontare un gruppo di austriaci al comando del Generale Lipthay che tentarono disperatamente d'arginare l'onda dell'esercito nemico.\nPenalizzati da una difesa male organizzata e da un esiguo numero di effettivi, gli austriaci furono messi in fuga riparando nella fortezza di Pizzighettone, mentre i francesi raggiunsero Codogno, entrando cos\u00ec nello Stato di Milano."}
{"id": "2360986", "revid": "767487", "url": "https://it.wikipedia.org/wiki?curid=2360986", "title": "Relentless7", "text": "I Relentless7 sono una band Southern rock/Blues/Hard rock americana. Attualmente sono la band di Ben Harper.\nStoria del gruppo.\nNel 1999 Ben Harper si trovava ad Austin (USA) per il festival del Blues. Un furgone lo prelev\u00f2 dall'albergo per portarlo a suonare; alla sua guida c'era Jason Mozersky, leader del gruppo, che consegn\u00f2 a Ben un demo del suo neonato gruppo, i Relentless7 appunto. Cos\u00ec nacque la collaborazione fra Ben e i Relentless7, che port\u00f2 prima a una collaborazione part-time (Ben li volle per la prima volta nel 2006 per farsi accompagnare in 2 canzoni dell'album \"Both Sides of the Gun\") e poi a una collaborazione a tempo pieno (diventando la band ufficiale di Harper, che con loro ha inciso il cd, \"White Lies for Dark Times\").\nComponenti.\nI componenti sono Jason Mozersky (chitarra), Jesse Ingals (basso) e Jordan Richardson (batteria)."}
{"id": "2360991", "revid": "1543377", "url": "https://it.wikipedia.org/wiki?curid=2360991", "title": "Codice Arundel 263", "text": "Il Codice Arundel (prende il nome dal suo primo possessore riconosciuto, Henry Howard, XXII conte di Arundel) \u00e8 una raccolta di disegni e scritti di Leonardo da Vinci, comprendente 283 fogli databili tra il 1478 e il 1518, attualmente conservato alla British Library di Londra.\nDescrizione.\nRilegato in cuoio marocchino consta in carte, di vario formato, provenienti da vari manoscritti efficacemente incollate su fogli di dimensioni 28 x 18\u00a0cm. Gli argomenti trattati sono, tra gli altri, i seguenti:"}
{"id": "2360999", "revid": "121836", "url": "https://it.wikipedia.org/wiki?curid=2360999", "title": "Sir Stamford Raffles", "text": ""}
{"id": "2361001", "revid": "121836", "url": "https://it.wikipedia.org/wiki?curid=2361001", "title": "Orici d'Arabia", "text": ""}
{"id": "2361003", "revid": "121836", "url": "https://it.wikipedia.org/wiki?curid=2361003", "title": "Cud\u00f9 maggiori", "text": ""}
{"id": "2361004", "revid": "161374", "url": "https://it.wikipedia.org/wiki?curid=2361004", "title": "Oranghi", "text": ""}
{"id": "2361015", "revid": "61051", "url": "https://it.wikipedia.org/wiki?curid=2361015", "title": "Classe Standard", "text": ""}
{"id": "2361016", "revid": "84184", "url": "https://it.wikipedia.org/wiki?curid=2361016", "title": "Lorenzaga", "text": "Lorenzaga \u00e8 una frazione del comune italiano di Motta di Livenza, in provincia di Treviso.\nGeografia fisica.\nSorge sulla sponda sinistra del fiume Livenza. Confina ad est con Corbolone, frazione del comune di San Stino di Livenza, a nord-est con Annone Veneto e a nord con Meduna di Livenza. \u00c8 attraversata dal canale Malgher, corso d'acqua artificiale del bacino idrografico del Lemene.\nStoria.\nLorenzaga, per un lungo periodo della sua storia ha fatto parte di quella entit\u00e0 territoriale chiamata Friuli e solo dal 1420 con l'occupazione del Friuli da parte di Venezia diventa Veneta. Dal 1485 ufficialmente appartiene al territorio di Motta.\nLe origini del paese andrebbero ricercate nel I secolo a.C., quando fu definita la centuriazione del territorio di Concordia. Si trattava allora di una localit\u00e0 agricola che aveva forse tratto il nome da un veterano romano (\"Laurentius\") cui erano stati assegnati dei terreni.\nLa prima menzione del paese compare in un documento di donazione del 762 sottoscritto dai fratelli Erfo, Zanfo e Marco, figli del duca Pietro del Friuli, per l'abbazia di Sesto al Reghena, nel quale si accenna anche a una \"curte in Laurentiaca cum oratorio Domini et Salvatoris\". Pur avendo raggiunto l'autonomia ecclesiastica attorno al X secolo con l'erezione di una pieve, civilmente l'abitato rimaneva sotto la potente abbazia di Sesto e quindi al Patriarcato di Aquileia. Verso il 1000 fu data in feudo ad una nobile famiglia di origine tedesca che ha preso il nome del posto, Lorenzaga.\nIn una bolla del 13 dicembre 1182 emessa da papa Lucio III \u00e8 ricordata anche la presenza di un castello, strategicamente importante perch\u00e9 al confine tra il Patriarcato di Aquileia e la Marca Trevigiana e vicinissimo al castello di Motta, che sorgeva al di l\u00e0 del Livenza.\nNel 1204 a Lorenzaga si riunirono i rappresentanti delle pi\u00f9 importanti realt\u00e0 ecclesiastiche e politiche di Veneto e Friuli con lo scopo di porre fine alle ostilit\u00e0 tra i Trevigiani e il Patriarcato ed in quell'occasione si stabilirono i confini di quella della Marca trevigiana, oggi provincia di Treviso. La pace dur\u00f2 poco: gi\u00e0 nel 1246 sabguinosi conflitti coinvolsero Lorenzaga ed il paese fu incendiato dalle truppe di Tolberto II da Camino e fu lo stesso Caminese ad assassinare i feudatari Veccellino e Corraduccio da Lorenzaga. Al termine del conflitto, i superstiti della famiglia ebbero il permesso dal patriarca Bertoldo e dall'abate Ermanno di ricostruire il castello.\nEssendo libero comune compreso nella Patria del Friuli, Lorenzaga ebbe il diritto di far sedere un proprio rappresentante nel parlamento friulano fino al 1420.\nI Lorenzaga si estinsero nel Quattrocento e il 16 febbraio 1485 fu decretato che il paese passasse alla giurisdizione di Motta. Finiva cos\u00ec la secolare appartenenza di Lorenzaga alla realt\u00e0 friulana.\nMonumenti e luoghi d'interesse.\nResti del castello.\nRisalgono al XIII secolo.\nVilla Stroili, Pavan.\nSi colloca nel centro abitato e la sua planimetria \u00e8 stata certamente influenzata dalla presenza del Livenza, che scorre di fronte.\nDella villa si possono distinguere due aree: su quella di nordovest si trova il parco, poco esteso ma ancora in buone condizioni, mentre a est si innalza il corpo padronale con un annesso. In realt\u00e0 i due corpi, eretti nell'Ottocento, hanno volumetrie simili, pertanto non \u00e8 possibile affermare che uno sia stato realizzato in funzione dell'altro. Si tratta piuttosto di due costruzioni rurali indipendenti ma limitrofe, fenomeno molto comune nei borghi del Veneto in cui gli edifici si affiancano formando una lunga cortina di case lungo la strada.\nL'edificio principale, sviluppato su due livelli pi\u00f9 sottotetto, ha la pianta a forma di parallelepipedo. Da ciascun lato corto si innalzano due camini con grossi comignoli che sovrastano il tetto a padiglione. La facciata, simmetrica, \u00e8 scandita dalle aperture rettangolari (cinque per piano) che diventano quadrate a livello del sottotetto.\nVilla Rocco.\nSorge in un'area agricola a sudest del paese.\nIl complesso, risalente al XIX secolo, si articola in un corpo centrale e da due piccoli manufatti laterali. Il primo si sviluppa su solo due livelli, il piano terra e il piano nobile, ed \u00e8 concluso da un timpano. L'ingresso \u00e8 rappresentato da un portale centrale ad arco ribassato, cui si affianca una semplice finestra architravata per parte. Al piano superiore, sempre lungo l'asse di simmetria, si apre una monofora con balcone e, ai lati, due finestre con archi a tutto sesto e chiavi di volta. Il tutto \u00e8 sovrastato da un architrave retto da due lesene, a sua volta poggianti su una cornice lapidea modanata, sul quale si imposta il frontone. Le dimensioni dell'edificio e gli elementi che lo compongono suggeriscono la sua vocazione rurale.\nNel palazzo nacque e trascorse quasi tutta la sua esistenza lo storico locale Lepido Rocco. Lasci\u00f2 il palazzo solo dopo la Rotta di Caporetto, quando lui e la famiglia dovettero rifugiarsi a Napoli e la villa divenne un bivacco per i cavalli degli Austro-Ungarici. A guerra finita si occup\u00f2 del suo restauro e torn\u00f2 ad abitarvi.\nEconomia.\nImportante \u00e8 la produzione enologica, cui si ricollegano diverse strutture agrituristiche."}
{"id": "2361026", "revid": "3115", "url": "https://it.wikipedia.org/wiki?curid=2361026", "title": "Velasio De Paolis", "text": "Biografia.\nVelasio De Paolis nacque a Sonnino il 19 settembre 1935.\nFormazione e ministero sacerdotale.\nEntr\u00f2 da piccolo nei seminari dei Missionari di San Carlo con il desiderio di diventare missionario tra gli emigrati italiani nel mondo.\nIl 20 settembre 1955 a Crespano del Grappa emise la prima professione. Il 4 ottobre 1958 a Piacenza emise quella perpetua. Il 18 marzo 1961 fu ordinato presbitero nella casa madre dell'istituto a Piacenza. Nello stesso anno venne inviato a Roma per proseguire gli studi. Nel 1965 consegu\u00ec il dottorato in diritto canonico presso la Pontificia Universit\u00e0 Gregoriana, quindi la licenza in teologia presso la Pontificia universit\u00e0 \"San Tommaso d'Aquino\" e la laurea in giurisprudenza all'Universit\u00e0 degli Studi di Roma \"La Sapienza\". Frequent\u00f2 anche il biennio di teologia morale all'Accademia alfonsiana di Roma.\nCominci\u00f2 la sua carriera nel mondo accademico come professore di teologia morale e di diritto canonico nel seminario maggiore scalabriniano a Piacenza e poi a\nBassano del Grappa dal 1965 al 1970. Successivamente fu rettore del collegio internazionale di Roma fino al 1974. Al tempo stesso fu anche vicario provinciale della sua congregazione. Nel 1974 ne divenne consigliere e procuratore generale. Dal 1971 aveva iniziato a insegnare nella Facolt\u00e0 di diritto canonico della Pontificia Universit\u00e0 Gregoriana: nel 1980 divenne professore straordinario e nel 1983 ordinario. Nel 1987 fu chiamato a insegnare anche alla Pontificia Universit\u00e0 Urbaniana in qualit\u00e0 di professore aggregato della Facolt\u00e0 di diritto canonico. Dopo esservi diventato professore ordinario, dal 1998 fu decano della stessa facolt\u00e0, dove tenne a lungo il corso di teologia del diritto.\nCollabor\u00f2 anche con diversi istituti religiosi. Fu anche vicario giudiziale del Tribunale ecclesiastico del territorio della Citt\u00e0 del Vaticano e giudice esterno del tribunale regionale del Vicariato.\nPur se impegnato nell'attivit\u00e0 di studioso di diritto canonico, si dedic\u00f2 anche all'attivit\u00e0 apostolica ed alla predicazione di corsi di esercizi spirituali.\nSi distinse per la pubblicazione di oltre duecento tra libri e articoli in varie riviste scientifiche e di spiritualit\u00e0. Tra le opere pubblicate, \"De bonis Ecclesiae temporalibus. Adnotationes in codicem: liber V\", edito dalla Gregoriana nel 1986; \"I beni temporali della Chiesa\", edito dalle Dehoniane di Bologna nel 2001 e \"Chiesa e migrazioni\", edito dalla Urbaniana University Press nel 2005. Importante fu anche il suo contributo nel dibattito su alcuni temi specifici del diritto canonico. Partecip\u00f2 a numerose iniziative per lo studio della disciplina, in particolare nell'Associazione canonistica italiana, nel gruppo italiano di docenti della materia, e nella Consociatio internationalis per la promozione del diritto canonico, della quale era stato membro del consiglio direttivo.\nMinistero episcopale e cardinalato.\nIl 30 dicembre 2003 papa Giovanni Paolo II lo nomin\u00f2 vescovo titolare di Telepte e segretario del Supremo tribunale della Segnatura apostolica. Ricevette l'ordinazione episcopale all'altare della Cattedra della basilica di San Pietro in Vaticano il 21 febbraio successivo dal cardinale Angelo Sodano, Segretario di Stato di Sua Santit\u00e0, coconsacranti l'arcivescovo Silvano Maria Tomasi, osservatore permanente della Santa Sede presso le Nazioni Unite a Ginevra, e il vescovo Francesco Saverio Salerno, segretario emerito del Supremo tribunale della Segnatura apostolica.\nIl 12 aprile 2008 papa Benedetto XVI lo nomin\u00f2 presidente della Prefettura degli affari economici della Santa Sede e lo elev\u00f2 alla dignit\u00e0 arciepiscopale.\nNel 2009 si dichiar\u00f2 contrario al fatto che l'adattamento cinematografico del romanzo di Dan Brown \"Angeli e demoni\" venisse girato nelle chiese di Roma, affermando che l'autore aveva \"rivoltato i Vangeli per avvelenare la fede... Sarebbe inaccettabile trasformare le chiese in set in cui i suoi romanzi blasfemi possano essere trasformati in film nel nome del business\". Aggiunse anche che il lavoro di Dan Brown \"ferisce sentimenti religiosi comuni\".\nIl 9 luglio 2010 lo stesso pontefice lo nomin\u00f2 delegato pontificio per la Congregazione dei Legionari di Cristo. Questo avvenne poco dopo che gli abusi sessuali del suo fondatore Marcial Maciel Degollado divennero pubblici e furono ammessi dalla congregazione.\nNell'ottobre dello stesso anno, De Paolis sugger\u00ec alla Legione di ridefinire la sua missione e la sua struttura di governo. Riconobbe che rimanevano domande su quanto altri leader della stessa sapessero degli abusi di padre Maciel e che trovare la verit\u00e0 \"non fosse cos\u00ec semplice\". Dichiar\u00f2 che i piani per un processo di rinnovo avrebbero potuto richiedere tre anni o pi\u00f9. Lui e quattro consiglieri avrebbero lavorato con i funzionari della Legione per rivedere le Costituzioni della congregazione. Si prese in considerazione la nomina di una commissione per le denunce contro la Legione e di un'altra per affrontare i problemi di gestione finanziaria nella congregazione. Il processo avrebbe anche incluso un'indagine, guidata da monsignor Ricardo Bl\u00e1zquez P\u00e9rez, del ramo laico della congregazione, noto come Regnum Christi.\nIl 20 novembre 2010 papa Benedetto XVI lo cre\u00f2 cardinale e gli assegn\u00f2 la diaconia di Ges\u00f9 Buon Pastore alla Montagnola della quale prese possesso con un solenne pontificale con gran concorso di fedeli il 15 maggio successivo. \u00c8 uno dei cardinali che ha celebrato la messa tridentina dopo la riforma liturgica.\nIl 20 ottobre 2011 il cardinale De Paolis rivel\u00f2 in una lettera, che un'indagine su Regnum Christi aveva portato alla luce una serie di preoccupazioni che richiedevano la riscrittura delle norme del gruppo. I funzionari della Santa Sede espressero preoccupazione per il fatto che i membri consacrati del Regnum Christi fossero eccessivamente soggetti alla Congregazione dei Legionari di Cristo e che ora chiedevano di mantenere una propria struttura di autorit\u00e0 mantenendo comunque stretti legami con la Legione. De Paolis afferm\u00f2 che \"le questioni riguardanti la vita personale e comunitaria che sono emerse da questa stessa visita a livello istituzionale sembrano inizialmente molte e impegnative\". Indic\u00f2, tuttavia, che il Regnum Christi avrebbe mantenuto la sua affiliazione con la Legione stessa ma che il gruppo laico sarebbe stato separato.\nIn una lettera del 21 novembre 2011, De Paolis chiese ai consacrati di Regnum Christi di modificare il loro nucleo normativo. La Santa Sede nel 2004 aveva infatti approvato solo il nucleo di 128 norme e non tutto il migliaio di disposizioni. Comunic\u00f2 anche che presto si sarebbe formata una piccola commissione per estrarre dalle regole pi\u00f9 vaste solo quelle che erano strettamente necessarie alla loro vita e al governo del movimento.\nIl 26 ottobre 2011 venne riferito che alcuni legionari stavano lasciando l'ordine in quanto avevano perso la fiducia che la Santa Sede avrebbe effettuato le necessarie riforme. Il cardinale De Paolis in un'intervista disse che papa Benedetto XVI lo aveva incaricato solo di guidare la Legione e di aiutare a riscrivere le sue norme non \"decapitando\" la sua leadership o vendicando il male fatto. De Paolis escluse ogni ulteriore indagine sui crimini di Marcial Maciel Degollado. Aggiunse anche: \"Non vedo a quale bene sarebbero servite ulteriori indagini su un insabbiamento. Piuttosto corriamo il rischio di trovarci in un intrigo senza fine, perch\u00e9 queste sono cose troppo private per me per indagare\". Alcuni rapporti affermarono che 70 degli 890 membri della Legione e circa 900 donne consacrate avevano lasciato la congregazione o stavano prendendo tempo per riflettere sul loro futuro. De Paolis difese il suo impegno e l'approccio alla riforma, dicendo che si era \"inserito\" nell'amministrazione della Legione, aveva espanso il suo consiglio direttivo e cambiato alcuni superiori. Disse che non aveva rimosso alcun superiore perch\u00e9 aveva bisogno di apprendere i complessi dettagli della struttura, della cultura e delle finanze dell'ordine. Disse che la sua priorit\u00e0 era persuadere i leader della Legione a seminare il cambiamento dall'interno.\nNel febbraio del 2014 a seguito del Capitolo generale straordinario dei Legionari di Cristo, cess\u00f2 il suo incarico di delegato pontificio. Nello stesso anno afferm\u00f2 che uno dei \"punti chiave\" nelle Costituzioni riformulate era una \"distinzione pi\u00f9 chiara e accurata tra il forum interno e il forum esterno, e tra il forum sacramentale e quello disciplinare\". Il riferimento sembrava indicare che le nuove Costituzioni avrebbero permesso ai legionari di scegliere i propri confessori, eliminando l'obbligo di confessarsi solo con i sacerdoti scelti dai superiori. Disse anche che i redattori delle nuove Costituzioni avevano ritenuto necessario \"riaffermare che l'autorit\u00e0 non \u00e8 arbitraria ma deve operare all'interno di un consiglio\".\nIl 21 settembre 2011 papa Benedetto XVI accett\u00f2 la sua rinuncia all'incarico per raggiunti limiti di et\u00e0.\nIn merito allo scandalo Vatileaks, nell'ottobre del 2012 dichiar\u00f2 al quotidiano italiano \"La Repubblica\" che c'era un precedente per il fatto che il papa perdonasse Paolo Gabriele, riconosciuto colpevole di aver rubato documenti papali confidenziali e di averli divulgati ai media. Discutendo di un'eventuale carcerazione di Gabriele disse che solo il papa avrebbe potuto decidere. Aggiunse anche: \"Sento di poter dire che, di fronte a una piena confessione di onesto rimorso e all'assoluta certezza che il crimine non potr\u00e0 essere commesso di nuovo, i papi hanno sempre emesso, a favore dei condannati, misure dettate dalla misericordia che l'essenza della Chiesa, che \u00e8 sempre vicina ai suoi figli, anche a quelli riconosciuti colpevoli\".\nPartecip\u00f2 al conclave del 2013 che elesse papa Francesco. In quell'occasione defin\u00ec \"preoccupante\" la partecipazione del cardinale Roger Michael Mahony, accusato di aver coperto per anni preti pedofili nell'arcidiocesi di Los Angeles, ma aggiunse che non c'era alcuna procedura formale per impedirgli di partecipare al conclave, notando che egli \"ha il diritto e il dovere di prenderne parte e che le regole devono essere seguite\". Le sue osservazioni si aggiunsero a un crescente mormorio sulla correttezza della decisione del cardinale Mahony di partecipare al conclave. Egli infatti era stato poco prima rimproverato dal suo successore, l'arcivescovo Jos\u00e9 Horacio G\u00f3mez, per la sua gestione dei casi di abusi sessuali. Monsignor G\u00f3mez, tuttavia, espresse il proprio sostegno alla partecipazione del cardinale Mahony al conclave.\nFu membro del Supremo tribunale della Segnatura apostolica dal 25 gennaio 2010, della Congregazione per il culto divino e la disciplina dei sacramenti dal 29 dicembre 2010, del Pontificio consiglio per i testi legislativi dal 29 dicembre 2010, della Congregazione per le cause dei santi dal 4 maggio 2011 e dell'Amministrazione del patrimonio della Sede Apostolica dal 10 novembre 2011. Fu anche consultore della Congregazione per le Chiese orientali, della Congregazione per gli istituti di vita consacrata e le societ\u00e0 di vita apostolica, del Supremo tribunale della Segnatura apostolica e del Pontificio consiglio per i testi legislativi.\nIl 19 settembre 2015, al compimento del suo ottantesimo anno di vita, divenne cardinale non elettore e decadde da tutti gli incarichi di Curia.\nDa tempo affetto dalla malattia di Parkinson e da un tumore cerebrale, mor\u00ec serenamente a Roma verso le 10:30 del 9 settembre 2017. Le esequie si tennero l'11 settembre all'altare della Cattedra della basilica di San Pietro in Vaticano e furono presiedute dal cardinale Angelo Sodano. La salma venne poi tumulata nella tomba del suo ordine al cimitero del Verano.\nDopo la morte, la Pontificia Universit\u00e0 Urbaniana gli ha dedicato la cattedra di diritto canonico.\nGenealogia episcopale.\nLa genealogia episcopale \u00e8:"}
{"id": "2361029", "revid": "2730", "url": "https://it.wikipedia.org/wiki?curid=2361029", "title": "American gigol\u00f2", "text": ""}
{"id": "2361032", "revid": "1442080", "url": "https://it.wikipedia.org/wiki?curid=2361032", "title": "Solo Pittori Artisti Mutilati", "text": "Solo Pittori Artisti Mutilati \u00e8 una ditta commerciale costituita nel 1956 a Verona che riunisce artisti italiani che dipingono con la bocca o col piede. \u00c8 conosciuta anche tramite l'acronimo S.P.A.M..\nQuesta ditta \u00e8 strutturata come societ\u00e0 di propriet\u00e0 degli artisti che dipingono sorreggendo il pennello con la bocca o con il piede a causa di disabilit\u00e0 fisiche congenite o successive a traumi e malattie. Tale organizzazione permette agli artisti di vivere del loro lavoro senza alcuna forma di assistenzialismo. SPAM commercializza infatti calendari, biglietti augurali e altri oggetti artistici realizzati con le riproduzioni dei quadri dipinti dagli Associati.\nA livello internazionale fa parte dell'organizzazione internazionale VDMFK (\"Vereinigung der Mund und Fussmalenden Kuenstler in aller Welt\", in italiano Associazione internazionale degli artisti che dipingono con la bocca e con il piede) fondata da Arnulf Erich Stegmann, ed ha sede in Liechtenstein."}
{"id": "2361033", "revid": "118061635", "url": "https://it.wikipedia.org/wiki?curid=2361033", "title": "Ghain Sielem", "text": "G\u0127ajnsielem o Ghain Sielem (in italiano storicamente anche \"Casale Ghain Sielem\") \u00e8 una cittadina dell'isola di Gozo, Malta, e uno dei Consigli Locali dell'isola.\nAlcune fonti contemporanee in lingua spagnola riportano, per la cittadina, anche il toponimo di \"Ca' Anselmo\", del quale non esiste per\u00f2 alcuna menzione storica: probabilmente esso costituisce un moderno tentativo di latinizzazione/italianizzazione del toponimo ufficiale.\nLa localit\u00e0 ha una popolazione di persone e vi \u00e8 situato il porto principale di Gozo, il porto di M\u0121arr (\"Mugiarro\"), che collega l'isola alla vicina Malta attraverso il canale di Gozo. Il Consiglio Locale comprende anche il territorio dell'isola di Comino e Cominotto. A Ghain Sielem si trova il campus di Gozo del Malta College of Arts and Sciences (MCAST)."}
{"id": "2361042", "revid": "92723", "url": "https://it.wikipedia.org/wiki?curid=2361042", "title": "Hoang Thanh Trang", "text": "Si trasfer\u00ec all'et\u00e0 di dieci anni a Budapest con la famiglia.\nCarriera.\nGiovanili e juniores.\nHa vinto nel 1998 a Kozhikode il Campionato del mondo juniores femminile (under-20), ottenendo di conseguenza il titolo di Maestro Internazionale.\nRisultati individuali.\nNel 2000 ha vinto a Udaipur il campionato asiatico femminile con 9/11 e nel 2001 ha vinto con 8/9 il torneo zonale di Manila.\nNel 2006 la FIDE le ha riconosciuto il titolo di Grande Maestro assoluto.\nNel novembre 2018 ha preso parte al Campionato del mondo femminile. Dopo aver superato nel primo turno l'armena Elina Danielian per 2\u00bd - 1\u00bd dopo gli spareggi a rapid \u00e8 stata eliminata al secondo turno dalla russa Kateryna Lagno per 1 - 3, nuovamente dopo gli spareggi rapid.\nIl suo rating nella lista FIDE di novembre 2018 \u00e8 di 2448 punti Elo, che la rende la 32\u00aa giocatrice al mondo e prima in Ungheria.\nNazionale.\nHa partecipato a sette olimpiadi degli scacchi dal 1994 al 2008, cinque volte col Vietnam e due con l'Ungheria, vincendo la medaglia d'oro in prima scacchiera alle olimpiadi di Bled 2002.\nNel 2005 ha vinto la medaglia d'oro in prima scacchiera al campionato europeo femminile a squadre di Saint-Vincent."}
{"id": "2361043", "revid": "228587", "url": "https://it.wikipedia.org/wiki?curid=2361043", "title": "Alex Courtes", "text": "Ha studiato in una delle pi\u00f9 importanti scuole europee di arte grafica: la Penninghen. \nE proprio per il suo innato talento, \u00e8 stato presto notato da varie band di genere French house attive a Parigi. Ha lavorato con i Cassius, i Daft Punk, e gli AIR.\nCi\u00f2 gli \u00e8 servito ad aprirgli le porte al mercato internazionale. Ha cos\u00ec iniziato a collaborare con i pi\u00f9 grandi artisti rock e pop del mondo. Tra i quali: gli U2, i White Stripes, Kylie Minogue, Jamiroquai, i Foo Fighters e i Franz Ferdinand.\nHa vinto numerosi premi negli Stati Uniti, in Gran Bretagna e in Francia, tra i pi\u00f9 prestigiosi per quanto riguarda la direzione di video musicali realizzata spesso in collaborazione con l'amico e collega Martin Fougerol, con il quale ha dato vita al duo Alex &amp; Martin. Uno di questi \u00e8 il Grammy Award nel 2005 nella categoria \"Best Short Form Music Video\" per il videoclip del singolo \"Vertigo\" degli U2."}
{"id": "2361047", "revid": "1123126", "url": "https://it.wikipedia.org/wiki?curid=2361047", "title": "John Atcherley Dew", "text": "Biografia.\nFormazione e ministero sacerdotale.\nJohn Atchelrey Dew \u00e8 nato il 5 maggio 1948 a Waipawa, nel Distretto di Central Hawke's Bay, in Nuova Zelanda. La sua famiglia era composta dai genitori George e Joan Dew, e dalle due sorelle. Dopo aver frequentato la scuola primaria di San Giuseppe nella citt\u00e0 di Waipukurau, gestita dalla Congregazione delle Suore di San Giuseppe di Nazareth, si \u00e8 iscritto al Collegio di San Giuseppe a Masterton, gestito dai Fratelli Maristi delle Scuole. Ha poi passato un breve periodo di tempo al noviziato minore dei maristi a Tuakau. Dopo circa un anno passato a lavorare presso la Bank of New Zealand a Waipukurau, presso la Anderson's Nurseries della citt\u00e0 di Napier e a studiare orticoltura, ha deciso di seguire la sua vocazione sacerdotale iscrivendosi al seminario maggiore del Santo Nome a Christchurch. L\u00ec ha studiato filosofia sotto la guida dei padri gesuiti per due anni, passandone poi cinque a studiare teologia presso il seminario della Santa Croce di Mosgiel, gestito dai lazzaristi. Ha anche giocato nella squadra di rugby del seminario nella posizione di pilone.\n\u00c8 stato ordinato presbitero il 9 maggio 1976 a Waipukurau, per mano di monsignor Reginald John Delargey, arcivescovo metropolita di Wellington e futuro cardinale. Dopo l'ordinazione \u00e8 stato assegnato come vicario nella parrocchia di San Giuseppe ad Upper Hutt, ruolo svolto fino al 1979. Successivamente ha servito nella diocesi di Rarotonga, comprendente l'arcipelago delle Isole Cook, dal 1980 al 1982, rientrando poi a nella capitale Wellington. Dal 1983 al 1987, \u00e8 stato responsabile per la pastorale giovanile della stessa arcidiocesi e della comunit\u00e0 M\u0101ori delle Isole Cook.\nL'anno successivo \u00e8 entrato nel personale del seminario della Santa Croce, svolgendo questo ruolo fino al 1991. \u00c8 stato anche direttore di un programma speciale incentrato sullo sviluppo umano e mirato a dare un'introduzione generale agli studenti del primo anno sulla preghiera, le Sacre Scritture e la Chiesa. Inoltre ha condotto piccoli gruppi di studenti, chiamati \"moderator groups\", che si incontravano regolarmente per la preghiera e la discussione. Durante il tempo in cui ha svolto questo incarico, una delle preoccupazione pi\u00f9 importanti \u00e8 stata quella della selezione dei seminaristi. Nel 1991 ha espresso un vero e proprio senso di frustrazione per l'inadeguatezza di molti studenti, sottolineando che \nHa anche sollecitato che in futuro i direttori diocesani per le vocazioni presteranno particolare attenzione alle otto tematiche di valutazione dei futuri studenti: la conoscenza di base della fede cattolica, la familiarit\u00e0 con la meditazione, la preghiera e le Scritture, il conforto ragionevole con l'affettivit\u00e0, l'indipendenza personale, il benessere sociale, la curiosit\u00e0 intellettuale, la generosit\u00e0 e un genuino desiderio e libera decisione di entrare in seminario.\nNello stesso anno ha deciso di partire per studiare spiritualit\u00e0 presso l'Istituto di Sant'Anselmo nel Kent, nel Regno Unito, e l\u00ec \u00e8 rimasto fino al 1992. Al suo ritorno in Nuova Zelanda \u00e8 stato nominato parroco nella parrocchia di Sant'Anna a Newtown, incarico mantenuto dal 1993 al 1995.\nEpiscopato.\nIl 1\u00ba aprile 1995 papa Giovanni Paolo II lo ha nominato vescovo titolare di Privata e ausiliare dell'arcidiocesi di Wellington. La notizia della sua nomina \u00e8 stata annunciata ad una grande congregazione alla messa crismale il 12 aprile, che ha risposto con \"un lungo applauso ed entusiasta\". La sua consacrazione episcopale \u00e8 avvenuta il 31 maggio successivo, davanti al Municipio di Wellington, essendo la Cattedrale arcivescovile del Sacro Cuore troppo piccola per il grande numero di fedeli, per mano del cardinale Thomas Stafford Williams, arcivescovo metropolita della medesima arcidiocesi, assistito da monsignor Denis George Browne, vescovo di Hamilton, e da monsignor Peter James Cullinane, vescovo di Palmerston North. Come motto episcopale ha scelto \"Peace through integrity\", che tradotto vuol dire \"Pace attraverso integrit\u00e0\". All'interno della Conferenza Episcopale della Nuova Zelanda \u00e8 stato eletto rappresentante delegato per il Centro di Bioetica, nella Conferenza sul Consiglio nazionale dei giovani cattolici e segretario della stessa.\nDopo nove anni, il 24 maggio 2004, papa Wojtyla lo ha promosso arcivescovo coadiutore di Wellington, in attesa della rinuncia per motivi di et\u00e0 del cardinale Williams. Il 21 marzo 2005, dopo otto mesi, \u00e8 succeduto al settantacinquenne e dimissionario cardinale. Poco tempo dopo, in data 1\u00ba aprile, \u00e8 anche diventato ordinario militare per la Nuova Zelanda. Il 29 giugno successivo, solennit\u00e0 dei Santi Pietro e Paolo, ha ricevuto il pallio, simbolo di comunione tra il metropolita e la Santa Sede, dalle mani di papa Benedetto XVI nella Basilica di San Pietro.\nNell'ottobre dello stesso anno ha partecipato come padre sinodale all'Assemblea Generale Ordinaria del Sinodo dei Vescovi sul tema \"L'Eucaristia: fonte e culmine della vita e della missione della Chiesa\", e nell'ottobre 2012 ha partecipato come padre sinodale all'Assemblea sul tema de \"La nuova evangelizzazione per la trasmissione della fede cristiana\".\nDall'aprile 2011 al maggio 2014 \u00e8 stato presidente della Federazione delle conferenze dei vescovi cattolici dell'Oceania. Nel settembre 2012 \u00e8 stato eletto presidente della Conferenza Episcopale della Nuova Zelanda. \u00c8 stato \"relatore\" per uno dei grandi gruppi di lingua inglese nell'ottobre 2014 alla III Assemblea Generale Straordinaria del Sinodo dei Vescovi sulle sfide pastorali della Famiglia nel contesto dell'evangelizzazione. Ha affermato che il sinodo \u00e8 stato un tentativo di rafforzare la collegialit\u00e0 e ha detto di aver avuto modo di conoscere papa Francesco \"un po 'meglio\" in quest'occasione. Egli \u00e8 anche vicepresidente della Conferenza Episcopale per il Comitato nazionale degli standard professionali e delle finanze e moderatore del Tribunale.\nCardinalato.\nIl 4 gennaio 2015, dopo l'angelus domenicale, papa Francesco ha annunciato la sua volont\u00e0 di crearlo cardinale nel concistoro che si \u00e8 tenuto presso la Basilica di San Pietro il successivo 14 febbraio, in cui gli sono stati conferiti l'anello, la berretta cardinalizia e il titolo cardinalizio di Sant'Ippolito, istituito nello stesso concistoro. \u00c8 il quarto cardinale neozelandese dopo Peter Thomas McKeefry, Reginald John Delargey e Thomas Stafford Williams.\nIl 13 aprile successivo lo stesso Pontefice lo ha nominato membro della Congregazione per l'Evangelizzazione dei Popoli e del Pontificio consiglio per la promozione dell'unit\u00e0 dei cristiani.\nDal 4 al 25 ottobre 2015, ha partecipato, per diretta nomina pontificia, alla XIV Assemblea Generale Ordinaria del Sinodo dei Vescovi che si \u00e8 tenuta nella Citt\u00e0 del Vaticano.\nIl 29 novembre 2015, durante una cerimonia svoltasi alle ore 10:30, ha preso possesso del suo titolo cardinalizio.\nIl 28 ottobre 2016 papa Francesco lo ha nominato membro della Congregazione per il culto divino e la disciplina dei sacramenti.\nIl 4 ottobre 2019 \u00e8 stato nominato amministratore apostolico della diocesi di Palmerston North.\nPosizioni morali e teologiche.\nEucaristia.\nDew ha raggiunto una certa importanza al Sinodo dei Vescovi sul tema dell'eucaristia nell'ottobre del 2005, quando ha proposto che i cattolici divorziati e risposati dovrebbero essere in grado di ricevere la Comunione. Ha affermato che i vescovi hanno \"il dovere pastorale e l'obbligo davanti a Dio per discutere e dibattere la questione.\" Ha poi invitato l'assemblea a riconsiderare il divieto della Chiesa, riferendosi ad essa come una \"fonte di scandalo\" , aggiungendo che \"la nostra Chiesa sarebbe arricchita se fossimo stati in grado di invitare i cattolici dedicati, attualmente esclusi dall'eucaristia, per tornare alla Mensa del Signore\". Dopo questo discorso del 2005, egli ha discusso la questione con il cardinale Jorge Mario Bergoglio, arcivescovo metropolita di Buenos Aires e futuro papa Francesco.\nInsegnamento della Chiesa.\nEgli ha anche detto che \"il punto non \u00e8 nel giudicare le persone e condannare, ma a mettere in chiaro ci\u00f2 che dice la Chiesa in modo tale che sia accogliente e che sia accettato. Quando l'insegnamento della Chiesa, invece di essere di aiuto, di sostegno e incoraggiamento, \u00e8 spiegato in modo tale da dire alla gente che \u00e8 intrinsecamente disordinata o che sta vivendo una vita malvagia, le persone sentono di non poter fare abbastanza\".\nCuria.\nIn relazione alla riforma della Curia romana ad opera di papa Bergoglio, Dew si \u00e8 espresso dicendo che \"vorrei vedere ... le comunit\u00e0 locali e dei vescovi diocesani essere in grado di dialogare con i vescovi della Curia in un modo che rispecchia in pieno la collegialit\u00e0 \", aggiungendo che \"la Curia deve essere al servizio della chiesa e la sua gente\".\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2361048", "revid": "386186", "url": "https://it.wikipedia.org/wiki?curid=2361048", "title": "Liberale da Verona", "text": "Biografia.\nLiberale apprese l'arte della miniatura da maestri ignoti nella sua citt\u00e0 natale; il suo primo maestro di disegno fu probabilmente un monaco olivetano, Sebastiano da Rovigno, attivo in Santa Maria in Organo o Vincenzo di Stefano da Verona. Nel 1466 Liberale si spost\u00f2 a Monte Oliveto Maggiore al seguito di Fra' Sebastiano, e in Toscana esegu\u00ec numerose miniature, alcune delle quali conservate nella Biblioteca Piccolomini di Siena. L'arte di Liberale esercit\u00f2 un notevole influsso sull'opera dei pittori senesi Matteo di Giovanni e Francesco di Giorgio Martini. Dopo il suo ritorno a Verona, avvenuto all'incirca nel 1482, Liberale ebbe vari allievi, fra cui Giovan Francesco Caroto, che ne divenne l'erede."}
{"id": "2361051", "revid": "183483", "url": "https://it.wikipedia.org/wiki?curid=2361051", "title": "Regione di formazione stellare di Cassiopea", "text": ""}
{"id": "2361056", "revid": "3535", "url": "https://it.wikipedia.org/wiki?curid=2361056", "title": "J. B. S. Haldane", "text": ""}
{"id": "2361060", "revid": "174925", "url": "https://it.wikipedia.org/wiki?curid=2361060", "title": "Voto del Bodhisattva", "text": "Il voto del Bodhisattva (sanscrito \"pra\u1e47idh\u0101na\") \u00e8 la solenne dichiarazione con cui si avvia il perfezionamento spirituale proprio delle scuole del Buddhismo Mah\u0101y\u0101na.\nL'ingresso nella \"Via del \"bodhisattva\"\" (\"bodhisattvay\u0101na\", Veicolo dei bodhisattva) \u00e8 preceduto da un voto pronunciato da un monaco o da un laico di fronte al proprio maestro e, idealmente, di fronte all'assemblea dei \"buddha\".\nEsistono diverse forme di \"voto del \"bodhisattva\"\" ma tutte si fondano sulla ferma decisione di raggiungere la \"bodhi\" al fine di salvare tutti gli esseri senzienti."}
{"id": "2361062", "revid": "640277", "url": "https://it.wikipedia.org/wiki?curid=2361062", "title": "Spostamento fotometrico verso il rosso", "text": "Uno spostamento fotometrico verso il rosso o spostamento verso il rosso fotometrico (in inglese photometric redshift) \u00e8 una stima della distanza di un oggetto astronomico, come una galassia o un quasar. La tecnica usa la fotometria (cio\u00e8, la luminosit\u00e0 dell'oggetto osservato attraverso vari filtri standard, ognuno dei quali lascia passare un ampio spettro di colori, come luce rossa, verde o blu) per determinare lo spostamento verso il rosso, e perci\u00f2, attraverso la legge di Hubble, la distanza dell'oggetto osservato. La tecnica fa assegnamento sullo spettro della radiazione emessa da un oggetto che presenta caratteristiche peculiari che possono essere rilevate anche da filtri relativamente rudimentali.\nLa tecnica fu sviluppata negli anni '60, ma fu ampiamente sostituita negli anni '70 e '80 dallo spostamento spettroscopico verso il rosso, usando la spettroscopia per osservare la frequenza (o la lunghezza d'onda) di caratteristiche linee spettrali per valutare quanto le linee fossero spostate lontano dalla loro consueta posizione. La tecnica \u00e8 ritornata in auge come risultato di ampie ricerche sul cielo condotte alla fine degli anni '90 e nei primi del 2000, rilevando un grande numero di oggetti ad alto spostamento verso il rosso.\nLo spostamento fotometrico verso il rosso fu originariamente determinato calcolando i dati attesi osservati da uno spettro di emissione noto in una serie di spostamenti verso il rosso. In anni recenti, metodi statistici Bayesiani e reti neurali artificiali sono stati usati per la stima dello spostamento verso il rosso tramite dati fotometrici.\nSiccome i filtri fotometrici sono sensibili a un campo di lunghezze d'onda, e la tecnica fa assegnamento su molte supposizioni riguardo alla natura dello spettro della sorgente luminosa, gli errori per questo genere di misurazioni possono estendersi fino a un \u03b4\"z\" = 0,5, e sono molto meno attendibili delle determinazioni spettroscopiche. In assenza di sufficiente tempo di telescopio per determinare uno spostamento fotometrico verso il rosso per ogni oggetto, la tecnica della spettroscopia fotometrica fornisce un metodo per effettuare una caratterizzazione almeno qualitativa di uno spostamento verso il rosso.\nPer esempio, se uno spettro come quello del Sole avesse uno spostamento verso il rosso con \"z\" = 1, esso sarebbe pi\u00f9 luminoso nell'infrarosso piuttosto che al colore giallo-verde associato al picco del suo spettro di corpo nero, e l'intensit\u00e0 della luce sar\u00e0 ridotta nel filtro da un fattore di due (cio\u00e8 1+\"z\") (vedi correzione K per maggiori dettagli sulle conseguenze fotometriche dello spostamento verso il rosso)."}
{"id": "2361066", "revid": "767487", "url": "https://it.wikipedia.org/wiki?curid=2361066", "title": "Billy Squier", "text": "Attivo dalla fine degli anni '60, riusc\u00ec a sfondare solamente alle soglie degli '80, riscuotendo un notevole successo con l'album \"Don't Say No\" del 1981. La sua popolarit\u00e0 inizi\u00f2 a calare con l'arrivo degli anni '90, fino a scomparire dal mondo della musica. Negli ultimi anni \u00e8 tornato in attivit\u00e0, apparendo in diversi show e tourn\u00e9e.\nBiografia.\nInizi.\nSi avvicin\u00f2 alla musica in tenera et\u00e0, iniziando a suonare il pianoforte all'et\u00e0 di nove anni. Dopo aver ascoltato Eric Clapton, si focalizz\u00f2 sullo studio della chitarra. Sul finire degli anni '60, Squier frequent\u00f2 il Berklee College of Music e suon\u00f2 in diversi gruppi dell'area di Boston, tra cui i \"N.Y.C.'s Kicks\", dove suonava anche Jerry Nolan (futuro batterista dei New York Dolls) e i \"Magic Terry &amp; The Universe\", in cui militava Klaus Flouride, bassista dei Dead Kennedys.\nSuccessivamente, approd\u00f2 nei Piper, con i quali pubblic\u00f2 un paio di album (\"Piper\" nel 1976 e \"Can't Wait\" nel 1977) e fece da spalla ai Kiss durante il loro tour del 1977. I Piper si sciolsero prematuramente e Squier intraprese una carriera solista, pubblicando il suo primo album, \"Tale of the Tape\" (1980). Bench\u00e9 di moderato successo, il disco contiene il brano \"The Big Beat\", che verr\u00e0 campionato da numerosi artisti hip hop. Tra i crediti compaiono Bruce Kulick, futuro chitarrista dei Kiss, e David Sancious, ex tastierista della E Street Band di Bruce Springsteen.\nApice.\nIl successivo \"Don't Say No\" (1981) fu accolto caldamente dal pubblico. Il disco contiene il suo brano pi\u00f9 noto, \"The Stroke\", che raggiunse alte posizioni nelle classifiche statunitensi. Anche \"In the Dark\", \"My Kinda Lover\" e \"Lonely Is the Night\" trovarono largo spazio nell'allora neonata MTV. Nel 1982 usc\u00ec \"Emotions in Motion\", altro disco di successo, trainato dal brano \"Everybody Wants You\". Freddie Mercury e Roger Taylor dei Queen fecero da voce secondaria nel singolo \"Emotions in motion\". Nello stesso anno intraprese un tour promozionale del disco supportando i Queen e nel 1983 apr\u00ec i concerti dei Def Leppard durante il loro tour statunitense.\nNel 1984 fu pubblicato \"Signs of Life\" che, nonostante i pareri positivi, fu anche discusso per via del singolo \"Rock Me Tonite\". Sebbene la canzone fu apprezzata (raggiunse il 15\u00ba posto nella classifica di Billboard Hot 100 nell'estate 1984 e il 1\u00ba nella Mainstream Rock Songs), il videoclip venne deriso dai media, ritraendo il musicista ballando e saltellando con atteggiamenti \"ambigui\" nel suo appartamento. Il video viene, tuttora, considerato da alcuni \"imbarazzante\" e uno dei pi\u00f9 ridicoli di tutti i tempi. Per alcuni (e secondo lo stesso Squier) fu questo videoclip a stroncare la sua carriera.\nDeclino.\nI successivi \"Enough Is Enough\" (1986) e \"Hear &amp; Now\" (1989), nonostante i buoni risultati di vendita, iniziarono a segnare il declino della sua carriera, dovuto anche all'ascesa di rockstar come Bon Jovi e M\u00f6tley Cr\u00fce. \"Enough Is Enough\" vide la partecipazione di Freddie Mercury nella composizione dei brani \"Love Is The Hero\" e \"Lady With A Tenor Sax\", entrambe interpretate in duetto da Mercury e Squier. Gli anni '90 si presentarono sempre meno positivi per via del successo del grunge dei Nirvana, anche se \"Creatures of Habit\" (1991) ottenne buoni risultati grazie alla canzone \"She Goes Down\", giunta al 4\u00ba posto nella classifica di Mainstream Rock Songs, il successivo \"Tell the Truth\" (1993) fu un fallimento commerciale, che convinse Squier ad uscire dal circuito musicale.\nAnni dopo, torn\u00f2 in scena con \"Happy Blue\" (1998), album caratterizzato da uno stile blues acustico e, finora, il suo ultimo lavoro discografico in studio. Si ritir\u00f2 di nuovo dal mondo della musica e si spos\u00f2 con Nicole Schoen, una calciatrice tedesca, nel 2002.\nEventi recenti.\nFece un'apparizione dal vivo il 30 novembre 2005 a New York, suonando dal vivo alcuni suoi brani come \"Everybody Wants You\", \"Nobody Knows\", \"Learn How to Live\", \"The Stroke\", \"Christmas is the Time to Say I Love You\" in versione acustica. Nel 2006 partecip\u00f2 ad un tour con la \"Ringo Starr band\", che includeva altri musicisti come Rod Argent, Richard Marx, Edgar Winter e Sheila E. Nel 2009, Squier intraprese una nuova tourn\u00e9e nel periodo estivo, supportato da musicisti come il batterista Nir Z, il chitarrista Marc Copely, il bassista Mark Clarke e il tastierista Alan St. Jon.\nNella cultura di massa.\nIl brano \"The Stroke\" \u00e8 apparso in diversi film come \"The Hot Spot - Il posto caldo\" (1990), \"Billy Madison\" (1995), \"Small Soldiers\" (1998), \"Let's Go to Prison - Un principiante in prigione\" (2006), \"Blades of Glory - Due pattini per la gloria\" (2007), \"\" (2009), \"L'amore all'improvviso - Larry Crowne\" (2011), \"Jobs\" (2013) e nel teaser de \"I mercenari 3\" (2014).\n\u00c8 stato campionato da Rick Rubin nella canzone \"Berzerk\" di Eminem, uscita nel 2013. Nel 2014 il brano \u00e8 stato coverizzato dagli Enuff Z'nuff."}
{"id": "2361067", "revid": "125470537", "url": "https://it.wikipedia.org/wiki?curid=2361067", "title": "Corona Kiani di Persia", "text": "La corona Kiani di Persia \u00e8 stata la corona degli sci\u00e0 della dinastia Qajar (1796\u20131925).\nLa corona \u00e8 di velluto rosso sul quale sono applicate migliaia di gemme. Ha 1.800 piccole perle, molte delle quali di soli 7 millimetri di diametro, circa 300 smeraldi e 1.800 rubini. La corona \u00e8 alta 32 centimetri e larga 19,5.\nReza Pahlavi, fondatore della nuova dinastia Pahlavi, aveva disegnato una nuova corona. Tuttavia la corona Kiani fu presente alla sua incoronazione nel 1926."}
{"id": "2361068", "revid": "3535", "url": "https://it.wikipedia.org/wiki?curid=2361068", "title": "Kin selection", "text": ""}
{"id": "2361078", "revid": "125096475", "url": "https://it.wikipedia.org/wiki?curid=2361078", "title": "Perseo e Andromeda", "text": "Perseo e Andromeda (conosciuto anche come Perseo incoronato) \u00e8 un dipinto a olio su tavola (99,5x139 cm) realizzato nel 1622 circa dal pittore fiammingo Pieter Paul Rubens e conservato nel Museo dell'Ermitage di San Pietroburgo.\nStoria.\nIl dipinto, sicuramente posteriore al 1619, fu messo all'asta ad Amsterdam nel 1738. Trent'anni dopo fu acquistato a Dresda.\nDescrizione.\nLa scena \u00e8 molto simile a quella di un altro dipinto realizzato precedentemente da Rubens, \"Perseo libera Andromeda\".\nPerseo, al centro del dipinto, \u00e8 attorniato da tre putti, uno che regge lo scudo con la testa di Medusa, uno porta l'elmo dell'eroe, mentre un altro tiene il cavallo alato Pegaso. In alto la Vittoria \u00e8 raffigurata nell'atto di porre una corona sul capo dell'eroe. Altri due putti liberano Andromeda dalla roccia alla quale \u00e8 legata. In basso \u00e8 raffigurato il mostro marino ucciso dall'eroe."}
{"id": "2361088", "revid": "767487", "url": "https://it.wikipedia.org/wiki?curid=2361088", "title": "La fame nel mondo spiegata a mio figlio", "text": "La fame nel mondo spiegata a mio figlio \u00e8 un saggio scritto da Jean Ziegler.\nTrama.\nIl saggio riporta un'analisi sulle cause che hanno portato ad avere nel mondo sessanta milioni di persone decedute per fame e un miliardo di persone che soffrono di patologie riconducibili alla carenza di nutrimento ogni anno.\nStile di scrittura.\nL'opera, scritta con un linguaggio semplice e immediato, \u00e8 redatta come un dialogo tra lo stesso scrittore e il proprio figlio. Ogni capitolo \u00e8 basato su svariate semplici domande poste in essere da questo ipotetico ragazzo e su brevi risposte fornite dallo scrittore."}
{"id": "2361089", "revid": "767487", "url": "https://it.wikipedia.org/wiki?curid=2361089", "title": "Corona imperiale del Messico", "text": "La corona imperiale del Messico \u00e8 stata la corona dell'imperatore Massimiliano I del Secondo Impero messicano, che regn\u00f2 dal 1864 al 1867.\nLa corona originale \u00e8 stata distrutta dai rivoluzionari, ma una copia \u00e8 tuttora visibile al pubblico."}
{"id": "2361090", "revid": "121836", "url": "https://it.wikipedia.org/wiki?curid=2361090", "title": "Potoroo dal naso lungo", "text": ""}
{"id": "2361093", "revid": "298055", "url": "https://it.wikipedia.org/wiki?curid=2361093", "title": "Claudia Costa", "text": ""}
{"id": "2361095", "revid": "287204", "url": "https://it.wikipedia.org/wiki?curid=2361095", "title": "Playing with My Heart", "text": "Playing with My Heart \u00e8 il secondo album dei 49ers, pubblicato dall'etichetta discografica Island Records nel 1992.\nFu anticipato l'anno prima dal singolo \"Move Your Feet\", cui fecero seguito \"Got to Be Free\", \"The Message\" e, nel 1993, \"Everything\" e \"Keep Your Love\".\n\"Got to Be Free\" e \"The Message\" raggiunsero le classifiche dei pi\u00f9 venduti di USA e Regno Unito."}
{"id": "2361098", "revid": "1228162", "url": "https://it.wikipedia.org/wiki?curid=2361098", "title": "Sante Prunati", "text": "Fu allievo del Voltolini e in seguito del Falcieri e a sua volta fu maestro di Giambettino Cignaroli.\nBiografia.\nAll'et\u00e0 di 19 anni Sante Prunati si spost\u00f2 a Vicenza per dipingere nel coro di Sant'Jacopo. Nella stessa Vicenza dipinse la pala d'altare di Sant'Antonio per la chiesa di San Felice. Si spost\u00f2 quindi a Venezia per lavorare nello studio di Johann Carl Loth.\nAnd\u00f2 poi a Bologna, dove dipinse in varie chiese. Lavor\u00f2 anche a Torino, dove dipinse nel palazzo del Marchese di Pianezza, e in quel di Bergamo (Basilica di Santa Maria Assunta a Gandino). Ricevette importanti commissioni nella sua citt\u00e0 natale, fra cui l'esecuzione dei quadri per l'altare per la cappella De Abazia-Lazzari nel Duomo e il dipinto raffigurante la Madonna e San Giovanni su lastra di lidite dell'altare Lonardi nella Chiesa di Sant'Eufemia. Partecip\u00f2 ai decori della Cappella dei Notai a Verona.\nEbbe anche un figlio, Michelangelo, che ne segu\u00ec le orme in pittura. Tra i suoi allievi vi furono, oltre al Cignaroli, anche Antonio Mela, Felice Torelli, Giovanni Battista Rubini e Felice Cappelletti."}
{"id": "2361099", "revid": "352448", "url": "https://it.wikipedia.org/wiki?curid=2361099", "title": "Linea d'emissione", "text": ""}
{"id": "2361109", "revid": "61051", "url": "https://it.wikipedia.org/wiki?curid=2361109", "title": "Luchtvaartafdeeling", "text": ""}
{"id": "2361117", "revid": "409613", "url": "https://it.wikipedia.org/wiki?curid=2361117", "title": "Carcere di Firenze Sollicciano", "text": "Il carcere di Sollicciano dal 1983 \u00e8 il principale istituto di detenzione di Firenze, e si trova in via Girolamo Minervini 2/r, nell'omonimo quartiere nella parte sud-ovest della citt\u00e0 ai confini con la citt\u00e0 di Scandicci.\nIl tribunale ed ufficio di sorveglianza competenti sono quelli di Firenze.\nStruttura.\nLa pianta del complesso \u00e8 ispirata al giglio di Firenze, e la parte all'aperto \u00e8 dedicata alle attivit\u00e0 sportive. Nella zona di ingresso del complesso, \u00e8 presente l'area di rilascio colloqui, l'area delle pubbliche relazioni e l'area educativa. Gli altri uffici dell'area amministrativa e la direzione si trovano al primo piano. Dietro la zona degli uffici si forma una Y ad ali incurvate concave, che ospita i settori del penale e del giudiziario.\nDati.\nNel 2016 il numero di detenuti \u00e8 di 709 unit\u00e0, anche se la capienza regolamentare \u00e8 di 494. La polizia penitenziaria \u00e8 formata da 486 persone contro le 696 previste. Sono presenti 9 educatori e 30 amministratori contro i 52 previsti."}
{"id": "2361118", "revid": "2014155", "url": "https://it.wikipedia.org/wiki?curid=2361118", "title": "Corona di Spagna", "text": " \nLa corona di Spagna, nota anche come \"corona di Alfonso di Spagna\", \u00e8 il simbolo della monarchia spagnola e viene utilizzata nelle cerimonie di insediamento del nuovo sovrano. L'ultimo Re di Spagna ad essere materialmente incoronato fu Giovanni I di Castiglia (24 agosto 1358 - 9 ottobre 1390). Dopo di lui, nessun sovrano spagnolo ha indossato la corona, anche se essa \u00e8 comunque stata presente alle loro cerimonie di inizio regno. Il re di Spagna attuale, Filippo VI, aveva la corona regale e lo scettro al suo fianco quando \u00e8 stato proclamato re nel 2014. \nLa corona reale aperta.\nSino all'epoca di Ferdinando II d'Aragona e di Isabella di Castiglia, i sovrano dei regni spagnoli indossarono corone proprie che erano generalmente del genere di corona aperta.\nLa corona reale aperta fu utilizzata in Spagna come corona reale del regno unificato in alcuni casi dal XVI secolo, ma generalmente essa venne abbandonata nel suo uso da Carlo V del Sacro Romano Impero il quale, essendo anche imperatore del Sacro Romano Impero, preferiva utilizzare quella imperiale. Attualmente tale corona \u00e8 araldicamente destinata all'infante di Spagna.\nLa corona attuale.\nLa corona attuale, in argento dorato, realizzata nel 1775 dall'argentiere reale Fernando Velasco in occasione del funerale della regina Elisabetta Farnese, dispone di sei archetti recanti gli emblemi del regno di Spagna ed ha un diametro di 400\u00a0mm. Pesa meno di un chilogrammo e, volendo prescindere dal suo valore storico, il suo valore materiale pu\u00f2 essere stimato intorno ai 1.200 euro. Con l'istituzione della monarchia liberale dopo la morte di Ferdinando VII, venne istituita in Spagna per la prima volta la cerimonia di giuramento del nuovo sovrano davanti alla Costituzione e alle Cortes, le quali rappresentavano gli elementi chiave della sovranit\u00e0 nazionale. Fu in quel frangente che si rese necessario reperire una corona e uno scettro per simboleggiare la Corona davanti alle autorit\u00e0 statali presenti. Isabella II fu pertanto la prima a utilizzare questi gioielli al giuramento ufficiale alla sua proclamazione nel 1843.\nLa corona viene normalmente utilizzata per la cerimonia d'apertura del parlamento spagnolo ed \u00e8 stata regolarmente utilizzata dal XVIII secolo sino alla conclusione del regno di Alfonso XIII e pi\u00f9 tardi appunto per la proclamazione di Juan Carlos I. La corona non \u00e8 visibile al pubblico. L'ultima volta che \u00e8 stata utilizzata fu per la cerimonia di giuramento di re Filippo VI nel 2014. \nNelle sue apparizioni pubbliche, la corona \u00e8 sovente accompagnata da uno scettro, dono dell'imperatore Rodolfo II del Sacro Romano Impero a Filippo II di Spagna, di manifattura viennese del XVI secolo. Esso viene inventariato per la prima volta tra i gioielli della corona spagnola nel 1701 alla morte di Carlo II, ma non compare in nessun ritratto ufficiale dei sovrani spagnoli sino al XIX secolo. Esso misura 68 centimetri ed \u00e8 ricoperto d'argento dorato con tracce di smalto e granati. \u00c8 rifinito da una sfera di cristallo di rocca.\nSi pu\u00f2 dire peraltro che la corona araldica presente sopra lo stemma del regno di Spagna non esista in realt\u00e0, ma sia unicamente un'invenzione grafica adottata durante il regno di Juan Carlos I.\nDurante il suo regno, la regina Isabella II di Spagna nel 1852 fece realizzare al suo gioielliere, Narciso Soria, una corona da regina in oro, topazi e diamanti provenienti dal Brasile che per\u00f2 poi decise di donare alla Vergine di Atocha per essere uscita illesa da un attentato. Tale oggetto \u00e8 pertanto oggi noto col nome di \"Corona del Ni\u00f1o de la Virgen de Atocha\"."}
{"id": "2361120", "revid": "1272592", "url": "https://it.wikipedia.org/wiki?curid=2361120", "title": "Chiari (disambigua)", "text": ""}
{"id": "2361121", "revid": "287204", "url": "https://it.wikipedia.org/wiki?curid=2361121", "title": "Biagio Falcieri", "text": "Originario della zona di Trento (a quel tempo appartenente alla diocesi di Verona e alla Repubblica di Venezia), Falcieri fu un pittore dell'epoca barocca, nonostante il suo stile provinciale sia stato descritto come stanco manierismo, e fu attivo fra Venezia e Verona. Studi\u00f2 con Pietro Liberi a Venezia e ritorn\u00f2 a Verona; si ricorda una sua tela riguardante il Concilio di Trento posta dietro alla facciata della chiesa di Santa Anastasia. Fu maestro di Andrea Voltolino, Alessandro Marchesini, Sante Prunati e Lorenzo Comendich."}
{"id": "2361126", "revid": "124259902", "url": "https://it.wikipedia.org/wiki?curid=2361126", "title": "Regno Unito di Libia", "text": "Il Regno Unito di Libia fu uno Stato africano a regime monarchico esistito dal 1951 al 1969, decaduto in seguito ad un golpe da parte del colonnello Mu\u02bfammar Gheddafi.\nStoria.\nPrima della Seconda guerra mondiale la Libia era stata una delle colonie dell'Impero Italiano, sino a quando le truppe italiane non vi furono scacciate dagli Alleati nel 1943.\nDal 1943 la Libia cadde sotto il controllo della Francia e del Regno Unito, che la ebbero in gestione fiduciaria dalle Nazioni Unite nel 1947 anno in cui la nascente Repubblica Italiana rinunci\u00f2 definitivamente alla colonia. Il Regno Unito mantenne il controllo su Tripolitania e Cirenaica, mentre la Francia sulla regione del Fezzan.\nIl 21 novembre 1949 l'Assemblea generale dell'ONU approv\u00f2 una mozione la quale stabiliva che la Libia sarebbe diventata indipendente a partire dal 1\u00ba gennaio 1952.\nIdris Senussi, Califfo di Cirenaica e Tripolitania e capo dei musulmani Senussi, rappresent\u00f2 la Libia ai negoziati delle Nazioni Unite, e il 24 dicembre 1951, proclamando l'indipendenza del paese, a regime monarchico. A Idris venne offerta la corona dai rappresentanti delle tre regioni (Cirenaica, Tripolitania e Fezzan) e sal\u00ec al trono con il nome di Idris I di Libia.\nIn conformit\u00e0 con la Costituzione, il nuovo Stato aveva un governo federale denominato Regno Unito della Cirenaica, Tripolitania e Fezzan, con i tre Stati autonomi. Il regno aveva anche due citt\u00e0-capitale, Tripoli e Bengasi. Due anni dopo l'indipendenza, il 28 marzo 1953, la Libia ader\u00ec alla Lega Araba. \nDopo l'indipendenza la Libia ha dovuto affrontare una serie di problemi. Nel paese non c'erano scuole e le persone laureate ammontavano ad appena sedici. \nFu inoltre stimato che solo 250.000 libici erano in grado di leggere e scrivere, e che il 10% della popolazione soffriva di cecit\u00e0, con malattie come il tracoma molto diffuse. Alla luce di questi problemi la Gran Bretagna forn\u00ec un numero di dipendenti pubblici per il governo. \nNel mese di aprile del 1955 il paese inizi\u00f2 l'esplorazione del territorio alla ricerca dell'oro nero, mai trovato prima dagli italiani nel paese, e scoprendo per la prima volta i giacimenti petroliferi nel 1959. Le prime esportazioni cominciarono nel 1963 contribuendo a trasformare l'economia libica. \nIl 25 aprile dello stesso anno il sistema di governo federale fu abolito e in linea con questo il nome del paese fu modificato in Regno di Libia a riflettere le modifiche costituzionali.\nCome \u00e8 avvenuto con le altre nazioni africane dopo l'indipendenza, i coloni italiani in Libia ricoprivano molti dei migliori posti di lavoro e possedevano le migliori propriet\u00e0 di terreni agricoli e le maggiori imprese di successo. \nLa monarchia decadde il 1\u00ba settembre 1969, quando un gruppo di ufficiali militari guidati da Muammar al-Gaddafi attuarono un colpo di Stato contro re Idris, mentre egli era in Turchia per delle cure mediche. I rivoluzionari arrestarono il capo di stato maggiore dell'esercito e il capo della sicurezza del regno. Dopo aver saputo del golpe, re Idris lo respinse, definendolo \"irrilevante\", mentre il principe ereditario Hasan al-Senussi annunci\u00f2 il suo sostegno per il nuovo regime. \nDopo il rovesciamento della monarchia, il paese fu ribattezzato Repubblica araba di Libia.\nGoverno.\nIl Regno Unito di Libia era una monarchia ereditaria costituzionale con il potere legislativo esercitato dal Re, unitamente con il Parlamento. \nSovrano.\nIl Re era definito dalla Costituzione come il supremo capo di Stato. Prima di assumere i poteri costituzionali, il Re avrebbe dovuto prestare giuramento ad una sessione congiunta del Senato e della Camera dei deputati. Tutte le leggi approvate dal parlamento devono essere approvate e promulgate dal Re. Inoltre, il Re aveva anche la responsabilit\u00e0 di aprire e chiudere le sessioni del Parlamento, sua era anche la responsabilit\u00e0 di sciogliere la Camera dei Deputati, in linea con la Costituzione. Il Re era anche Capo Supremo delle Forze Armate del Regno.\nParlamento.\nIl Parlamento del Regno era composto da due camere, il Senato e la Camera dei Deputati. Entrambe le camere si aprivano e scioglievano insieme. \nIl Senato era composto da ventiquattro membri nominati dal Re. Un seggio in Senato era limitato ad un suddito libico di almeno quarant'anni. Il Re nominava il Presidente del Senato, con le elezioni del Senato due vice presidenti, che il Re avrebbe quindi dovuto approvare e nominare. Il Presidente e il Vice Presidente rimanevano in carica a tempo determinato per un periodo di due anni. Al termine del mandato, il Re era libero di nominare nuovamente il presidente o sostituirlo con qualcun altro, mentre il vicepresidente doveva venire rieletto. La durata del mandato per un senatore era di otto anni. Un senatore non poteva rimanere in carica per mandati consecutivi, ma sarebbe potuto essere riconfermato in futuro. La met\u00e0 di tutti i senatori dovevano essere sostituiti ogni quattro anni. \nI membri della Camera dei Deputati erano eletti a suffragio universale attraverso la modifica costituzionale del 25 aprile 1963, in quanto prima di questa data le donne non avevano diritto al voto. Il numero dei deputati nella camera era determinato sulla base di un rappresentante per una ventina di migliaia di persone. Si tenevano le elezioni ogni quattro anni a meno che il parlamento non fosse stato sciolto in precedenza. I deputati erano responsabili di eleggere un portavoce per la rappresentanza alla camera.\nConsiglio dei ministri.\nIl Re era responsabile della nomina e la rimozione dall'incarico del Primo Ministro. Il Re era tenuto anche a nominare i ministri sulla base del parere del Primo Ministro. Il Consiglio dei ministri era responsabile per la direzione della rete interna ed esterna degli affari del paese, e il Consiglio era inoltre responsabile nei confronti della Camera dei Deputati. Una volta che un primo ministro veniva rimosso dalla carica automaticamente causava licenziamento di tutti gli altri ministri.\nSuddivisione amministrativa.\nLe tre province (1951-1961).\nDopo l'indipendenza dall'Italia, il regno era stato organizzato in tre province Cirenaica, Tripolitania e Fezzan, che sono le tre regioni storiche della Libia. L'autonomia nelle province era esercitata attraverso i governi provinciali e legislature.\nLa riorganizzazione (1963-1969).\nA seguito di una modifica della Costituzione venne abolita la composizione federale del paese nel 1963, e le tre province furono riorganizzate in dieci governatorati noti come Muhafazah, che erano amministrati da un governatore di nomina regia. \nI 10 Muhafazah erano: "}
{"id": "2361129", "revid": "365417", "url": "https://it.wikipedia.org/wiki?curid=2361129", "title": "Direzione nazionale della sicurezza", "text": "La Direzione nazionale della sicurezza (NDS) (persiano \u0631\u06cc\u0627\u0633\u062a \u0627\u0645\u0646\u06cc\u062a \u0645\u0644\u06cc) fu il servizio di \"intelligence\" operante in Afghanistan tra 2001 e 2021. Nel 2004 la guida del corpo venne affidata a Amrullah Saleh, mentre Abdullah Laghmani e Sayed Ansari erano rispettivamente vice-comandante del corpo e addetto stampa. NDS aveva il compito principale di aiutare il governo contro i talebani e la rete terroristica Al-Qaida.\nLa sede logistica era a Kabul ed era supportato da Germania, Gran Bretagna e Stati Uniti d'America.\nIl suo primo responsabile immediatamente dopo la caduta dei talebani era Mohammad Arif Sarwari, un generale del Fronte islamico unito per la salvezza dell'Afghanistan.\nSecondo Amnesty International il corpo violava i diritti umani contro i prigionieri, con metodi simili a CIA ed FBI. Human Rights Watch nel 2006 critic\u00f2 le notizie come un attacco alla libert\u00e0 di stampa."}
{"id": "2361133", "revid": "1543377", "url": "https://it.wikipedia.org/wiki?curid=2361133", "title": "Correzione K", "text": "Con correzione K s'intende una correzione applicata alla magnitudine (o in modo equivalente, sul flusso) di oggetti astronomici, che permette che una misurazione di una quantit\u00e0 di luce da un oggetto con un redshift \"z\" possa essere convertita in una misura equivalente nel sistema a riposo (\"rest frame\") dell'oggetto. Se si misurasse tutta la luce di un oggetto in tutte le lunghezze d'onda (flusso bolometrico) non sarebbe richiesta alcuna correzione K. Lo stesso vale qualora si misuri la luce emessa in una sola linea di emissione. La necessit\u00e0 della correzione K sorge poich\u00e9 la misurazione astronomica per mezzo di un singolo filtro o una singola banda passante vede solo una frazione dello spettro totale, il quale \u00e8 affetto da redshift nel riferimento dell'osservatore. Cos\u00ec, se si vogliono confrontare le misurazioni attraverso un filtro rosso di oggetti a differenti redshift, l'osservatore dovr\u00e0 applicare una stima delle correzioni K a queste misurazioni per poterle confrontare.\nLa natura esatta del calcolo che deve essere applicato per compiere una correzione K dipende dal tipo di filtro usato per l'osservazione e dalla forma dello spettro dell'oggetto.\nIl termine \"correzione K\" fu coniato da Edwin Hubble, che arbitrariamente scelse formula_1 per rappresentare il fattore di riduzione in magnitudine dovuto a questo effetto."}
{"id": "2361135", "revid": "51659", "url": "https://it.wikipedia.org/wiki?curid=2361135", "title": "Processo P", "text": ""}
{"id": "2361140", "revid": "767487", "url": "https://it.wikipedia.org/wiki?curid=2361140", "title": "Corona di Cristiano V di Danimarca", "text": "La corona di Cristiano V di Danimarca \u00e8 la corona utilizzata per le incoronazioni di tutti i sovrani assoluti danesi.\nStoria.\nVenne realizzata nel 1670.\nQuando la monarchia assoluta termin\u00f2, nel 1840, la corona venne ancora utilizzata per i catafalchi funebri dei sovrani, l'ultima volta nel 1972 in occasione della morte di Federico IX di Danimarca."}
{"id": "2361145", "revid": "23815205", "url": "https://it.wikipedia.org/wiki?curid=2361145", "title": "Prionace", "text": ""}
{"id": "2361149", "revid": "228587", "url": "https://it.wikipedia.org/wiki?curid=2361149", "title": "Priano - Virgo Potens", "text": ""}
{"id": "2361153", "revid": "31886", "url": "https://it.wikipedia.org/wiki?curid=2361153", "title": "Canizzano", "text": "Canizzano \u00e8 un sobborgo di Treviso.\nGeografia fisica.\nCanizzano si trova a sud-ovest del centro storico, tra gli abitati Sant'Angelo e Quinto di Treviso. Sorge sulla riva destra del fiume Sile, di fronte all'Aeroporto di Treviso-Sant'Angelo.\nStoria.\nIl toponimo sarebbe da ricollegare all'abbondanza di canneti che crescevano lungo le rive del Sile.\nCanizzano fu a lungo considerato il \"villaggio dei mulini\". Le acque del fiume, qui particolarmente rapide, erano sfruttate dall'attivit\u00e0 molitoria da tempi antichissimi: il \"diritto di ripa\" era monopolizzato dal vescovo di Treviso gi\u00e0 prima del Mille e fu pi\u00f9 volte confermato da bolle successive. I primi documenti che testimoniano esplicitamente la presenza di mulini a Canizzano e a Mure (localit\u00e0 ad est della chiesa) sono per\u00f2 dei primi del XIV secolo. Un estimo del 1499 parla di ventidue ruote a \"Canizan\", escluso il colmello di Mure. L'ultimo, il mulino Granello, fu chiuso nel 1985.\nPrima della famiglia Granello, il mulino era di propriet\u00e0 di Luigi Michieletto, consorte della Laura Elena Elisabetta Schioppo, figlia della contessa Laura Schioppo (1830-1914) tuttora sepolta, assieme alla tomba del fratello Melchiorre, presso il cimitero comunale di Canizzano. (Melchiorre Schioppo abitava nella Villa Morosini).\nA fianco della villa gi\u00e0 Morosini, esiste una chiesetta intitolata a San Spiridione, protettore dei veneziani della Serenissima, quando andavano per mare. Santo venerato anticamente anche nelle coste Dalmate e in quel della Grecia (isola di Cipro) nonch\u00e9 anche a Trieste.\nSi sa che anticamente dipendeva dalla pieve di Quinto.\nDal 1815 al 1866 fu comune autonomo.\nComprendeva anche il quartiere di San Vitale (confinante con Preganziol e Zero Branco) dove esisteva una chiesetta di San Sebastiano (il cui altare si trova ora nella chiesa di Canizzano) e una zona denominata \"Soprasile\", borgata di alcune case (i cui abitanti vivevano anche di pesca), poi rase al suolo per far posto all'allungamento della pista aeroportuale.\nMonumenti e luoghi d'interesse.\nChiesa parrocchiale.\nLa chiesa parrocchiale del paese, di origini medievali, fu consacrata nel 1750. Conserva varie ed importanti opere d'arte. Si sostiene che in questa chiesa vi sia un affresco rappresentazione della B.V. Maria ancora incinta, risalente al 1400 la pala dell'altare maggiore raffigurante San Giuseppe, Maria, Santa Elisabetta,San Giovannino e angeli potrebbe derivare da un quadro eseguito da Raffaello Sanzio (1483-1520) della collezione \"Canigiani\" di Firenze e attualmente conservato nell'Alta Pinacoteca di Monaco di Baviera (Germania). Da cui lachiesa parrocchiale appunto dedicata alla \"Visitazione\"."}
{"id": "2361154", "revid": "125070931", "url": "https://it.wikipedia.org/wiki?curid=2361154", "title": "Crying Steel", "text": "I Crying Steel sono un gruppo musicale Heavy metal formatosi a Bologna nel 1981.\nStoria dei Crying Steel.\nI Crying Steel nascono a Bologna nella primavera del 1982, dalle ceneri del gruppo Hard Rock \"Wurdalak\". I componenti fondatori sono Alberto Simonini (chitarra) e Angelo Franchini (basso elettrico), ai quali si aggiunsero Luca Bonzagni (voce) e nel 1983, dopo vari cambi di line-up, Luca Ferri (batteria) e Franco Nipoti (chitarra). Dopo il loro primo demo, che contiene gi\u00e0 Thundergods e Agony, canzoni successivamente riproposte dal gruppo, vengono notati da Beppe Riva di Rockerilla che li inserisce nella compilation \"Heavy Metal Eruption\" (Metal Eye, 1983) assieme a Death SS, Strana Officina, Rollerball, Steel Crown, Elektra Drive, Revenge, Shyning Blade, Ransackers.\nNel 1984 \u00e8 gi\u00e0 pronto un nuovo demo, che spiana la strada al successivo EP Crying Steel del 1985, vera e propria rarita' del mercato discografico. Nei due anni successivi il gruppo intensifica l'attivit\u00e0 live suonando in tutta Italia: in particolare da citare l'esibizione all\"Heavy Metal Festival\" di Bologna nel giugno 1986 con Mot\u00f6rhead e Twisted Sister.\nNell'85 esce anche un altro demo, di sole tre tracce, seguito dal demo dell'86, vero e proprio promo del loro primo album \"On the Prowl\", del 1987. Album sicuramente rivoluzionario, almeno per la New Wave Of Italian Heavy Metal (NWOIHM), in quanto \u00e8 il primo ad essere registrato anche su CD.\nNel settembre del 1988 un nuovo cambio di formazione, Simonini e Bonzagni escono dal gruppo e vengono sostituiti da Michele Vanni e Lisa Bisognin.\nA marzo del 1990 anche Michele Vanni lascia per essere sostituito da Francesco Di Nicola, e nel luglio dello stesso anno il gruppo effettua alcune date in Russia che vedono come cantante nella line-up Massimiliano Merlini. Seguono, nel 1994 e nel 2003, alcune reunion che vedono i Crying Steel esibirsi nella formazione classica (Simonini/Nipoti/Bonzagni/Franchini/Ferri).\nNel 2006 vengono reclutati dalla label italiana My Graveyard Productions e iniziano le registrazioni del nuovo album, \"The Steel Is Back\" che uscir\u00e0 nel 2007. Poco dopo l'uscita dell'album Simonini decide drasticamente di abbandonare il gruppo, tante' che non prende parte nemmeno al Release Party, dove i Crying Steel si fanno affiancare da Max Magagni.\nDopo l'abbandono da parte di Luca Bonzagni, per dissapori con il resto della band, il 30 Novembre 2009 Franco Nipoti annuncia che i Crying Steel hanno un nuovo cantante nella persona di Stefano Palmonari. Dopo una serie di concerti,tra cui la partecipazione al \"British Fest\", in Ottobre 2012 i Crying Steel entrano in studio per la registrazione del nuovo album. Ad Aprile 2013 esce \"Time Stands Steel\", sempre per My GraveYard Production. A Giugno 2013 I Crying Steel annunciano la separazione dal Vocalist Stefano Palmonari, viene immediatamente reclutato Ramon Sonato come nuovo Singer della Band.\nIn occasione del concerto tenuto a Casalecchio di Reno il 28 Febbraio 2014, viene ufficializzato l'ingresso di Luigi Frati in sostituzione di Max Magagni che lascia a causa dei crescenti impegni di lavoro. Con questa line-up la band intensifica l'attivit\u00e0 live, nel 2014 rappresentano l'Italia al Waken Open Air 25\u00b0 Anniversary. Nel 2015 partecipano al festival greco \"Metal Rites\" ad Atene con gli americani Jag Panzer, dove firmano un contratto discografico con l'etichetta locale No Remorse Records. Nello stesso anno i Crying Steel condividono il palco con l'ex cantante degli Iron Maiden, Blaze Bayley.\nNel 2015 la band, dall'idea del loro manager Marco Verucchi, rende omaggio al grande cantautore bolognese Lucio Dalla, registrando la cover di \" L'ultima Luna\" , che non verr\u00e0 incisa ma di cui verr\u00e0 rilasciato un videoclip nel dicembre 2018.\nNel 2016 i Crying Steel festeggiano i loro 35\u00b0 Anniversary con un live al Locomotiv di Bologna insieme a gli amici Rain, Markonee and more... Nel 2016 i Crying Steel condividono il palco con gli americani Riot. Nel 2016 esce il cofanetto \"speciale\" con la ristampa di \"On The Prowl\" + il dvd con l'esibizione al Wacken Open Air del 2014. Nel 2016 cambio di Line-up entra alla voce Mirko Bacchilega. Nel 2016 i Crying Steel annunciano che nel nuovo album ci sar\u00e0 alla voce Tony Mills, una tra le pi\u00f9 grandi voci nel panorama rock internazionale, frontman degli Shy e TNT, solo per citare alcune sue band.\nNel 2017 vengono chiamati a partecipazione al Paris Metal Fest 2017.\nI Crying Steel in questi anni hanno calcato palchi anche internazionali con bands del calibro di: Twisted Sister, Mot\u00f6rhead, Grim Reaper, Demon, Diamond Head, Girlschool, Angel Witch, Gotthard, Praying Mantis, Vanadium, Raven, Satan, Killer, Jag Panzer, Behemoth, Razor, Riot, Blaze Bayley, Decapitated, Van Canto, Hammerfall, Hatebreed, Black Star Riders, Carcass, Children Of Bodom, Hellyeah, King Diamond, Arch Enemy, Amon Amarth, Kreator, Accept, Megadeth, Saxon, Skid Row, Slayer, Sodom, Steel Panther, W.a.s.p. ed altri.\nNel giugno 2018 ( venerdi 15 giugno) esce \" Stay Steel\" il nuovo album dei Crying Steel con Tony Mills alla voce, con la label tedesca Pride &amp; Joy.\nNel Febbraio 2019 viene rilasciato da Jolly Roger , una versione Deluxe rimasterizzata (viste le numerose richieste) di \"On The prowl\" , impreziosito da un cd bonus live (unico della band).\nIl cantante inglese apparir\u00e0 solo nella versione discografica ( o in qualche probabile data o Festival in divenire) , mentre il tour vedr\u00e0 alla voce Mirko Bacchilega."}
{"id": "2361155", "revid": "363629", "url": "https://it.wikipedia.org/wiki?curid=2361155", "title": "Banalizzazione (ferrovia)", "text": "Per banalizzazione (nel linguaggio ferroviario) si intende la realizzazione delle infrastrutture che permettono, in una linea a doppio binario, la circolazione dei treni nella stessa direzione su entrambi i binari mantenendo inalterate le prescrizioni alla circolazione sui due binari. \nCircolazione su linea banalizzata.\nNella circolazione \"normale\" dei treni si distingue un \"binario legale\" (per la maggior parte dei paesi la \"sinistra\", mentre in Germania e Austria \u00e8 la destra) per la direzione ordinaria e di binario \"illegale\" per indicare la marcia sull'altro binario. In questo caso la circolazione sul binario legale avviene normalmente, mentre la stessa effettuata sul binario illegale \u00e8 soggetta a particolari prescrizioni relative al regime di circolazione (dovute alle particolari condizioni di controllo della posizione, spazi di frenatura, disponibilit\u00e0 di segnalamento, che portano a ridurre notevolmente la velocit\u00e0 massima di circolazione; i ferrovieri parlano di \"marcia a vista\", cio\u00e8 senza l'ausilio dei segnali, perch\u00e9 non ci sono). Con la banalizzazione la linea \u00e8 attrezzata per l'invio dei treni in entrambi i binari e non si parla pi\u00f9 di binario legale o illegale, ma semplicemente di destro e sinistro. In regime di banalizzazione la circolazione avviene su entrambi i binari, in entrambe le direzioni alle medesime condizioni. \nLa banalizzazione, di fatto, porta ad avere una coppia di binari gemelli in ogni aspetto: questo significa che i segnali saranno disposti esattamente alle stesse distanze e la sezione di blocco (un tratto di linea ferroviaria delimitato da due particolari segnali entro il quale pu\u00f2 circolare solamente un convoglio alla volta) sar\u00e0 la stessa e quindi i binari possono essere gestiti come due entit\u00e0 indipendenti e a s\u00e9 stanti.\nLa banalizzazione pu\u00f2 essere sfruttata per mettere fuori servizio uno dei due binari (ad esempio per manutenzione) contenendo le soggezioni al traffico, nonch\u00e9 per effettuare sorpassi in linea in condizione di circolazione parallela. Infatti nelle ore di punta spesso si possono verificare casi di rarit\u00e0 di treni in una delle due direzioni ed elevato numero di treni nell'altra, ove spesso questi ultimi sono eterotachici (cio\u00e8 hanno velocit\u00e0 commerciali previste che sono diverse, e devono quindi in qualche punto sorpassarsi), ed in questi casi su tratte a circolazione banalizzata il treno che deve cedere il passo pu\u00f2 essere inviato sul binario solitamente destinato all'altro senso di marcia dovendo sopportare solo un breve rallentamento, piuttosto che una lunga sosta in stazione.\nBanalizzazione con tre binari.\nIn caso di presenza di tre binari normalmente i due esterni conservano l'ordinaria funzione, mentre quello centrale viene \"banalizzato\" consentendo alternativamente il traffico nelle due direzioni.\nVantaggi della banalizzazione.\nRispetto a un importante investimento in attrezzature, finalizzate soprattutto a garantire la sicurezza della circolazione, la banalizzazione permette in condizioni ordinarie un modesto aumento della capacit\u00e0 di traffico: questo infatti dipende essenzialmente dalla forte asimmetria di funzionamento del traffico nelle due direzioni, asimmetria che in realt\u00e0 non si verifica in modo cos\u00ec rilevante se non in rari casi.\nInoltre la procedura di sorpasso in linea richiede di volta in volta che la marcia parallela sia istituita su tratte molto lunghe, che si accorciano solo se la circolazione \u00e8 fortemente eterotachica, e la disponibilit\u00e0 di tali tratte lunghe libere da treni che circolano in direzione opposta \u00e8 molto rara anche in condizione di flussi di traffico asimmetrici.\nNel complesso questa combinazione di fattori \u00e8 piuttosto rara.\nLa banalizzazione rimane invece fortemente utile per gestire i fuori-servizio di uno dei binari, che per\u00f2 si collocano comunque e necessariamente in fasce orarie a scarso traffico."}
{"id": "2361156", "revid": "228587", "url": "https://it.wikipedia.org/wiki?curid=2361156", "title": "Priano", "text": ""}
{"id": "2361158", "revid": "23815532", "url": "https://it.wikipedia.org/wiki?curid=2361158", "title": "Ftbcc", "text": ""}
{"id": "2361159", "revid": "161374", "url": "https://it.wikipedia.org/wiki?curid=2361159", "title": "Palatinato-Zweibr\u00fccken-Kleeburg", "text": ""}
{"id": "2361162", "revid": "275845", "url": "https://it.wikipedia.org/wiki?curid=2361162", "title": "Casa di Palatinato-Zweibr\u00fccken-Kleeburg", "text": ""}
{"id": "2361164", "revid": "23815568", "url": "https://it.wikipedia.org/wiki?curid=2361164", "title": "Federazione Toscana Banche di Credito Cooperativo", "text": ""}
{"id": "2361165", "revid": "1305772", "url": "https://it.wikipedia.org/wiki?curid=2361165", "title": "Sclerocronologia", "text": "La sclerocronologia (dal greco \u03c3\u03ba\u03bb\u03b7\u03c1\u1f78\u03c2 - \"skl\u0113r\u00f2s\" -, duro, \u03c7\u03c1\u03cc\u03bd\u03bf\u03c2 - \"chronos\" -, tempo, e \u03bb\u03bf\u03b3\u03af\u03b1 -\"logh\u00eda\" -, studio) \u00e8 una disciplina che misura la crescita di organismi dallo studio e la descrizione delle parti dure mineralizzate (gusci, conchiglie, ossa e denti). Corrisponde a ci\u00f2 che la dendrocronologia fa con i vegetali.\nLa crescita dei bivalvi.\nUna stima della velocit\u00e0 di accrescimento dei bivalvi pu\u00f2 essere valutata attraverso un microcampionamento della conchiglia ed analizzando il contenuto in O18 (ossigeno 18). L'analisi mette in evidenza le fluttuazioni di temperatura e quindi la stagionalit\u00e0 della crescita della conchiglia."}
{"id": "2361169", "revid": "23815783", "url": "https://it.wikipedia.org/wiki?curid=2361169", "title": "Milano Lambrate", "text": ""}
{"id": "2361170", "revid": "36426", "url": "https://it.wikipedia.org/wiki?curid=2361170", "title": "Carcere di Sollicciano", "text": ""}
{"id": "2361171", "revid": "1840984", "url": "https://it.wikipedia.org/wiki?curid=2361171", "title": "Brendon Hartley", "text": "Carriera.\nFormula 1.\n2008-2010: Red Bull e Toro Rosso.\nNel febbraio 2008, all'et\u00e0 di 18 anni, Hartley ebbe un primo assaggio della Formula 1. Fu invitato dalla Red Bull, per uno show a Riyadh. Da l\u00ec, sono seguiti 3 giorni di prove per la Toro Rosso con una vettura del 2008.\nNel novembre 2008, \u00e8 stato chiamato per dei test, insieme al test driver ufficiale S\u00e9bastien Buemi, dopo l'incidente di Mark Webber occorso in bicicletta.\nPer la stagione 2009, Hartley \u00e8 stato nominato come riserva ufficiale sia per la Red Bull, sia per il team Toro Rosso.\nNon essendo stato per\u00f2 in possesso della superlicenza fino all'aprile 2009, il suo ruolo di \"tester\" \u00e8 stato ricoperto, per le prime gare della stagione dal pilota David Coulthard, ritiratosi dalle corse alla fine della stagione 2008. Il pilota neozelandese, dopo aver ottenuto la superlicenza, viene ufficialmente nominato pilota di riserva della Red Bull.\nDal Gran Premio di Germania viene sostituito da Jaime Alguersuari.\nNella stagione 2010 viene riconfermato come tester oltre a militare nella World Series by Renault.\nDa luglio 2010 viene interrotto il suo legame con la Red Bull.\n2012-2013: Mercedes.\nPer le stagioni 2012 e 2013 viene scelto dalla Mercedes come collaudatore. Va cos\u00ec ad affiancare i due piloti titolari. In questo biennio svolge test al simulatore ed in pista con la W03 e W04. Al termine della stagione 2013 non viene riconfermato dal team Mercedes.\n2017.\nNel 2017 fa ritorno nell'orbita Red Bull, poich\u00e9 viene scelto dalla Toro Rosso per sostituire Pierre Gasly al Gran Premio degli Stati Uniti ad Austin. Il suo numero di gara \u00e8 il 39; conclude al tredicesimo posto e viene riconfermato inizialmente anche per il Gran Premio del Messico, e in un secondo momento fino al termine della stagione, al posto di Daniil Kvjat. Ci\u00f2 ha comportato il cambio del suo numero di gara, in quanto il precedente era destinato ai piloti di riserva della scuderia; la nuova scelta \u00e8 caduta sul 28.\n2018.\nIl pilota viene confermato come titolare per la stagione 2018. Il campionato comincia in salita per Hartley, che va fuori dai punti nelle prime tre gare. Nel Gran Premio d'Azerbaigian, quarta gara stagionale, si classifica in decima posizione conquistando il suo primo punto in Formula 1. Nelle gare successive termina fuori dalla zona punti, incluso anche un ritiro nel Gran Premio del Canada, a causa di un incidente al primo giro con Lance Stroll. Nemmeno i Gran Premi successivi sono buoni per il neozelandese, costretto poi al ritiro in Austria e in Gran Bretagna. Nel Gran Premio di Germania, disputato sul circuito di Hockeneim, conquista un altro punto grazie al decimo posto, mentre in Ungheria termina undicesimo. Torna a punti anche nel Gran Premio degli Stati Uniti, giungendo nono.\nLa scuderia non lo riconferma titolare per la stagione 2019, preferendogli l'esordiente Alexander Albon.\n2019: Simulatore Ferrari.\nNella stagione 2019 viene ingaggiato dalla Ferrari come addetto al simulatore.\nEndurance.\nNel 2012 Brendon Hartley partecipa per la prima volta alla 24 Ore di Le Mans, su una Oreca 03-Nissan della Murphy Prototypes di classe LMP2, ritirandosi per\u00f2 al 196\u00ba giro.\nNel 2013 ha partecipato, sempre per la Murphy Prototypes, nell'ELMS (European Le Mans Series) con l'Oreca 03. Partecipa di nuovo alla 24 Ore di Le Mans, dove \u00e8 sesto di classe e dodicesimo assoluto.\nNel 2014 la Porsche lo ingaggia per correre con la 919 nel Mondiale Endurance. I suoi compagni di equipaggio sono Mark Webber e Timo Bernhard. L'esordio a Silverstone \u00e8 decisamente positivo, con i tre che vanno subito a podio con un buon terzo posto. A Spa sono solo 12\u00ba assoluti per un problema tecnico, poi arriva Le Mans: alla classica francese, i tre fanno una buona gara, stando spesso in testa e lottando per il podio, fino alla 20\u00aa ora di gara, quando, mentre era alla guida Webber, la 919 n20 \u00e8 costretta al ritiro per un problema tecnico. Ad Austin sono quinti, mentre al Fuji ritornano sul podio con un terzo posto. Sesti a Shangai, sono di nuovi terzi in Bahrein, alle spalle della Toyota di Conway-Wurz-Sarrazzin e all'altra Porsche di Jani-Dumas-Lieb. All'ultima gara a San Paolo, Hartley i suoi compagni si tolgono la soddisfazione della pole, ma in gara Webber rimane coinvolto in un terribile incidente, e sono costretti al ritiro. A fine campionato Hartley (con i suoi compagni) \u00e8 nono con 64,5 punti.\nIl 2015 inizia abbastanza bene per Hartley, a Silverstone lui, Webber e Bernhard partono in pole, ma in gara si ritirano per un problema alla trasmissione. A Spa \u00e8 di nuovo in pole, ma per un errore di guida deve scontare un drive-through, inoltre perde alcuni giri per un problema tecnico. I suoi compagni riescono comunque a recuperare fino al terzo posto. Alla fine della stagione si laurea campione del mondo insieme ai suoi due compagni.\nNel 2017, a bordo di una Porsche 919 Hybrid, dopo una gara assai travagliata vince l'ottantacinquesima edizione della 24 ore di Le Mans, assieme a Timo Bernhard ed Earl Bamber. Si laureano campioni del mondo del WEC con una gara di anticipo.\nNella stagione 2019-2020 ritorna a correre nella categoria con il team SMP Racing. Contemporaneamente, viene assunto dal team Action Express Racing per partecipare al WeatherTech SportsCar Championship.\nFormula E.\nDopo aver avuto un primo assaggio della Formula E facendo dei test con Porsche, Brendon approda nella categoria con il team Dragon per disputare il campionato 2019-20.\nRisultati.\nRiassunto della carriera.\n\u2020 Hartley non aveva diritto a prendere punti.* Stagione in corso.\nF3 Euro Series.\n\u2020 Poich\u00e9 Hartley era un pilota ospite, non era idoneo a segnare punti in campionato.\nGran Turismo.\nCampionato del mondo endurance.\nNel 2012 la Coppa del Mondo Endurance FIA \u00e8 stata assegnata solo ai Costruttori; nel 2013 \u00e8 stata istituita anche quella per i piloti.\n\u2020 Poich\u00e9 Hartley era un pilota ospite, non era idoneo a segnare punti."}
{"id": "2361174", "revid": "547034", "url": "https://it.wikipedia.org/wiki?curid=2361174", "title": "Viaggio di un naturalista intorno al mondo", "text": "Viaggio di un naturalista intorno al mondo (in inglese \"The Voyage of the Beagle\"), pubblicato in Italia anche con i titoli \"Diario di un naturalista giramondo\" e \"Il viaggio meraviglioso di Charles Darwin\", \u00e8 un libro scritto da Charles Darwin, pubblicato nel 1839, che gli confer\u00ec notevole fama e rispetto. Il titolo \u00e8 riferito alla seconda spedizione della nave HMS Beagle, che salp\u00f2 da Plymouth, il 27 dicembre 1831 sotto il comando del capitano Robert Fitzroy.\nTema.\nIniziata il 27 dicembre 1831, la durata prevista della spedizione era di due anni, ma ne dur\u00f2 quasi cinque: l'\"HMS Beagle\" salp\u00f2 sotto il comando del capitano Robert Fitzroy, e ritorn\u00f2 a Plymouth il 2 ottobre 1836. Darwin trascorse la maggior parte del suo tempo ad esplorare il terreno: tre anni e tre mesi a terra, 18 mesi in mare. Il libro, noto anche come \u201c\"Darwin's Journal of Researches\"\u201d, \u00e8 un vivido ricordo di un emozionante viaggio, nonch\u00e9 una dettagliata ricerca scientifica nei diversi campi della biologia, della geologia, e dell'antropologia. Era la dimostrazione che Darwin era dotato di un notevole spirito di osservazione, scritto in un momento in cui gli europei occidentali avevano dato inizio ad una massiccia esplorazione del pianeta.\nI capitoli del libro sono ordinati per luoghi e localit\u00e0, invece che per ordine cronologico. Le osservazioni trascritte da Darwin in questo libro sarebbero state usate per sviluppare, in seguito, la sua teoria sulla selezione naturale e sull'evoluzione delle specie."}
{"id": "2361175", "revid": "287204", "url": "https://it.wikipedia.org/wiki?curid=2361175", "title": "Banalizzazione", "text": ""}
{"id": "2361179", "revid": "729019", "url": "https://it.wikipedia.org/wiki?curid=2361179", "title": "Kolguev", "text": "L'isola Kolguev (in russo: \u043e\u0441\u0442\u0440\u043e\u0432 \u041a\u043e\u043b\u0433\u0443\u0435\u0432, \"ostrov Kolguev\") \u00e8 un'isola nel mare di Barents, in Russia, al confine con il mare della Pe\u010dora.\nAmministrativamente appartiene al Zapoljarnyj rajon del Circondario autonomo dei Nenec, nell'Oblast' di Arcangelo (Circondario federale nordoccidentale).\nGeografia, flora e fauna.\nL'isola Kolguev si trova a est della penisola di Kanin (\u041a\u0430\u043d\u0438\u043d \u043f\u043e\u043b\u0443\u043e\u0441\u0442\u0440\u043e\u0432), a 80\u00a0km dal continente, separata dalla terraferma dallo stretto Pomorskij (\u041f\u043e\u043c\u043e\u0440\u0441\u043a\u0438\u0439 \u043f\u0440\u043e\u043b\u0438\u0432). L'isola ha una forma approssimativamente circolare di 80\u00a0km di diametro e una superficie di 4968,2\u00a0km\u00b2. Il terreno \u00e8 leggermente collinare, il punto pi\u00f9 elevato arriva agli 176\u00a0m s.l.m.; la pianura \u00e8 paludosa e costellata da torrenti, fiumi e laghi. Il pi\u00f9 grande, nella parte orientale, \u00e8 il lago Pes\u010danoe (\u043e\u0437\u0435\u0440\u043e \u041f\u0435\u0441\u0447\u0430\u043d\u043e\u0435), dove nel 1982 \u00e8 stato trovato un campo petrolifero. Sull'isola c'\u00e8 petrolio e un giacimento di gas naturale.\nLa vegetazione \u00e8 quella tipica della tundra: (Betula tundrarum) e tipi di salice (Salix glauca, Salix Lanata, Salix Phylicifolia).\n\u00c8 presente l'orso polare, la volpe, la volpe artica e il tricheco.\nPopolazione.\nNel villaggio di Bugrino, sulla costa sud-est (), vivono circa 300 persone. I Nenci sono la maggioranza della popolazione, le loro principali attivit\u00e0 economiche sono l'agricoltura, la pesca, la caccia alle foche e l'allevamento delle renne. Queste erano le principali attivit\u00e0 economiche della regione prima che fosse iniziato lo sfruttamento dei giacimenti di petrolio e gas. Il resto della popolazione dell'isola \u00e8 di circa 250 dipendenti della societ\u00e0 ZAO \"Arcticneft\" (\u0417\u0410\u041e \u00ab\u0410\u0440\u043a\u0442\u0438\u043a\u041d\u0435\u0444\u0442\u044c\u00bb) concentrati nel nord-est dell'isola, a 60\u00a0km da Bugrino. Essi vengono sostituiti ogni 52 giorni. L'isola quindi ospita circa 550 persone.\nClima.\nIl clima dell'isola \u00e8 sub-artico, un clima molto umido, dove le temperature minime raggiungono i -45 \u00b0C e la massima i 30\u00a0\u00b0C. La lunghezza della giornata varia da 3-5 ore a dicembre, a 18-22 ore in giugno. L'isola \u00e8 costantemente esposta ai venti, da sud-ovest in inverno (da gennaio a maggio) e da nord-est nel resto dell'anno. La quantit\u00e0 media annua di precipitazioni \u00e8 di 344 millimetri.\nStoria.\nL'isola fu esplorata nel 1894 dal naturalista britannico Aubyn B. R. Trevor-Battye. Egli sbarc\u00f2 a giugno con un assistente, con l'intenzione di spendere circa un mese a studiare la fauna selvatica, in particolare gli uccelli. A causa di problemi meccanici con la nave, e di un equivoco, furono abbandonati sull'isola per 12 settimane. Pubblic\u00f2 in seguito il suo studio naturalistico e sulla topografia di Kolguyev: \"Ice-bound on Kolguev\". Il libro contiene alcune osservazioni sui Nenci (che egli chiama Samoiedi) che portavano le loro renne sull'isola per il pascolo estivo e catturavano oche da rivendere in Russia. Trevor-Battye lasci\u00f2 finalmente l'isola, assieme ai pastori di renne, nel settembre del 1894 e dovette percorrere 1.600\u00a0km via terra dal fiume Pe\u010dora fino ad Arcangelo. Ha descritto questo viaggio avventuroso in: \"Una strada a nord dello Zar\"."}
{"id": "2361182", "revid": "767487", "url": "https://it.wikipedia.org/wiki?curid=2361182", "title": "On the Prowl (Crying Steel)", "text": "On the Prowl \u00e8 il primo album dei Crying Steel, pubblicato nel 1987 per l'etichetta discografica LM Records."}
{"id": "2361183", "revid": "232134", "url": "https://it.wikipedia.org/wiki?curid=2361183", "title": "Beatles bootleg", "text": ""}
{"id": "2361184", "revid": "339392", "url": "https://it.wikipedia.org/wiki?curid=2361184", "title": "Antiitalianismo", "text": ""}
{"id": "2361190", "revid": "104265", "url": "https://it.wikipedia.org/wiki?curid=2361190", "title": "Paolo Capovilla", "text": "Dal 1956 al 1960 studia nel seminario di Thiene e in seguito al Liceo classico Tito Livio di Padova.\nNe primi anni sessanta fa parte della associazione culturale giovanile \"Lo Stanzone\" e organizza una serata dedicata a Robert Musil e alla sua opera \"L'uomo senza qualit\u00e0\".\nSi iscrive all'Universit\u00e0 di Padova alla facolt\u00e0 di Lettere e poi, dal 1966 al 1968, studia regia al Centro Sperimentale di Cinematografia di Roma.\nIl suo film \"Tabula rasa\" (1968), interpretato da Sibilla Sedat e Sandro Bernardoni oltre che da lui stesso, viene proiettato in diverse citt\u00e0 italiane (Roma, Venezia, Pesaro, Padova) e francesi (Parigi, Nantes), in Svizzera a Bellinzona ed in Belgio a Bruxelles e Lovanio. Viene anche presentato alla Mostra internazionale del Nuovo Cinema di Pesaro. Nel 1969 recita nel film \"Partner\" di Bernardo Bertolucci e nella miniserie televisiva \"Atti degli Apostoli\" di Roberto Rossellini..\nDopo il periodo trascorso a Roma fa dei viaggi con il fratello Gianni e con Sandro Bernardoni in Belgio, Svizzera, Francia, Jugoslavia. Trascorre alcuni mesi nella comune di Lima con Mark Gevaert a St. Martens-Latem nelle Fiandre in Belgio ed a Parigi con Breyten Breytenbachm, poeta e pittore sudafricano. Inizia a soffrire di gravi problemi mentali.\nComincia a dipingere nel 1975. Dipinge nella casa natale di Bagnoli di Sopra ma anche in altri luoghi come Montemerlo sui Colli Euganei o in Via Savonarola a Padova.\nNell'anno 1976 proprio dalla sera del 6 Maggio - giorno del terremoto in Friuli - inizia a soggiornare spesso presso la CasaStudenteIppolitoNievo in Via Cristoforo Moro 4, dove un gruppo di studenti gli offrono la possibilit\u00e0 di avere a piano terra un vero e proprio laboratorio/atelier (nella ex-sala musicale rivestita di sughero) : qui dipinge di sera e spesso a notte fonda continuando fino al mattino successivo (con pochi momenti di pausa uscendo nel grande parco/campo sportivo a fumare una sigaretta o bere un caff\u00e8). Qui trova un ambiente consono e rispettoso della sua \"nuova scelta pittorica\", dopo la esperienza cinematografica romana e s' avvia deciso e rinfrancato cos\u00ec a produrre pi\u00f9 o meno un'opera ogni 3 giorni. \nRitorna qualche volta in Belgio negli anni ottanta per visitare il suo amico belga Dirk Lauwaert, con cui studiava al Centro Sperimentale, e la sorella Bieke con la quale avr\u00e0 un\nintenso scambio epistolare sul Mondo dell'Arte e sulla sua arte pittorica e una grande e profonda amicizia. \nHa vissuto fino alla morte a Bagnoli di Sopra con la madre. Dopo la Legge Basaglia del 1979, \u00e8 stato ricoverato nella casa di cura Parco dei Tigli a Teolo sui Colli Euganei.\nMor\u00ec per un incidente stradale travolto da dietro da un'auto mentre era in bicicletta, l'11 ottobre 1997. \u00c8 sepolto nel cimitero di Arre."}
{"id": "2361194", "revid": "287204", "url": "https://it.wikipedia.org/wiki?curid=2361194", "title": "Sutra del Cuore", "text": "Il Sutra del cuore della perfezione della saggezza o Sutra del cuore (Sanscrito: \u092a\u094d\u0930\u091c\u094d\u091e\u093e\u092a\u093e\u0930\u092e\u093f\u0924\u093e\u0939\u0943\u0926\u092f \"Praj\u00f1\u0101p\u0101ramit\u0101 H\u1e5bdaya\") \u00e8 un \"s\u016btra\" Mah\u0101y\u0101na del gruppo della \"Praj\u00f1\u0101p\u0101ramit\u0101\", molto conosciuto e diffuso nei paesi di tradizione mah\u0101y\u0101na per la sua brevit\u00e0 e densit\u00e0 di significato.\nOrigine, traduzioni e fortuna.\nSi ritiene che il Sutra del Cuore sia stato composto intorno al I secolo d.C. nell'Impero Kushan. La pi\u00f9 antica menzione di una versione cinese risale al 200-250 d.C. Fu tradotto ancora in cinese da Kum\u0101raj\u012bva (344-413) intorno al 400 d.C.\nJan Nattier ha tuttavia avanzato la tesi che tale \"s\u016btra\" sia un apocrifo cinese basato sulla sintesi di un pi\u00f9 ampio \"Praj\u00f1\u0101p\u0101ramit\u0101 s\u016btra\" di origine indiana, successivamente introdotto in India dal pellegrino cinese Xu\u00e1nz\u00e0ng (\u7384\u5958, 602-664) e l\u00ec tradotto in sanscrito.\nIl Sutra del Cuore \u00e8 conservato nel Canone cinese all'interno del \"B\u014dr\u011bb\u00f9\"; nel Canone tibetano all'interno del \"Kangjur\" (\"bKa'-'gyur\"), precisamente nel 34\u00b0 volume che raccoglie gli \"Sna-tshogs\" (sutra brevi) della II sezione denominata \"Sher-phyin\" (\"praj\u00f1\u0101p\u0101ramit\u0101\").\nNel Canone cinese fu tradotto da:\nLa versione cinese \u00e8 spesso recitata, con gli adattamenti alla pronuncia locale, nelle cerimonie Zen in Cina, Giappone, Corea, Vietnam.Anche K\u016bkai (\u7a7a\u6d77, 774-835) il fondatore della scuola buddhista giapponese Shingon scrisse un commentario al sutra, lo \"Hannyashingyo-hiken\" (\u822c\u82e5\u5fc3\u7d93\u79d8\u9375, T.D. 2203).\nTra i numerosi altri commenti si segnala per la sua originalit\u00e0 e vigore quello del maestro zen del XVIII secolo Hakuin dal titolo \"Dokugo shingy\u014d\" (\u6bd2\u8a9e\u5fc3\u7d4c, Parole velenose per il cuore).\nNelle altre tradizioni del Canone cinese viene denominato:\nNel Canone tibetano prende il nome di \"Shes-rab-kyi pha-rol-tu phyin-pa'i snying-po\" e fu tradotto nel IX secolo da Rinchen D\u00e9. Significativamente nel \"Kangyur\" del Canone tibetano il s\u016btra compare due volte: una nella sezione, appunto, dei \"S\u016btra \" e una nella sezione dei \"Tantra\", data la presenza, alla fine del testo, di un \"mantra\".\nLa versione tibetana si distingue per una maggiore lunghezza rispetto a quella cinese, nonch\u00e9 per l'incipit, totalmente assente in cinese. Col\u00e0 inizia col tradizionale \"Cos\u00ec ho udito\" (sanscrito: \"\"eva\u1e43 may\u0101 \u015brutam\", p\u0101li: \"Eva\u1e43 me suta\u1e43\"\"), specifica che il luogo in cui si svolge \u00e8 il Picco dell'Avvoltoio a R\u0101jag\u1e5bha, presenti numerosi umani, Deva e bodhisattva. Quindi il Buddha entr\u00f2 in profonda Sam\u0101dhi concentrata sul succedersi dei \"dharma\". Allora \u015a\u0101riputra chiese ad Avalokita di spiegargli come si possa fare esercizio della pratica della Perfezione della Saggezza. La risposta di Avalokita coincide con l'inizio della versione cinese del s\u016btra. La versione tibetana coincide poi con questa, tranne il finale, dove, dopo il mantra, la versione tibetana presenta una breve chiusura in cui il Buddha, uscito dalla meditazione, loda le parole del bodhisattva Avalokita.\nVi sono tuttora molte diverse opinioni sulle origini e sulle vicende del testo. Una discussione in lingua italiana concisa ma completa e aggiornata \u00e8 reperibile all'interno del secondo volume di \"La rivelazione del Buddha\". Una nuova, innovativa versione dalle fonti cinese e sanscrita \u00e8 stata realizzata da Thich Nhat Hanh nel 2014 ed \u00e8 pubblicata e commentata estesamente nel libro \"The Other Shore\" (ed. it. \"L'altra riva del fiume\"), anche in comparazione con la versione tradizionale.\nIl testo.\nConsiste di soli quattordici \"\u015bloka\" (versi) nella versione in sanscrito e 260 caratteri nella versione cinese pi\u00f9 diffusa (T.D. 251.8.848c. ). \nVari commentari suddividono il testo in sezioni in modo diverso. \nL'argomento del sutra \u00e8 la formulazione la dottrina della \"vacuit\u00e0\" (o letteralmente: \"vuotezza\", sanscrito \"\u015b\u016bnyat\u0101\") ovvero la insostanzialit\u00e0 (o non esistenza intrinseca) di tutti i fenomeni. I \"dharma\", resi in italiano come \"fenomeni\" comprendono sia gli oggetti dei sensi, che rientrano nel mondo fenomenico della filosofia occidentale, ma anche gli oggetti del pensiero (intendendo la mente come organo di senso) e, per questo, il campo coperto dal concetto di \"dharma\" \u00e8 molto pi\u00f9 ampio. La vacuit\u00e0 dei fenomeni \u00e8 intesa sia per il fatto che essi sono privi di realt\u00e0 intrinseca sia perch\u00e9 sono condizionati da altro da s\u00e9.\nIl sutra si apre con l'esperienza della \"visione profonda\" ottenuta dal bodhisattva della compassione Avalokite\u015bvara. La visione profonda rivela l'insostanzialit\u00e0 (\"\u015b\u016bnyat\u0101\") dei cinque \"skandha\" (elementi): forma (o materia, \"r\u016bpa\"), sensazione (\"vedan\u0101\"), percezione (\"sa\u1e41j\u00f1\u0101\"), discriminazione (aggregati o costrutti mentali, \"samsk\u0101r\u0101\"), e coscienza (\"vij\u00f1\u0101na\"); cio\u00e8 tutte le parti in cui tradizionalmente \u00e8 articolata, secondo la filosofia buddhista, la realt\u00e0 fisica e psichica.\nAvalokite\u015bvara si rivolge a \u015aariputra rivelando che: \"Forma \u00e8 vuoto, vuoto \u00e8 forma e cos\u00ec per i restanti quattro skandha\".\nQuesta frase \u00e8 tradotta da Kum\u0101raj\u012bva come:\n\u8272\u4e0d\u7570\u7a7a\uff0c\u7a7a\u4e0d\u7570\u8272\uff1b\u8272\u5373\u662f\u7a7a\uff0c\u7a7a\u5373\u662f\u8272\nche corrisponderebbe a un originale in sanscrito: \"Rupan na prithak \u015bunyata, \u015bunyataya na prithag rupan, rupan \u015bunyata \u015bunyataiva rupan\" e, svolta in italiano diviene: \"La forma non \u00e8 diversa dal vuoto, il vuoto non \u00e8 diverso dalla forma, la forma \u00e8 proprio tale vuoto, il vuoto \u00e8 proprio tale forma\".\nLa versione di Xu\u00e1nz\u00e0ng:\n\u8272\u4e0d\u96e2\u7a7a\uff0c\u7a7a\u4e0d\u96e2\u8272\uff0c\u8272\u5373\u662f\u7a7a\uff0c\u7a7a\u5373\u662f\u8272\uff0c\u662f\u8272\u5f7c\u7a7a\uff0c\u662f\u7a7a\u5f7c\u8272\nche corrisponderebbe a un originale in sanscrito: \"Rupan na prithak \u015bunyata, \u015bunyataya na prithag rupan, rupan \u015bunyata \u015bunyataiva rupan, yad rupan sa \u015bunyata ya \u015bunyatad rupan\", e che a sua volta pu\u00f2 essere resa come: \"La forma non \u00e8 distinta dal vuoto, il vuoto non \u00e8 distinto dalla forma; la forma \u00e8 proprio tale vuoto, il vuoto \u00e8 proprio tale forma; se questa \u00e8 la forma tale \u00e8 il vuoto, se questo \u00e8 il vuoto tale \u00e8 la forma\"\nA questo punto Avalokite\u015bvara svela che tutti i dharma sono vuoti e:\nQuesta affermazione, che smentisce clamorosamente la realt\u00e0 cos\u00ec come intesa dai sensi, va letta tenendo presente che il \"punto di vista\" proviene dal piano della \"Praj\u00f1\u0101p\u0101ramit\u0101\", la Perfezione della Saggezza.\nNel seguito del s\u016btra la stessa insostanzialit\u00e0 viene rilevata per i sei sensi (cinque sensi pi\u00f9 l'aspetto mentale), per gli oggetti dei sensi e infine per le stesse Quattro nobili verit\u00e0:\nQuesto non va ovviamente inteso come una dissacrazione, ma come il frutto dell'elaborazione teorica della scuola M\u0101dhyamika: l'espressione del fatto che nulla, neppure ci\u00f2 che \u00e8 ritenuto pi\u00f9 sacro, possiede una esistenza intrinseca.\nQuindi il s\u016btra, dopo aver trattato i temi tipici dell'Abhidharma, destrutturandoli nell'ottica del M\u0101dhyamika di N\u0101g\u0101rjuna, introduce il tema, tipicamente Mah\u0101y\u0101na, della \"via del Bodhisattva\":\nLe \"barriere mentali\" (in talune edizioni sanscrite: \"citta-avarana\", in altre: \"citta-alambana\") rimanda ai concetti espressi dalla scuola Vij\u00f1\u0101nav\u0101da, nota per essere considerata il \"Terzo giro della Ruota del Dharma\". Ed \u00e8 solo grazie a tale visione priva di barriere (inclusa la distinzione tra Nirv\u0101\u1e47a e Sa\u1e43s\u0101ra), continua il s\u016btra, che essi:\ne raggiungono l\"'Anuttar\u0101-sa\u1e43yak-sa\u1e43bodhi\", la \"perfetta e insuperabile liberazione\".\nLa locuzione \"barriere mentali\" in alcune traduzioni \u00e8 reso come \"barriere della mente\", dettaglio questo significativo perch\u00e9 non lascia spazio a fraintendimenti nel momento in cui chiarisce che le barriere non sono all'interno della mente ma \u00e8 la mente stessa una barriera. \nDopo aver chiarito che la \"Praj\u00f1\u0101p\u0101ramit\u0101\" coincide con il Tath\u0101gatagarbha, la \"Matrice di tutti i Buddha\", il s\u016btra si conclude con una svolta ancora, questa volta dal sapore decisamente Mantrayana, svincolandosi da qualsiasi pensiero discorsivo e dalla logica sin qui seguita e introducendo, con un crescendo di aggettivi, il mantra finale.\nMantra.\nAncor pi\u00f9 famoso del testo stesso \u00e8 il mantra conclusivo, definito come \"Mah\u0101mantro, mah\u0101-vidy\u0101 mantro, \u2018nuttara mantro samasama-mantrah\", cio\u00e8 \"Il grande mantra, il mantra della grande sapienza, supremo, incomparabile, che libera da ogni sofferenza Esso recita:\nLa traduzione \u00e8 approssimativa in quanto, come spesso accade, la grammatica sanscrita dei mantra \u00e8 di dubbia interpretazione. Tra l'altro \"gate\" \u00e8 interpretabile come vocativo femminile \"Oh, colei che \u00e8 andata\", riferibile alla \"Praj\u00f1\u0101p\u0101ramit\u0101\" stessa personalizzata al femminile."}
{"id": "2361195", "revid": "6923", "url": "https://it.wikipedia.org/wiki?curid=2361195", "title": "Gordon Johncock", "text": "Biografia.\nCorse nella serie Champ Car dal 1965 al 1992, vincendo la 500 Miglia di Indianapolis nel 1973 e nel 1982."}
{"id": "2361196", "revid": "682118", "url": "https://it.wikipedia.org/wiki?curid=2361196", "title": "Carpo (disambigua)", "text": ""}
{"id": "2361199", "revid": "1543377", "url": "https://it.wikipedia.org/wiki?curid=2361199", "title": "K-129 (Delta III)", "text": "Il K-129 \u00e8 un SSBN russo, quattordicesimo esemplare costruito della Delta III. Modificato a partire dalla met\u00e0 degli anni novanta, risultava in servizio come sottomarino da appoggio nella Flotta del Nord con il nome di KS-129 (classificato forse come Delta Stretch in Occidente).\nStoria.\nLa costruzione del \"K-129\" venne intrapresa presso il cantiere navale Sevmash, a Severodvinsk. Si tratt\u00f2 del secondo sottomarino sovietico ad essere chiamato con questo nome (il primo era stato un esemplare della classe Golf, affondato nel 1968).\nIl battello entr\u00f2 in servizio il 5 novembre 1981, ed alla fine del mese entr\u00f2 ufficialmente nella Flotta del Nord. Nel marzo 1988 entr\u00f2 nella 31\u00aa Divisione. Il 26 giugno 1989, il sottomarino rimase probabilmente vittima di un incidente al reattore. Rimasto in riparazione presso l'impianto di Zvezdochka tra l'8 dicembre 1989 ed il 15 febbraio 1991, torn\u00f2 successivamente in servizio.\nNel maggio 1994, il \"K-129\" fu radiato dalle forze navali strategiche, e trasferito nuovamente a Zvezdochka per essere sottoposto a lavori di modifica. Trasformato quindi in sottomarino madre per il trasporto di minisommergibili (Progetto 09786), fu riclassificato sottomarino per operazioni speciali il 22 marzo 1996. Torn\u00f2 successivamente in servizio nella Flotta del Nord con il nuovo nome di \"KS-129\".\nNel 2001 risultava in servizio."}
{"id": "2361200", "revid": "599013", "url": "https://it.wikipedia.org/wiki?curid=2361200", "title": "Ma\u017earol", "text": ""}
{"id": "2361201", "revid": "767487", "url": "https://it.wikipedia.org/wiki?curid=2361201", "title": "The Steel Is Back", "text": "The Steel Is Back \u00e8 il secondo album dei Crying Steel, pubblicato nel 2007 per l'etichetta discografica My Graveyard Productions."}
{"id": "2361206", "revid": "39224", "url": "https://it.wikipedia.org/wiki?curid=2361206", "title": "Mare dei Chukchi", "text": ""}
{"id": "2361207", "revid": "161374", "url": "https://it.wikipedia.org/wiki?curid=2361207", "title": "Saunders McLane", "text": ""}
{"id": "2361208", "revid": "228587", "url": "https://it.wikipedia.org/wiki?curid=2361208", "title": "Relentless 7", "text": ""}
{"id": "2361209", "revid": "61051", "url": "https://it.wikipedia.org/wiki?curid=2361209", "title": "Rolladen-Schneider LS4", "text": ""}
{"id": "2361211", "revid": "106872", "url": "https://it.wikipedia.org/wiki?curid=2361211", "title": "KS-129", "text": ""}
{"id": "2361212", "revid": "339392", "url": "https://it.wikipedia.org/wiki?curid=2361212", "title": "Esercito di Liberazione Nazionale dell'Iran", "text": ""}
{"id": "2361214", "revid": "1305772", "url": "https://it.wikipedia.org/wiki?curid=2361214", "title": "K-64", "text": "K-64 \u00e8 il nome di due sottomarini sovietici."}
{"id": "2361224", "revid": "834", "url": "https://it.wikipedia.org/wiki?curid=2361224", "title": "H.N.I.C. (album)", "text": ""}
{"id": "2361225", "revid": "834", "url": "https://it.wikipedia.org/wiki?curid=2361225", "title": "H.N.I.C. pt.2", "text": ""}
{"id": "2361226", "revid": "339392", "url": "https://it.wikipedia.org/wiki?curid=2361226", "title": "Esercito di mujaheddin del popolo iraniano", "text": ""}
{"id": "2361235", "revid": "118031", "url": "https://it.wikipedia.org/wiki?curid=2361235", "title": "Gianpaolo Capovilla", "text": ""}
{"id": "2361242", "revid": "1371684", "url": "https://it.wikipedia.org/wiki?curid=2361242", "title": "K-64 (Delta IV)", "text": "Il K-64 \u00e8 un SSBN russo, terzo esemplare costruito della Delta IV. Dal 1999 risulta sottoposto a grandi lavori di modifica. Non risulta in servizio.\nStoria.\nLa costruzione del \"K-64\" venne intrapresa presso il cantiere navale Sevmash, a Severodvinsk, nel novembre 1984. Il battello entr\u00f2 in servizio con la Flotta del Nord nel febbraio 1988.\nA partire dal 1999, risulta sottoposto a grandi lavori di modifica, che prevedono la trasformazione del sottomarino il laboratorio di ricerca. Tali modifiche, effettuate a Zvezdochka, comprenderebbero anche la rimozione dei tubi di lancio dei missili balistici.\nIl nuovo nome dovrebbe essere BS-64 Vladimir. Nel 2009 il sottomarino non risulta ancora in servizio, e non \u00e8 noto lo stato dei lavori."}
{"id": "2361245", "revid": "1573940", "url": "https://it.wikipedia.org/wiki?curid=2361245", "title": "Ex Conservatorio di Sant'Anna", "text": "Il palazzo dell'Ex Conservatorio di Sant'Anna a Lecce, attiguo alla Chiesa di Sant'Anna, costituisce uno dei mirabili episodi architettonici eretti dalla volont\u00e0 di privati.\nDescrizione.\nSin dalla sua istituzione, il Conservatorio si stabil\u00ec nell'antica abitazione della nobile famiglia Verardi designata quale sua sede dallo stesso Bernardino Verardi, per lascito testamentario del 1679. Il principale obiettivo del Conservatorio era quello di accogliere nobili donne leccesi che amassero ritirarsi a vita privata, nell'esercizio delle pratiche religiose ed ogni altra forma contemplativa e operativa.\nL'antico palazzo Verardi, sorge su un'area antichissima dove esistono cisterne e vecchi depositi per granai nel sottosuolo. Dopo la costruzione della chiesa di Sant'Anna, il vescovo Alfonso Sozy Carafa, nel 1764, decise di ampliare e ristrutturare l'edificio. L'ampliamento, affidato all'architetto Emanuele Manieri, avvenne tramite accorpamenti di nuovi vani acquisiti dagli edifici vicini. L'operazione pi\u00f9 rilevante della ristrutturazione fu la realizzazione del nuovo prospetto che fu arricchito da una rampa di scale e da un raffinatissimo portale sormontato dagli stemmi delle famiglie fondatrici del Conservatorio (Verardi e Paladini). La presenza di testine d'angelo ricorda la sacralit\u00e0 del luogo.\nIl cortile del palazzo custodisce un ficus plurisecolare."}
{"id": "2361246", "revid": "1138300", "url": "https://it.wikipedia.org/wiki?curid=2361246", "title": "L'amor carnale", "text": "L'amor carnale \u00e8 il primo EP del gruppo musicale italiano The Bastard Sons of Dioniso, pubblicato il 24 aprile 2009.\nDescrizione.\nIl disco \u00e8 stato pubblicato dall'etichetta discografica Sony Music e prodotto da Gaudi. Si \u00e8 subito piazzato alla quarta posizione della classifica FIMI, superando il vincitore di X Factor Matteo Becucci.\nQuesto disco \u00e8 il risultato della notoriet\u00e0 ottenuta grazie alla seconda edizione del talent show \"X Factor\". Hanno infatti partecipato a tutta la trasmissione riscuotendo un enorme successo e si sono classificati secondi.\nAll'interno dell'album sono presenti tre cover presentate in diretta dai TBSOD, ovvero \"Just Can't Get Enough\" dei Depeche Mode, Contessa dei Decibel e \"Ragazzo di strada\".\nDal sito ufficiale del gruppo l'Ep raggiunge in poche settimane le 35,000 copie conquistando il loro primo disco d'oro."}
{"id": "2361251", "revid": "465169", "url": "https://it.wikipedia.org/wiki?curid=2361251", "title": "Cintura sud di Milano", "text": "La linea ferroviaria di cintura sud di Milano \u00e8 una breve linea che si estende nel territorio urbano di Milano.\nStoria.\nLa linea fu aperta al traffico il 1\u00ba giugno 1891 per permettere ai treni merci provenienti da Bologna, Genova e Venezia e diretti allo scalo di smistamento Sempione di evitare l'attraversamento dell'allora stazione centrale.\nIl 15 novembre 1915 fu attivato un raccordo dal \"bivio Naviglio Grande\" alla stazione di San Cristoforo posta sulla linea per Mortara.\nNel 1931, con la riforma del nodo ferroviario di Milano (che, fra le altre cose, vide l'apertura della nuova stazione centrale), furono soppressi gli impianti posti a ovest della citt\u00e0, compreso lo scalo Sempione; la cintura sud perse cos\u00ec importanza, restando relegata al ruolo di raccordo della linea per Mortara al resto della rete ferroviaria. Anche il traffico ne risent\u00ec negativamente, essendo limitato a pochi treni locali e sporadici treni merci.\nIl traffico passeggeri regolare, limitato ad alcune coppie di treni locali Milano-Alessandria, termin\u00f2 il 28 maggio 1994; restarono solo alcuni sporadici treni per Pavia e Piacenza in partenza dalla stazione di Porta Romana.\nIl 24 dicembre 2004 la cintura sud ritorn\u00f2 ad avere un servizio passeggeri regolare: con l'istituzione del servizio ferroviario suburbano di Milano, a partire da tale data la linea viene percorsa dai convogli della linea S9, con frequenza semioraria.\nIl 19 giugno 2006 venne attivata la nuova fermata di Milano Romolo, intermedia tra San Cristoforo e Porta Romana, dotata di interscambio con la linea M2 della metropolitana.\nNel caso in cui, come \u00e8 in progetto da tempo, dovesse venire chiusa la stazione di Porta Genova, attuale capolinea dei treni per Mortara, questi sarebbero deviati sulla cintura sud, fino al nuovo capolinea di Milano Rogoredo.\nNel giugno 2020 vennero avviati i lavori di costruzione di una nuova fermata, denominata Milano Tibaldi e intermedia tra Romolo e Porta Romana; \u00e8 in progetto anche lo spostamento della stazione di Porta Romana per migliorare l'interscambio con la linea M3 (gialla) della metropolitana."}
{"id": "2361261", "revid": "124862200", "url": "https://it.wikipedia.org/wiki?curid=2361261", "title": "Trib\u00f9 (storia romana)", "text": "Le trib\u00f9 dell'antica Roma erano originariamente raggruppamenti sociali in cui erano suddivisi i cittadini romani. Originariamente individuate su base gentilizia (gens), in epoca regia si trasformarono in suddivisioni territoriali.\nStoria.\nTrib\u00f9 originarie.\nIstituite in et\u00e0 arcaica, secondo la tradizione, dallo stesso Romolo, erano originariamente in numero di tre:\nLe tre trib\u00f9 insieme formavano un complesso di un centinaio di \"gentes\" originarie. A capo di ogni trib\u00f9 era posto un \"tribunus\", e ciascuna delle tre trib\u00f9 era suddivisa in dieci curie, in modo che la popolazione originaria si trov\u00f2 ad essere divisa in trenta \"curiae\" (vedi \"comitia curiata\").\nVa inoltre detto che secondo Arangio-Ruiz ed il Beloch le tre trib\u00f9 arcaiche non sarebbero collegate all'origine etnica della popolazione romana, ma ai quartieri di residenza, in accordo con Varrone e quindi fungendo da base per quelle che sarebbero diventate le quattro trib\u00f9 urbane storiche (\"Palatina\", \"Suburana\", \"Collina\" e \"Esquilina\"), mentre il resto del territorio (compresa la citt\u00e0 di Roma) venne divisa sotto i Tarquini in ventisei \"regiones\" o \"pagi\". In questo quadro, mettere in relazione i nomi delle trib\u00f9 con le genti originarie non sarebbe stato altro, quindi, che una poco corretta e semplicistica interpretazione linguistica dettata dalla semplice assonanza.\nTito Livio racconta come fosse noto a tutti che fossero nominati auguri appartenenti alle tre antiche trib\u00f9 dei \"Ramnes\", \"Titienses\", \"Luceres\", in modo che ognuna ne avesse lo stesso numero delle altre, e che comunque questi fossero in numero dispari.\nEt\u00e0 regia.\nFu Romolo, per primo, a dividere la popolazione della Roma quadrata nelle tre trib\u00f9 sopracitate dei \"Ramnes\", \"Tities\" e \"Luceres\". Fu in seguito il re Servio Tullio nel VI secolo a.C. avrebbe diviso la popolazione in cinque classi, secondo il censo, ed in centurie. Con tale riforma furono istituite quattro \"trib\u00f9 urbane\", stabilite quindi su base territoriale ed in cui si poteva entrare solo avendo possedimenti terrieri nella zona, quindi ci\u00f2 escludeva a priori la plebe. L'epoca regia al suo culmine di espansione, sotto i Tarquini, abbracciava un territorio (compresa la citt\u00e0 di Roma) diviso in ventisei \"regiones\" o \"pagi\". Con la fine della monarchia, sette \"regiones\" vennero abbandonate agli Etruschi, tanto che all'inizio della nuova fase repubblicana le \"regiones\" erano diciannove, comprese le quattro urbane.\nEt\u00e0 repubblicana.\nUna nuova organizzazione tribale, al di l\u00e0 di quella ridisegnata da Servio Tullio (con le quattro trib\u00f9 urbane) risulta documentata solo a partire dal 495 a.C. A questa data apparterrebbero ventuno trib\u00f9, le 4 urbane serviane (\"Collina\", \"Esquilina\", \"Palatina\" e \"Suburana\") e 17 rustiche (Camilla, ecc.), considerando che proprio in questi anni si erano aggiunte le due nuove trib\u00f9 della \"Claudia\" e della \"Clustumina\" o \"Crustumina\".\nI cittadini romani erano iscritti nelle circoscrizioni elettorali (\"tribus\") in relazione al luogo in cui detenevano la maggior estensione di propriet\u00e0 terriere. Gli individui liberi di sesso maschile e maggiori di et\u00e0, ad esempio, appartenenti a famiglie stanziate a Roma ma con propriet\u00e0 terriere presso altre citt\u00e0 d'Italia o delle province, erano iscritti nei registri della \"trib\u00f9 rustica\" assegnata a quel dato centro. I nullatenenti (coloro che non detenevano alcuna propriet\u00e0 terriera, la gran massa della popolazione residente a Roma) maggiori di et\u00e0, di condizione libera e di sesso maschile, erano per lo stesso motivo iscritti in una delle \"trib\u00f9 urbane\".\nI nomi delle antiche \"trib\u00f9 rustiche\" corrispondevano a quelli delle antiche \"gentes originarie\" esistenti o anche estinte, sulla base di distretti territoriali che in origine avevano rappresentato localit\u00e0 dove si trovavano le maggiori tenute delle casate gentilizie romane.\nNel IV secolo a.C. si stabil\u00ec che indipendentemente dalla loro collocazione territoriale, tutte le nuove conquiste fossero attribuite/iscritte ad una trib\u00f9 esistente. Ci\u00f2 accadde ad esempio per Tuscolo assegnata alla trib\u00f9 \"Papiria\" o a Aricia assegnata a quella \"Orazia\".\nSecondo Tito Livio, nel 387 a.C., le trib\u00f9 furono portate da 21 a 25. Secondo poi Giovanni Brizzi, le trib\u00f9 rustiche furono portate al numero di 29 nel 314 a.C., mentre due anni pi\u00f9 tardi (312 a.C.), il censore Appio Claudio Cieco ridistribu\u00ec i nullatenenti, originariamente presenti nelle 4 trib\u00f9 cittadine, tra tutte le trib\u00f9 allora esistenti. Ma questa riforma fu abolita da Quinto Fabio Massimo Rulliano, censore del 304 a.C., che riport\u00f2 i nulla tenti nelle quattro trib\u00f9 urbane.\nNel 241 a.C. le trib\u00f9 rustiche furono aumentate fino a 31 (per un totale di 35, comprese quelle urbane), a causa dell'aumentare della popolazione, dell'estensione della cittadinanza e della fondazione di nuove colonie, e rimasero tali fino all'et\u00e0 imperiale.\nDopo la guerra sociale dell'88 a.C. l'iscrizione alle trib\u00f9 fu estesa a tutti gli Italici. I funzionari addetti alle trib\u00f9, detti \"Tribuni aerarii\" perch\u00e9 si occupavano principalmente di pagare il soldo (\"aes\") ai soldati, ebbero come nuovo compito principale quello di collaborare con il censore alla compilazione delle liste di cittadini, e furono chiamati \"centuriones\".\nMa la partecipazione di tutti gli italici alle trib\u00f9 dette vita ad una frammentazione e dispersione che rese complicato il lavoro dei \"centuriones\", fu cos\u00ec che nel I secolo a.C. le loro funzioni furono trasferite al nuovo istituto del \"municipium\", anche se la trib\u00f9 non fu abolita, continuando ad avere un ruolo nelle elezioni ad esempio dei \"concilia plebis tributa\" e dei \"comitia tributa\".\nElenco trib\u00f9.\nTrib\u00f9 urbane.\nQueste erano le trib\u00f9 territoriali dovute a Servio Tullio. Da non confondere con quelle gentilizie riferibili a Romolo (Ramnes, Tities e Luceres)\nTrib\u00f9 rurali.\nAnche queste sono 31 trib\u00f9 territoriali e non gentilizie."}
{"id": "2361264", "revid": "363629", "url": "https://it.wikipedia.org/wiki?curid=2361264", "title": "Linea di cintura sud di Milano", "text": ""}
{"id": "2361265", "revid": "363629", "url": "https://it.wikipedia.org/wiki?curid=2361265", "title": "Cintura ferroviaria sud di Milano", "text": ""}
{"id": "2361268", "revid": "40462353", "url": "https://it.wikipedia.org/wiki?curid=2361268", "title": "Narcos", "text": ""}
{"id": "2361285", "revid": "339392", "url": "https://it.wikipedia.org/wiki?curid=2361285", "title": "Ferrovia di cintura (Milano)", "text": ""}
{"id": "2361288", "revid": "287204", "url": "https://it.wikipedia.org/wiki?curid=2361288", "title": "Nazionale di hockey su ghiaccio maschile della Danimarca", "text": "La nazionale di hockey su ghiaccio maschile della Danimarca (Danmarks ishockeylandshold) \u00e8 la squadra che rappresenta la Danimarca nelle competizioni internazionali di hockey su ghiaccio. La rappresentativa danese non ha mai partecipato ai Giochi olimpici e, dal 1949, anno del suo debutto, al 2002, non aveva mai partecipato ad un'edizione del gruppo A dei mondiali. Nel 2003 ha debuttato nel gruppo A con una sorprendente vittoria per 5-2 contro gli Stati Uniti e un pareggio per 2-2 contro il Canada. Da allora, \u00e8 sempre rimasta nel Gruppo A, ed \u00e8 arrivata fino al 12\u00ba posto della classifica mondiale IIHF nel 2007."}
{"id": "2361289", "revid": "2225352", "url": "https://it.wikipedia.org/wiki?curid=2361289", "title": "Galleria Parmeggiani", "text": "La Galleria Anna e Luigi Parmeggiani \u00e8 un museo di Reggio Emilia che contiene una collezione di mobili, dipinti e tessuti, unione di tre differenti collezioni, raccolta tra fine XIX e l'inizio del XX secolo dall'eclettico Luigi Parmeggiani (1860 \u20131945) e conservata nel fantasioso edificio gotico-rinascimentale, di stile francese e spagnolo, fatto appositamente costruire dal Parmeggiani nel 1924 per contenere la sua galleria d'arte.\nAttualmente la Galleria Parmeggiani fa parte del circuito dei Musei civici di Reggio Emilia, e si pu\u00f2 interpretare come un esempio di casa-museo dell'Ottocento.\nStoria.\nLuigi Parmeggiani torn\u00f2 a Reggio Emilia, la sua citt\u00e0 natale, nel 1924 , con l\u2019intenzione di stabilirsi con la moglie a seguito di alcuni problemi economici a Parigi.\nParmeggiani compr\u00f2 l\u2019edificio ad angolo di Piazza della Vittoria nello stesso anno; l\u2019idea originale prevedeva anche l\u2019acquisto dell\u2019intero isolato con l\u2019intenzione di costruire un circuito museale in grado di ospitare i coniugi e la loro collezione. \nIl cantiere inizi\u00f2 immediatamente sul progetto dell\u2019ingegnere reggiano Ascanio Ferrari. \nLa forma del palazzo \u00e8 liberamente ispirata al reliquario Marcy presente nella collezione dei gioielli.\nGi\u00e0 nel 1926, quattro sale del palazzo erano state aperte al pubblico non solo come museo privato ma anche come centro multiculturale; infatti al loro interno i coniugi ospitavano raccolte di artigianato, conferenze sull\u2019arte e concerti.\nNel 1932 Luigi Parmeggiani ha un tracollo economico che lo costringe a rinunciare al suo obiettivo di ristrutturare l\u2019intero isolato e a regalare l\u2019edificio al comune, in cambio di uno stipendio mensile per s\u00e9 e la moglie.\nIl museo diventa quindi propriet\u00e0 del Comune di Reggio Emilia e viene aperto al pubblico come tale il 18 giugno 1933.\nParmeggiani cura l\u2019esposizione personalmente fino al 1945, anno della sua morte; gli succede la moglie Anne che gestisce la Galleria fino alla sua scomparsa nel 1954.\nAl 1968 la Galleria \u00e8 ormai stata dimenticata e in un evidente stato di declino, avendo anche subito qualche furto negli anni.\nL\u2019anno stesso il nuovo direttore dei Musei Civici di Reggio Emilia, Giancarlo Ambrosetti, fa iniziare la ristrutturazione dell\u2019edificio.\nNel giugno del 1988, la Galleria Parmeggiani \u00e8 riaperta al pubblico.\nIl secondo piano, che in passato fungeva da appartamento ad Anne e Luigi Parmeggiani, adesso \u00e8 adibito a spazio espositivo per mostre temporanee.\nL\u2019edificio.\nIl palazzo presenta una particolare architettura di ispirazione neomedievale, con guglia e decorazioni gotiche, frutto del gusto eclettico dell\u2019epoca.\nLa facciata del palazzo si caratterizza per la presenza di 7 mostri, alcuni di questi veri e propri gargoyle, che pendono dagli spalti.\nNegli scudetti che decorano le finestre si trovano rappresentati con bassorilievi alcuni oggetti della collezione.\nTre busti di artisti fungono da guardiani all\u2019edificio.\nInteressante il dettaglio del para angolo con l\u2019aspetto di Invidia, composto da corpo in marmo e testa in bronzo.\nIl portone legnoso rosso presenta un portale recante la scritta\u00a0\"\u201clo que tenemos fallece y el bien obrar no perece\u201d\" che proviene dal palazzo del\u00a0XV secolo\u00a0Mos\u00e9n Sorell di\u00a0Valencia.\nLa collezione Marcy.\nLa collezione Marcy \u00e8 composta da due sale al cui interno sono conservate rispettivamente le armi e i gioielli realizzati dalla bottega Marcy.\nMolti dei manufatti custoditi all\u2019interno di ambedue le sale sono pastiches o creazioni originali del XIX secolo.\nUn esempio di pastiche \u00e8 l\u2019archibuso a ruota, composto di elementi di secoli e provenienza diversi con l\u2019aggiunta di interventi della bottega Marcy.\nTra i gioielli invece si ricorda un busto reliquiario in forme francesi del XV secolo, creazione interamente originale della bottega Marcy, con applicazioni a niello.\nIl personaggio ritratto, identificato come Santa Elisabetta, mostra un\u2019espressione gi\u00e0 presente in altre oreficerie della collezione. Tuttavia, presenta alcuni errori storici che permettono di ricondurre alla non autenticit\u00e0 dell\u2019opera.\nLa Collezione Escosura.\nLa collezione personale del pittore e antiquario Ignacio Leon y Escosura.\nComprende una raccolta di tessuti, abiti, arredi e dipinti di scuola spagnola, fiamminga e francese.\nMolti dei tessuti e degli abiti hanno subito pesanti modificazioni proprio dalle mani di Escosura, che li usava come ambientazione per i suoi dipinti storici.\nIl quadro pi\u00f9 degno di nota \u00e8 sicuramente \"Il Salvatore benedicente\", attribuito ad El Greco. \nIl salone centrale, dove Parmeggiani esponeva i lavori da lui considerati pi\u00f9 pregiati, presenta ad esempio il trittico \"Madonna in trono con bambino\" della Scuola di Bruges, forse riconducibile ad un seguace di Hans Memling e attribuito a Jan Van Eyck da Parmeggiani; \"Ritratto del principe Baltasar Carlos\" di Sebastian Herrera Barnuevo, spacciato per un quadro di Vel\u00e1zquez.\nParmeggiani era infatti noto per falsificare le origini di molte opere.\nLa Collezione Detti.\nLa collezione Detti comprende i dipinti di Cesare Detti.\nParmeggiani \u00e8 entrato in possesso delle opere sposando la figlia di quest\u2019ultimo, Blanche Leontine Detti detta Anne nel 1918.\nSi tratta di ventitre opere, tra cui molti ritratti dell\u2019artista e della sua famiglia e varie ricostruzioni storiche, che si rifanno a Van Dyck e Rembrandt."}
{"id": "2361292", "revid": "2043609", "url": "https://it.wikipedia.org/wiki?curid=2361292", "title": "Principessa reale", "text": "Principessa Reale, Princess royal, \u00e8 il titolo usualmente, ma non automaticamente, conferito da un monarca britannico alla sua figlia maggiore in linea di successione. Il titolo viene detenuto a vita, cosicch\u00e9 una principessa non pu\u00f2 riceverlo mentre \u00e8 in vita un'altra principessa reale (in particolare, la regina Elisabetta II non godette mai del titolo in quanto sua zia, la principessa Mary, ne era in possesso). Il titolo \u00e8 concesso con regio decreto. In complesso ci sono state sette principesse reali. L'attuale principessa reale \u00e8 la principessa Anna.\nIl titolo nacque quando la regina consorte d'Inghilterra, di Scozia e d'Irlanda Enrichetta Maria, figlia del re Enrico IV di Francia e moglie del re Carlo I, volle imitare l'uso francese di riferirsi alla figlia maggiore del re di Francia con la forma di \"Madame Royale\". Quindi, la principessa Maria Enrichetta Stuart, figlia di Enrichetta Maria e Carlo I, divenne la prima Principessa Reale britannica nel 1642.\nLa principessa Maria, in seguito regina Maria II d'Inghilterra, figlia maggiore di Giacomo II, e Sofia Dorotea, unica figlia di re Giorgio I, furono candidate al titolo, ma non lo ricevettero mai poich\u00e9 nel momento in cui avrebbero potuto essere insignite del nuovo titolo, Maria era gi\u00e0 principessa d'Orange, e Sofia Dorotea regina di Prussia.\nLista delle Principesse Reali.\nQuella che segue \u00e8 la lista completa delle nobildonne ufficialmente insignite del titolo di \"Principessa Reale\":\nFiglie maggiori del re.\nAnche prima che si iniziasse a concedere il titolo di principessa reale, la figlia maggiore del re d'Inghilterra aveva uno \"status\" speciale per la legge. Secondo la \"Magna Carta\", i baroni del regno dovevano contribuire per finanziare il primo matrimonio della figlia maggiore del sovrano; in base ad uno statuto del 25\u00ba anno di regno di Edoardo III, dormire con la figlia maggiore del re prima del suo matrimonio costituiva un atto di alto tradimento punibile con la morte.\nQui di seguito \u00e8 riportata la lista delle figlie maggiori di monarchi regnanti d'Inghilterra, Gran Bretagna o Regno Unito che non ricevettero il titolo di principessa reale:"}
{"id": "2361298", "revid": "6923", "url": "https://it.wikipedia.org/wiki?curid=2361298", "title": "Playfish", "text": "Playfish \u00e8 stata un'azienda creatrice di videogiochi per browser utilizzabili su piattaforme di social network come Facebook, MySpace, Bebo e iPhone. La sede era ubicata a Londra e aveva uffici a Pechino, San Francisco e Troms\u00f8.\nStoria.\nPlayfish fu fondata nel 2007 da Kristian Segerstrale, Sebastien de Halleux, Sami Lababidi, e Shukri Shammas.\nL'azienda \u00e8 creatrice di sedici giochi, tra cui \"Pet Society\", \"The Sims Social\", \"Who Has the Biggest Brain?\", \"Word Challenge\", \"Geo Challenge\", \"Bowling Buddies\", \"Minigolf Party\", \"Restaurant City\", \"Country Story\" e \"Crazy Planets\". \"Pet Society\" \u00e8 senz'altro il gioco pi\u00f9 popolare di Playfish, e pu\u00f2 vantare pi\u00f9 di di fan sulla sua pagina di Facebook. I giochi Playfish sono continuamente migliorati con nuove caratteristiche e sfide. A novembre 2009 la Playfish \u00e8 stata acquistata dalla EA Games per 250 milioni di dollari.\nModello commerciale.\nPlayfish ricava i suoi introiti attraverso acquisti di beni all'interno dei giochi via servizi come PayPal e pubblicit\u00e0 interne ai giochi stessi.\nTitoli.\nLa Playfish ha realizzato i seguenti titoli, in seguito tutti chiusi:"}
{"id": "2361306", "revid": "1100311", "url": "https://it.wikipedia.org/wiki?curid=2361306", "title": "Olivier Deschacht", "text": "\u00c8 primatista di presenze (101) con la maglia dell'Anderlecht nelle competizioni UEFA per club.\nCarriera.\nClub.\nCresce calcisticamente nelle giovanili del Gent (1991-1995), del Lokeren (1995-1997) e dell'Anderlecht (1997-2001).\nNella sua carriera professionistica ha militato per quasi venti anni nell'Anderlecht, con cui ha giocato dal 2001 al 2018 e di cui pu\u00f2 esser considerato una storica bandiera con pi\u00f9 di 400 presenze.\nNazionale.\nDal 2003 al 2010 \u00e8 stato nel giro della Nazionale di calcio del Belgio ottenendo 20 presenze."}
{"id": "2361310", "revid": "339392", "url": "https://it.wikipedia.org/wiki?curid=2361310", "title": "Scandalo passaporti", "text": ""}
{"id": "2361315", "revid": "1924342", "url": "https://it.wikipedia.org/wiki?curid=2361315", "title": "Tald\u0131qor\u011fan", "text": "Tald\u0131qor\u011fan () \u00e8 una citt\u00e0 del Kazakistan, capoluogo della regione di Almaty. Nel 2003 aveva una popolazione di abitanti.\nCultura.\nIstruzione.\nLa citt\u00e0 ha un variegato sistema educativo, che include un'universit\u00e0, istituti, scuole tecniche, scuole secondarie e scuole dell'infanzia.\nInfrastrutture e trasporti.\n\u00c8 presente un aeroporto che la collega a numerose citt\u00e0 kazake e russe, ed un'importante stazione ferroviaria data la sua posizione centrale nell'area ex-sovietica.\nSport.\nCalcio.\nIl club calcistico cittadino \u00e8 il Jetisw che milita nella massima divisione nazionale."}
{"id": "2361317", "revid": "1793900", "url": "https://it.wikipedia.org/wiki?curid=2361317", "title": "Chez le p\u00e8re Lathuille", "text": "Chez le p\u00e8re Lathuille \u00e8 un dipinto a olio su tela (92x112 cm) realizzato nel 1879 dal pittore pre-impressionista francese \u00c9douard Manet, poco prima della sua morte. La tela \u00e8 conservata al Mus\u00e9e des Beaux-Arts di Tournai. L'artista ha apposto la propria firma e la data sull'opera in basso a sinistra: \"Manet, 1879\"\nNel giardino rigoglioso e calmo del ristorante \"Chez le p\u00e8re Lathuille\", situato in Avenue Clichy, dove Manet andava talvolta, un giovane fa la corte ad una ragazza. L'opera per la morbidezza della sua luminosit\u00e0 e dei suoi colori \u00e8 emblematica di tutte quelle numerose opere che Manet ambientava in caff\u00e8 o in ristoranti."}
{"id": "2361323", "revid": "2108263", "url": "https://it.wikipedia.org/wiki?curid=2361323", "title": "Pietro I di Cipro", "text": "Biografia.\nInfanzia.\nSia secondo \"Les familles d'outre-mer\", che secondo la \"Chroniques d'Amadi et de Strambaldi. T. 1\", Pietro era il figlio secondogenito del re di Cipro e di Gerusalemme Ugo IV (1294 \u2013 1359) e di Alice d'Ibelin (1305 c. \u2013 1386), che, ancora secondo \"Les familles d'outre-mer\", che secondo la \"Chroniques d'Amadi et de Strambaldi. T. 1\", era figlia di Guido d'Ibelin, signore del castello di Nicosia, siniscalco di Cipro e della moglie, nonch\u00e9 cugina, Isabella o Margherita d'Ibelin.\nSia secondo \"Les familles d'outre-mer\", che secondo la \"Chroniques d'Amadi et de Strambaldi. T. 1\", Ugo era l'unico figlio maschio del Connestabile del regno di Cipro, Guido di Lusignano e della moglie, la signora di Beirut, Eschiva di Ibelin, che, ancora secondo \"Les familles d'outre-mer\", era la figlia secondogenita di Giovanni di Ibelin, signore di Beirut e di Alice de la Roche, figlia di Guido I de la Roche, Duca di Atene.\nPietro ricevette ancor giovane il titolo di \"Conte di Tripoli\", puramente onorifico in quanto la citt\u00e0 di Tripoli era in mano ai Mamelucchi da oltre mezzo secolo.\nAll'et\u00e0 di circa vent'anni, Pietro assieme al fratello, Giovanni (1329/1330 \u2013 1375), principe titolare d'Antiochia, lasciarono Cipro per un viaggio in Europa senza il permesso paterno; il padre, Ugo IV, fece arrestare Giovanni Lombardo, l'uomo che li aveva aiutati a lasciare l'isola, lo imprigion\u00f2 e tortur\u00f2, tagliandoli una mano ed un piede prima di impiccarlo nell'aprile 1349, e nel contempo allest\u00ec due navi che andarono alla ricerca dei figli; trovatili riportarono Pietro e Giovanni a Cipro, dove furono imprigionati e il padre stesso fece da carceriere; poi si impietos\u00ec e li fece tornare a Nicosia. \nPrimo matrimonio.\nNel 1342 Pietro aveva sposato Echive de Montfort (1324 - \u2020 prima del 1353), ereditiera del connestabile di Cipro e signore titolare di Tiro e di Toron, Umfredo di Montfort, anche signore di Beirut (\u2020 1326); \"Les familles d'outre-mer\" in un altro capitolo riportano che Eschiva era figlia di Ruperto, il padre di Unfredo; per poter celebrare il matrimonio era stata necessaria una dispensa da parte di papa Clemente VI.\nSecondo matrimonio.\nDopo la morte di Echive, Pietro spos\u00f2 nel 1353 in seconde nozze Eleonora d'Aragona, figlia dell'infante Pietro d'Aragona e Angi\u00f2 (settimo figlio (quarto maschio) del re d'Aragona e di Valencia, Conte di Barcellona e delle altre contee catalane Giacomo II \"il Giusto\" e di Bianca di Napoli, figlia del re di Napoli, Carlo lo Zoppo e di Maria D'Ungheria), conte di Ribagorza e di Emp\u00faries, Conte di Prades e Signore di D\u00e9nia e Gand\u00eda e Siniscalco di Catalogna, e di Giovanna di Foix-B\u00e9arn(?-ca. 1358), figlia del conte di Foix Gastone I di Foix-B\u00e9arn e di Giovanna d'Artois.\nIl matrimonio viene confermato anche dalla \"Chronique de l'\u00cele de Chypre\".\nAscesa.\nNel 1347 rifond\u00f2 l'Ordine della Spada e del Silenzio, un ordine cavalleresco, fondato da Guido di Lusignano nel 1193, il cui scopo era la riconquista di Gerusalemme.\nSuo padre, Ugo IV, nel 1358, cedette la corona di Cipro a Pietro come Pietro I e contemporaneamente nomin\u00f2 l'altro figlio, Giovanni, principe di Antiochia e connestabile di Cipro.\nSuo padre, Ugo IV, mor\u00ec il 10 ottobre 1359 a Nicosia ed il 5 aprile 1360, Pietro, con la moglie, Eleonora, furono incoronati nella cattedrale di San Nicola a Famagosta re e regina di Gerusalemme.\nDopo la morte del padre, suo nipote, Ugo, figlio del primogenito di Ugo IV, il defunto connestabile di Cipro e Principe titolare di Principe titolare di Galilea Guido di Lusignano e della moglie Maria di Borbone, che si trovava in Francia, si rec\u00f2 a Roma dal Papa Innocenzo VI, reclamando che le corone di Cipro e Gerusalemme spettavano a lui, Ugo, figlio di Guido, primogenito di Ugo IV; il papa convoc\u00f2 a Roma Pietro I, che invi\u00f2 i suoi rappresentanti, e, nel 1360, fu raggiunto un accordo, che prevedeva un indennizzo ad Ugo di 150.000 bisantil'anno e la fine del suo esilio da Cipro.\nAvventura in Asia Minore.\nCircondata da paesi musulmani, Cipro tuttavia non temeva i loro attacchi, pi\u00f9 simili ad incursioni di pirateria che ad azioni militarmente organizzate, sapendo che essi non avevano risorse sufficienti ad occupare l'isola.\nPietro pens\u00f2 di attaccare lui per primo anzich\u00e9 attendere che i nemici si preparassero. Inizi\u00f2 con Corico, un porto fortificato del regno armeno di Cilicia. La sua aspirazione di occuparsi dell'Asia Minore aveva origine nei rapporti di parentela stabiliti fra i regnanti armeni e quelli ciprioti fin da quando gli ottomani avevano quasi distrutto il regno armeno.\n&lt;br&gt;Nel gennaio del 1360 i residenti di Corico inviarono rappresentanti a Cipro per chiedere protezione a Pietro essendo la loro citt\u00e0 sotto la minaccia diretta dei turchi. Essi avevano posto la medesima richiesta anni prima al padre di Pietro, Ugo IV, che tuttavia si era rifiutato. Corico chiese di essere incorporata nel regno di Cipro in cambio dell'impegno di quest'ultimo alla sua difesa. Pietro accett\u00f2 ed invi\u00f2 truppe cipriote al comando del cavaliere Roberto di Lusignano, al che i turchi reagirono ponendo Corico sotto assedio ma furono respinti.\nCi\u00f2 fu visto dai capi musulmani dell'Asia Minore come una minaccia ed attaccarono Cipro con numerose navi ma Pietro ottenne l'aiuto dei Cavalieri di Rodi e, successivamente, anche dal papa. Nel luglio del 1361 Pietro mise insieme una flotta di 120 navi, con la quale attacc\u00f2 in Asia Minore. Il 23 agosto dello stesso anno le forze cipriote sbarcarono nei pressi di Antalia conquistando la citt\u00e0. Dopo questo successo gli emiri della regione offrirono a Pietro un tributo annuo che Pietro accett\u00f2. Egli giunse anche in altre citt\u00e0, ricevendo da alcune di esse omaggi ed offerta di sottomissione. Egli rimase nella regione di Antalia fino all'8 settembre del medesimo anno, tornando pochi giorni dopo a Cipro acclamato come un vincitore.\n&lt;br&gt;Questi avvenimenti son narrati sia da \"Les familles d'outre-mer\", che dalla \"Chroniques d'Amadi et de Strambaldi. T. 1\" e dalla \"Chronique de l'\u00cele de Chypre\".\nCrociata alessandrina.\nPietro tuttavia era deciso a condurre una nuova crociata per riconquistare la citt\u00e0 di Gerusalemme. A questo scopo, all'inizio del 1363, egli intraprese un viaggio in Europa, durante il quale si rec\u00f2 in Germania, Francia e Inghilterra, ove avvenne il celebre \"Banchetto dei Cinque Re\". Visit\u00f2 anche Avignone ove incontr\u00f2 papa Urbano V, dal quale ottenne l'approvazione e l'appoggio per l'impresa. Il Papa design\u00f2 a dirigerla Giovanni II di Francia, il quale tuttavia mor\u00ec poco dopo (8 aprile 1364). \nPietro prosegu\u00ec nei suoi sforzi e riusc\u00ec a reclutare soldati in continente e ad una flotta dai veneziani per la nuova crociata. Il 9 ottobre 1365 le truppe sbarcarono nei pressi di Alessandria e l'11 ottobre la citt\u00e0 fu conquistata e saccheggiata.\nTuttavia i cavalieri europei si rifiutarono di seguire Pietro all'assalto de Il Cairo ed egli fu costretto a tornare a Cipro. L'impresa gli inimic\u00f2 il sultano dell'Egitto al-Ashraf Zein al-Din Abu al-Ma'ali (regnante dal 1363 al 1376). Per rappresaglia vi furono misure contro i mercanti cristiani in Siria ed in Egitto e papa Urbano V, dopo aver inutilmente cercato sostegni nei monarchi europei, consigli\u00f2 Pietro di rappacificarsi con il sultano dell'Egitto. Pietro sbarc\u00f2 vicino a Tripoli ma non ne cav\u00f2 nulla. Papa Urbano V gli sugger\u00ec nuovamente di rappacificarsi con il sultano cosicch\u00e9 Pietro dovette recarsi a Venezia per sottoscrivere un trattato con l'Egitto.\nMorte.\nRientrato precipitosamente da Roma, ove aveva ricevuto una pressante richiesta di sostegno militare da parte degli Armeni, il 17 gennaio 1369 Pietro fu sorpreso nel letto dell'amante, Eschiva di Scandelion, dai cavalieri Giovanni di Gaurelle, Enrico di Giblet (Jubail) e Filippo d'Ibelin e decapitato, probabilmente con la complicit\u00e0 dei suoi stessi fratelli Giovanni, principe di Antiochia (c.a 1329 \u2013 1375) e Giacomo.\nL'omicidio di Pietro viene confermato da \"Les familles d'outre-mer\", e narrato sia dalla \"Chroniques d'Amadi et de Strambaldi. T. 1\" che dalla \"Chronique de l'\u00cele de Chypre\".\nA Pietro succedette il figlio Pietro, come Pietro II, sotto la tutela della madre, Eleonora, e la reggenza dello zio, Giovanni.\nDiscendenza.\nPietro da Eschive ebbe una figlia:\nPietro ed Eleonora d'Aragona ebbero due figli:"}
{"id": "2361329", "revid": "123489826", "url": "https://it.wikipedia.org/wiki?curid=2361329", "title": "Francesco Saverio Azzariti", "text": "Biografia.\nFratello di Gaetano Azzariti, fu senatore del Regno d'Italia e alto magistrato italiano (Primo Presidente onorario della Corte di cassazione del Regno)."}
{"id": "2361330", "revid": "767487", "url": "https://it.wikipedia.org/wiki?curid=2361330", "title": "The Banshee (gruppo musicale)", "text": "I The Banshee sono stati un gruppo Indie rock italiano originario di Genova.\nStoria del gruppo.\nHanno pubblicato nel 2006 per l'etichetta Suiteside Records il loro primo album \"Public Talks\" che viene poi pubblicato nel Regno Unito per l'etichetta britannica Fading Ways che lo ha anche distribuito nel resto del mondo.\nNel 2008 hanno pubblicato il secondo album \"Your Nice Habits\" prodotto da Luke Smith (gi\u00e0 al lavoro con Shitdisco, To My Boy e Depeche Mode), che viene recensito positivamente da varie testate musicali nazionali. Tom Robinson, talent scout di BBC 6, lo ha indicato come miglior disco dell'anno fra i gruppi emergenti worldwide.\nNel 2008 inoltre \u00e8 uscito per la Shifty Disco di Oxford (label che ha lanciato fra gli altri Elf Power e Young Knives) un EP Digitale per il mercato UK incentrato sul singolo \"People Around\", programmato da John Kennedy su XFM e promosso con un mini tour in Inghilterra.\nIl gruppo una volta trasferitosi a Londra si \u00e8 sciolto per poi dar vita al breve progetto di scarso successo di critica e pubblico King Antics."}
{"id": "2361332", "revid": "599013", "url": "https://it.wikipedia.org/wiki?curid=2361332", "title": "Chez pere Lathuille", "text": ""}
{"id": "2361334", "revid": "357738", "url": "https://it.wikipedia.org/wiki?curid=2361334", "title": "Un bar aux Folies Berg\u00e8re", "text": ""}
{"id": "2361336", "revid": "357738", "url": "https://it.wikipedia.org/wiki?curid=2361336", "title": "Il bar delle Folies Berg\u00e8re", "text": ""}
{"id": "2361337", "revid": "357738", "url": "https://it.wikipedia.org/wiki?curid=2361337", "title": "Berthe Morisot au bouquet de violettes", "text": ""}
{"id": "2361339", "revid": "339392", "url": "https://it.wikipedia.org/wiki?curid=2361339", "title": "L'ex\u00e9cution de Maximilien", "text": ""}
{"id": "2361340", "revid": "767487", "url": "https://it.wikipedia.org/wiki?curid=2361340", "title": "KS-411 Orenburg", "text": "Il K-411 era un SSBN russo della classe Yankee, entrato in servizio nel 1970. Nel 1990, \u00e8 stato convertito in sottomarino per operazioni speciali, e rinominato KS-411 Orenburg. Risulta operativo nella Flotta del Nord.\nStoria.\nLa costruzione del \"K-411\" venne intrapresa presso il cantiere navale Sevmash, a Severodvinsk, alla fine degli anni sessanta. Il sottomarino entr\u00f2 in servizio nella Flotta del Nord il 31 agosto 1970.\nNel 1990, il \"K-411\" venne modificato come Progetto 09780 (nome in codice NATO: Yankee Stretch), e trasformato in sottomarino madre per l'appoggio di minisommergibili del tipo Paltus. Le modifiche comportarono l'aggiunta di una sezione ulteriore di scafo, con la relativa rimozione dell'armamento missilistico. Tali modifiche ne fanno lo Yankee pi\u00f9 grande mai realizzato. Con il nome di \"KS-411 Orenburg\", torn\u00f2 in servizio nella Flotta del Nord, ma senza compiti di combattimento. In Russia venne classificato come SMPL/AS.\nNel 2004, il sottomarino venne posto in riserva, e sottoposto ad un ciclo di lavori di revisione a Zvezdochka. Rientrato in servizio l'8 agosto 2006, \u00e8 operativo nella Flotta del Nord. L'unit\u00e0 \u00e8 stata in seguito definitivamente radiata e a giugno 2009 il suo scafo si trovava a Severodvinsk nelle fasi finali della demolizione."}
{"id": "2361341", "revid": "357738", "url": "https://it.wikipedia.org/wiki?curid=2361341", "title": "Le balcon", "text": ""}
{"id": "2361342", "revid": "125911201", "url": "https://it.wikipedia.org/wiki?curid=2361342", "title": "I Saurini e i viaggi del meteorite nero", "text": "I Saurini e i viaggi del meteorite nero \u00e8 un cartone animato italiano prodotto da Animundi e Rai Fiction. La prima stagione \u00e8 stata trasmessa in prima visione su Rai 2 a partire dal 3 novembre 2008, la seconda dal 15 febbraio 2011 e la terza dal 15 settembre 2012. Il 26 dicembre 2011, inoltre, \u00e8 stato mandato in onda il film I Saurini e i racconti della fonte magica, che ripercorre otto delle avventure dei Saurini.\nTrama.\nSaro, Ranu, Stego, Bronto e Nunzy sono i Saurini, cinque cuccioli di dinosauro alla ricerca dei loro genitori, scomparsi misteriosamente durante una tempesta di meteoriti, che li ha portati in un altro tempo. Le loro avventure si svolgono nel mesozoico e nelle diverse epoche che raggiungono attraverso dei viaggi nel tempo, che riescono a compiere grazie ai meteoriti.\nNella seconda stagione, ritrovati i loro genitori, inseguono un pericoloso robot del 2150, T-3000, che viaggia attraverso il tempo. Anche il Dottor Taurus, per\u00f2, lo cerca per scoprire il segreto dei viaggi nel tempo.\nNella terza stagione dovranno impedire che Taurus cambi il corso del tempo, diventando il padrone del mondo. In questo viaggio sono accompagnati da Roy, il dino-cyborg diventato ormai Saurino.\nNella quarta stagione dovranno trovare i cristalli dei desideri, magici cristalli che esaudiscono qualsiasi desiderio, ma essi sono cercati anche da Taurus e Madron che vogliono diventare padroni dell'universo. In questo viaggio i Saurini sono accompagnati anche dall'alieno Gaul.\nAccoglienza.\nLa messa in onda della prima stagione su Rai 2 ha fatto realizzare uno share medio del 10%, con picchi del 12%. Nella fascia 4-7 anni, alla quale il cartone \u00e8 destinato, lo share \u00e8 stato del 41,62% e del 50,70% se si considerano solo le bambine. Nella fascia 8-14 anni, lo share \u00e8 stato del 33,78%, con picchi del 42,86%. Il cartone \u00e8 stato guardato anche dal 18% di adulti nella fascia 35-44 anni."}
{"id": "2361343", "revid": "357738", "url": "https://it.wikipedia.org/wiki?curid=2361343", "title": "Le buveur d'absinthe", "text": ""}
{"id": "2361344", "revid": "357738", "url": "https://it.wikipedia.org/wiki?curid=2361344", "title": "Le chanteur espagnol", "text": ""}
{"id": "2361347", "revid": "357738", "url": "https://it.wikipedia.org/wiki?curid=2361347", "title": "La chanteuse de rue", "text": ""}
{"id": "2361348", "revid": "357738", "url": "https://it.wikipedia.org/wiki?curid=2361348", "title": "Monet sur son bateau", "text": ""}
{"id": "2361352", "revid": "357738", "url": "https://it.wikipedia.org/wiki?curid=2361352", "title": "La Musique aux Tuileries", "text": ""}
{"id": "2361354", "revid": "339392", "url": "https://it.wikipedia.org/wiki?curid=2361354", "title": "Le Joueur de fifre", "text": ""}
{"id": "2361357", "revid": "357738", "url": "https://it.wikipedia.org/wiki?curid=2361357", "title": "Les bulles de savon", "text": ""}
{"id": "2361360", "revid": "287204", "url": "https://it.wikipedia.org/wiki?curid=2361360", "title": "Pallavolo Massa", "text": "La Pallavolo Massa \u00e8 una societ\u00e0 pallavolistica maschile italiana con sede a Massa: milita nel campionato di Serie A2."}
{"id": "2361365", "revid": "1305772", "url": "https://it.wikipedia.org/wiki?curid=2361365", "title": "Monte Baueria", "text": "Il monte Baueria (2960 ) \u00e8 una montagna delle Alpi Cozie situata in territorio italiano, nell'alta valle Maira.\nCaratteristiche.\nLa montagna si trova nel territorio comunale di Acceglio, in provincia di Cuneo.\n\u00c8 un massiccio isolato, che si eleva nel \"vallonasso di Stroppia\", un vasto altopiano calcareo situato in destra orografica della valle Maira, a monte di Acceglio. \u00c8 idealmente divisa in due da una cresta sommitale diretta da nord-nord-ovest a sud-sud-est; il versante orientale \u00e8 scosceso, e scende con forte pendenza verso il sottostante vallone; il versante orientale \u00e8 a sua volta idealmente diviso in due parti: una meridionale, anch'essa notevolmente scoscesa, ed una settentrionale, composta da un pendio abbastanza uniforme che dalla vetta scende in direzione circa perpendicolare alla cresta sommitale fino ad una conca dove si trovano i \"laghi di Nubiera\". Dalla conca, il pendio prosegue verso lo spartiacque alpino principale, raggiungendo il \"col de Nubiera\", tra il Buc de Nubiera e la Rocca Blancia.\nLa cresta costituisce anche la demarcazione di una discontinuit\u00e0 geologica. La porzione orientale della montagna \u00e8 costituita da calcari dolomitici e dolomie a struttura brecciata, mentre la porzione occidentale \u00e8 costituita da scisti carboniosi, argilliti e brecce a matrice dolomitica, spesso a cemento siliceo. Entrambe le formazioni risalgono al Triassico.\nAscensione alla vetta.\nLa via normale si sviluppa sul versante occidentale, ove la pendenza \u00e8 inferiore. Si tratta di un percorso di tipo escursionistico, con difficolt\u00e0 valutata in E/EE.\nL'avvicinamento dal versante italiano segue l'inizio del sentiero Dino Icardi con partenza dalla frazione \"Chiappera\" di Acceglio. Da qui si sale al rifugio Stroppia, indi al \"vallonasso di Stroppia\", che si risale per lo stesso sentiero fino al primo bivio a sinistra per il \"col de Nubiera\". Si prende a sinistra verso il colle, fino ad arrivare alla conca dei \"laghi di Nubiera\". Da qui, si volge a sinistra verso la cresta meridionale della montagna, e per tracce di sentiero su sfasciumi indicate da ometti si raggiunge la vetta.\n\u00c8 possibile eseguire l'avvicinamento anche dal versante francese, partendo dalla frazione \"Fouillouse\" di Saint-Paul-sur-Ubaye e salendo al \"col de Nubiera\", da dove si scende ai laghi di Nubiera. Si pu\u00f2 effettuare l'ascensione anche come variante del \"tour du Brec de Chambeyron\", con partenza ed arrivo dalla Francia, oppure come variante del percorso del sentiero Roberto Cavallero.\nPunti d'appoggio per l'ascensione possono essere, oltre al gi\u00e0 citato rifugio Stroppia, il bivacco Barenghi (per chi arriva dalla Francia o dal sentiero Cavallero) ed il francese Rifugio Chambeyron (per chi esegue il tour du Chambeyron)."}
{"id": "2361377", "revid": "640277", "url": "https://it.wikipedia.org/wiki?curid=2361377", "title": "Chiaro di luna sul porto di Boulogne", "text": "Chiaro di luna sul porto di Boulogne (Clair de lune sur le port de Boulogne) \u00e8 un dipinto a olio su tela (82x101 cm) realizzato nel 1869 dal pittore impressionista francese \u00c9douard Manet, in occasione di uno dei soggiorni che era solito compiere in estate a Boulogne-sur-Mer. La tela \u00e8 conservata al Mus\u00e9e d'Orsay di Parigi.\nL'opera raffigura il ritorno di un peschereccio a notte fonda e l'attesa delle mogli dei marinai, sotto la luce lattescente della luna. L'opera, ricca di ombre e di luci, \u00e8 un omaggio alla pittura di Rembrandt."}
{"id": "2361379", "revid": "702184", "url": "https://it.wikipedia.org/wiki?curid=2361379", "title": "Federico Kiesow", "text": "Biografia.\nSi form\u00f2 a Lipsia con Wilhelm Wundt, quindi giunse nel 1894 a Torino per apprendere le tecniche del pletismografo e dello sfigmomanometro, utilizzate nello studio del lavoro muscolare da Angelo Mosso, Zaccaria Treves e Mariano Luigi Patrizi. Assistente di Mosso nel 1896, inizi\u00f2 ad occuparsi di psicologia, riproducendo il modello di lavoro interattivo messo a punto da Wundt.\nNel 1906, dopo aver ottenuto la cattedra di psicologia presso la Facolt\u00e0 di filosofia e lettere dell'Universit\u00e0 degli Studi di Torino, si impegn\u00f2 nella fondazione di un moderno Istituto di psicologia, dedito allo studio di tempi di reazione, velocit\u00e0 dell'impulso nervoso e fenomeni ottici.\nNel 1919 fond\u00f2 l\"'Archivio italiano di psicologia\" con Agostino Gemelli e nel 1922 ne divenne direttore.\nNel 1926, in occasione dell'VIII Congresso internazionale di psicologia di Groningen, ribadisce il suo dissenso alle impostazioni di tipo gestaltistico, schierandosi tra le concezioni antitetiche di Wilhelm Wundt e Carl Stumpf chiaramente dalla parte del suo maestro.\nNel 1933 si ritira dalla carriera universitaria."}
{"id": "2361385", "revid": "287204", "url": "https://it.wikipedia.org/wiki?curid=2361385", "title": "Kotekara", "text": " \nKotekara \u00e8 una suddivisione dell'India, classificata come \"census town\", di 14.323 abitanti, situata nel distretto del Kannada Meridionale, nello stato federato del Karnataka. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 12\u00b0 47' 47 N e 74\u00b0 52' 28 E.\nSociet\u00e0.\nEvoluzione demografica.\nAl censimento del 2001 la popolazione di Kotekara assommava a 14.323 persone, delle quali 6.822 maschi e 7.501 femmine. I bambini di et\u00e0 inferiore o uguale ai sei anni assommavano a 1.455, dei quali 696 maschi e 759 femmine. Infine, coloro che erano in grado di saper almeno leggere e scrivere erano 11.474, dei quali 5.788 maschi e 5.686 femmine."}
{"id": "2361387", "revid": "357738", "url": "https://it.wikipedia.org/wiki?curid=2361387", "title": "Clair de lune sur le port de Boulogne", "text": ""}
{"id": "2361390", "revid": "117808611", "url": "https://it.wikipedia.org/wiki?curid=2361390", "title": "Solarium", "text": " \nIl solarium (latino, derivato di \"sol-solis\", \"il sole\"; propr. \"luogo soleggiato\") \u00e8 un impianto tecnico che si serve dei raggi ultravioletti, per lo pi\u00f9 di tipo \"A\" (UV-A), per irradiare il corpo umano a scopi terapeutici o per indurre un'abbronzatura artificiale.\nDescrizione.\nUn solarium, che per la legge n. 1 del 1990, recante disciplina dell'attivit\u00e0 di estetista, deve sempre essere abbinato alla licenza di estetica, \u00e8 composto da cabine con all'interno le lampade abbronzanti che possono essere ad alta o a bassa pressione.\nTipi.\nLe lampade abbronzanti emettono in prevalenza raggi UV-A, e in alcuni casi raggi UV-B. Per questo motivo, si distinguono in 2 tipi:\nLimiti d'uso.\nL\u2019utilizzo delle lampade abbronzanti \u00e8 soggetto ad alcune restrizioni e limiti d'impiego. In particolare ne \u00e8 vietato l'uso a minori di 18 anni, donne in stato di gravidanza, persone che soffrono o hanno sofferto di tumori della pelle e persone con la pelle molto chiara che si scottano facilmente e non si abbronzano.\nL\u2019uso delle lampade abbronzanti \u00e8 inoltre sconsigliato a persone con un elevato numero di nei, persone che hanno avuto ustioni solari in epoca pediatrica e adolescenziale, persone che assumono farmaci o persone con cattiva circolazione o che soffrono di sbalzi di pressione.\nRischi.\nNel mese di luglio 2009, il CIRC ha pubblicato un rapporto che colloca i solarium, comunemente noto come \"lampada\", nella pi\u00f9 alta categoria di rischio definendoli cancerogeni per gli esseri umani. L'agenzia, che \u00e8 parte dell'OMS, aveva precedentemente situato i solarium nella categoria \"probabilmente cancerogene\". \nNel luglio 2017 uno studio dell'Organizzazione Mondiale della Sanit\u00e0 afferma che \"i lettini solari sono pericolosi per la nostra salute\". Nello stesso studio si afferma inoltre che i benefici derivanti dalla produzione di vitamina D sono superati dagli effetti negativi e si consiglia l'assunzione della vitamina D tramite l'alimentazione."}
{"id": "2361392", "revid": "287204", "url": "https://it.wikipedia.org/wiki?curid=2361392", "title": "Konnur", "text": " \nKonnur \u00e8 una suddivisione dell'India, classificata come \"town panchayat\", di 17.978 abitanti, situata nel distretto di Belgaum, nello stato federato del Karnataka. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 16\u00b0 11' 22 N e 74\u00b0 45' 36 E.\nSociet\u00e0.\nEvoluzione demografica.\nAl censimento del 2001 la popolazione di Konnur assommava a 17.978 persone, delle quali 9.166 maschi e 8.812 femmine. I bambini di et\u00e0 inferiore o uguale ai sei anni assommavano a 2.378, dei quali 1.236 maschi e 1.142 femmine. Infine, coloro che erano in grado di saper almeno leggere e scrivere erano 10.706, dei quali 6.400 maschi e 4.306 femmine."}
{"id": "2361395", "revid": "110157", "url": "https://it.wikipedia.org/wiki?curid=2361395", "title": "Cornelius Group", "text": "I Cornelius Group sono il gruppo musicale del musicista giapponese Cornelius.\nMembri.\nCornelius (voce, chitarra) : nome d'arte di \"Keigo Oyamada\"; \u00e8 il frontman del gruppo.\nYuko Araki (batteria, percussioni): a sua volta frontman della band \"Mi-gu\".\nHirotaka Shimizu (basso): marito di Yuko Araki ed anch'esso membro di Mi-gu.\nHirohisa Horie (chitarra, tastiere): membro del duo \"Neil e Iraza\", ha collaborato nell'album \"K.K.K.K.K\" di Kahimi Karie."}
{"id": "2361396", "revid": "287204", "url": "https://it.wikipedia.org/wiki?curid=2361396", "title": "Kodiyal", "text": " \nKodiyal \u00e8 una suddivisione dell'India, classificata come \"census town\", di 6.726 abitanti, situata nel distretto di Haveri, nello stato federato del Karnataka. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 14\u00b0 31' 38 N e 75\u00b0 47' 03 E.\nSociet\u00e0.\nEvoluzione demografica.\nAl censimento del 2001 la popolazione di Kodiyal assommava a 6.726 persone, delle quali 3.497 maschi e 3.229 femmine. I bambini di et\u00e0 inferiore o uguale ai sei anni assommavano a 796, dei quali 414 maschi e 382 femmine. Infine, coloro che erano in grado di saper almeno leggere e scrivere erano 4.863, dei quali 2.747 maschi e 2.116 femmine."}
{"id": "2361408", "revid": "767487", "url": "https://it.wikipedia.org/wiki?curid=2361408", "title": "Giuseppe Carlo Del Bue", "text": "Fu tra i cinque ricercatori europei che analizzarono il cervello dell'uomo e degli animali nella prima met\u00e0 dell'ottocento, tracciandone una prima, sommaria descrizione.\nA Parma svolse attivit\u00e0 di farmacista presso la farmacia S.Filippo Neri, situata all'epoca al n.13 della Strada XXII Luglio.\nNel 1845 Maria Luigia d'Austria gli affid\u00f2 con decreto reale il compito di analizzare, coadiuvato da due farmacisti di corte, l'acqua solforosa di Tabiano Terme. La ricerca continu\u00f2 per oltre un anno e \nS\u2019inquadrano nella cultura scientifica del suo tempo i suoi studi relativi alla presenza ed alla funzione dell'etere come mediatore delle emissioni e partecipante alla propagazione delle radiazioni. "}
{"id": "2361410", "revid": "767487", "url": "https://it.wikipedia.org/wiki?curid=2361410", "title": "KS-403", "text": "Il K-403 era un SSBN sovietico della classe Yankee, entrato in servizio nel 1971. Alla fine degli anni settanta, venne convertito in sottomarino sperimentale, e rinominato KS-403. Il suo status non \u00e8 chiaro, ma dovrebbe essere ancora operativo.\nStoria.\nLa costruzione del \"K-403\" venne intrapresa presso il cantiere navale Sevmash, a Severodvinsk, alla fine degli anni sessanta. Il sottomarino entr\u00f2 in servizio nella Flotta del Nord il 20 agosto 1971.\nTra il 1978 ed il 1980, il \"K-403\" venne modificato come Progetto 09774 Akson (nome in codice NATO: Yankee Pod, o Yankee SSAN). Le modifiche avevano lo scopo di rendere il battello idoneo a svolgere operazioni speciali, riguardanti soprattutto la prova di sistemi sonar e, pi\u00f9 in generale, strumentazione subacquea. Tutte le apparecchiature sono state installate al posto dei missili. Il sottomarino \u00e8 tornato in servizio nel nuovo ruolo con il nome di \"KS-403\".\nLe informazioni sull'attivit\u00e0 operativa di questo battello sono scarse, comunque nel 2001 risultava utilizzato per le prove dei sistemi sonar progettati per i nuovi classe Severodvinsk.\nDovrebbe essere ancora in servizio con la Flotta del Nord."}
{"id": "2361411", "revid": "287204", "url": "https://it.wikipedia.org/wiki?curid=2361411", "title": "Konanakunte", "text": " \nKonanakunte \u00e8 una suddivisione dell'India, classificata come \"census town\", di 13.262 abitanti, situata nel distretto di Bangalore Urbana, nello stato federato del Karnataka. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 12\u00b0 53' 31 N e 77\u00b0 34' 04 E.\nSociet\u00e0.\nEvoluzione demografica.\nAl censimento del 2001 la popolazione di Konanakunte assommava a 13.262 persone, delle quali 7.110 maschi e 6.152 femmine. I bambini di et\u00e0 inferiore o uguale ai sei anni assommavano a 1.494, dei quali 790 maschi e 704 femmine. Infine, coloro che erano in grado di saper almeno leggere e scrivere erano 10.238, dei quali 5.756 maschi e 4.482 femmine."}
{"id": "2361416", "revid": "1259603", "url": "https://it.wikipedia.org/wiki?curid=2361416", "title": "Legge Galasso", "text": "La legge 4 agosto 1985, n. 431 (nota come legge Galasso dal proponente Giuseppe Galasso, sottosegretario per i Beni culturali ed ambientali) \u00e8 una legge della Repubblica Italiana, che ha introdotto a livello normativo una serie di tutele sui beni paesaggistici e ambientali.\nQuadro storico e normativo.\nPrimo provvedimento organico dell'Italia repubblicana sulla materia della gestione del territorio. In precedenza l'unica disposizione emanata in tema fu la legge 29 giugno 1939, n. 1497. \nNel 2002 la normativa della \u201clegge Galasso\u201d verr\u00e0 integrata nel Codice dei beni culturali e del paesaggio.\nIl contenuto.\nLa legge essa suddivise le bellezze naturalistiche in categorie, prevede forme di tutela valide su tutto il territorio nazionale e introdusse una specifica disciplina autorizzatoria. \nVincoli all'edificazione.\nL'azione di tutela all'interno delle aree individuate secondo le direttive della legislatura non esclude totalmente l'attivit\u00e0 edificatoria, ma la sottopone all'approvazione degli enti preposti alla tutela, nonch\u00e9 al Ministero dei beni culturali ed ambientali. Nel caso di abusi non \u00e8 inoltre prevista la possibilit\u00e0 di ottenere concessioni edilizie in sanatoria, unitamente alle sanzioni pecuniarie \u00e8 previsto il ripristino dello stato dei luoghi a carico di colui che commette l'abuso.\nObblighi a carico delle regioni italiane.\nLe regioni vengono obbligate alla redazione di un piano paesistico (o urbanistico territoriale) che tuteli il territorio e le sue bellezze, in particolare i piani possono anche porre la totale inedificabilit\u00e0 in: aree alpine al di sopra dei 1600 metri, aree appenniniche al di sopra dei 1200 metri, a distanza di 300 metri dalla riva di mari e laghi e 150 metri dalle sponde di fiumi e torrenti, sui vulcani, nelle zone umide italiane della lista di Ramsar, in aree di interesse archeologico, universit\u00e0 agrarie (gestori dei beni di uso civico), nei boschi o nella vegetazione assimilitata definita con riferimento al D.Lgv. 227/2001. Tutte le aree individuate dalla Galasso sono sottoposte alla giurisdizione demaniale.\nDiritti d'uso.\nLa legge Galasso ristabilisce inoltre i civici diritti d'uso gratuiti che spettano agli appartenenti ad una stessa comunit\u00e0 (es.: godere di un pascolo, utilizzare i frutti di un bosco, fare legna, ecc.). la nascita di tali diritti affonda le radici in tempi medievali, in tempi moderni hanno perso di attualit\u00e0, per cui i proprietari possono affrancare le aree gravate da questi diritti cedendo parte dell'area alla comunit\u00e0 o pagando."}
{"id": "2361421", "revid": "287204", "url": "https://it.wikipedia.org/wiki?curid=2361421", "title": "MadWorld", "text": "MadWorld \u00e8 un videogioco di tipo beat 'em up del 2009, uscito per Nintendo Wii, sviluppato da Platinum Games e prodotto da SEGA.\nTrama.\nIl protagonista \u00e8 Jack Cayman, ex-agente di polizia con una motosega sul braccio destro che viene mandato a partecipare al \"DeathWatch\", evento molto simile alle olimpiadi in cui lo scopo principale \u00e8 uccidere evitando di essere uccisi; il tutto viene costantemente ripreso da un network televisivo (con tanto di telecronaca sboccata), quasi la parodia di un reality-show. All'inizio del gioco ci troveremo a Jefferson Island, un'isola la cui popolazione \u00e8 stata colpita da un virus misterioso. Jack lotta e si sposta attraverso i livelli alla ricerca dell'antidoto ma scopre via via che dietro la vicenda si cela un intrigo colossale.\nModalit\u00e0 di gioco.\nIn \"MadWorld\" ci si muove utilizzando lo stick analogico del Nunchuk, mentre per eseguire le varie mosse \u00e8 necessario utilizzare il Wiimote; \u00e8 possibile eseguire delle \"mosse finali\" (simili alle fatality di \"Mortal Kombat\") che ci permetteranno di ottenere un punteggio pi\u00f9 alto. In ogni livello bisogna raggiungere un certo punteggio per accedere alla sfida con il boss e per sbloccare nuove armi da far usare a Jack; saranno presenti in quasi tutti i livelli le \"BloodBath Challenge\" nelle quali dovremo uccidere i nemici nei modi pi\u00f9 stravaganti per guadagnare punti extra. Si pu\u00f2 inoltre giocare con un amico cercando di stabilire il punteggio pi\u00f9 alto nelle \"BloodBath Challenge\" sbloccate in precedenza.\nArene e Boss.\nVarrigan City.\nIl motivo per la quale \u00e8 stata tagliata probabilmente \u00e8 perch\u00e9 risultava meno spettacolare di quella usata per la versione definitiva.\nComparto tecnico.\n\"MadWorld\" somiglia molto al \"Sin City\" di Frank Miller per lo stile grafico, e il protagonista molto somigliante con il personaggio Marv di \"Sin City\".\nil gioco infatti \u00e8 completamente in bianco e nero, ad eccezione del sangue che \u00e8 ovviamente rosso. Riprende anche lo stile dei B-movie e del genere distopico, come \"Anno 2000 - La corsa della morte\", di cui riprende la violenza come reality show a punteggio, o \"\". Da quest'ultimo in particolare il gioco sembra riprendere l'idea della citt\u00e0 usata come \"contenitore per criminali\" (nel film Manhattan era un carcere di massima sicurezza, in \"MadWorld\" \u00e8 un'arena di gioco), il personaggio carico di humour nero ed il finale. La motosega al braccio di Jack, invece, potrebbe essere ispirata dal film \"L'armata delle tenebre\". Secondo la critica specializzata, \"MadWorld\" offre il miglior comparto tecnico della sua generazione, soprattutto per lo stile e il design in stile graphic novel, uno stile ormai usato raramente con l'avvento del fotorealismo e del 3D nel panorama videoludico.\nIspirazione.\nIl DeathWatch presenta molte somiglianze con il Programma del romanzo \"Battle Royale\" e dell'omonimo manga: in entrambi i casi i partecipanti sono su un'isola senza via di fuga, e si dovranno uccidere l'un l'altro finch\u00e9 non ne sopravviver\u00e0 uno a cui sar\u00e0 concessa la libert\u00e0; inoltre sono tenuti costantemente d'occhio dagli organizzatori e perdono la vita nel caso si rifiutino di uccidere gli avversari.\nVendite.\nIl gioco, estremamente violento e pregno di linguaggio scurrile, \u00e8 rivolto principalmente ad un pubblico adulto e pu\u00f2 risultare un po' complesso anche a causa della sua impostazione che ricorda i picchiaduro a scorrimento dell'era dei giochi a 8 e 16 bit. Al lancio MadWorld ha venduto poco pi\u00f9 di copie nel mondo (escluso il Giappone dove \u00e8 stato messo in vendita alcuni mesi dopo), ma le vendite non si sono arrestate subito e il gioco \u00e8 arrivato a vendere pi\u00f9 di copie a livello mondiale, segnando un eccellente risultato vista la particolarit\u00e0 e l'originalit\u00e0 del gioco."}
{"id": "2361431", "revid": "287204", "url": "https://it.wikipedia.org/wiki?curid=2361431", "title": "Kangrali (KH)", "text": " \nKangrali (KH) \u00e8 una suddivisione dell'India, classificata come \"census town\", di 8.423 abitanti, situata nel distretto di Belgaum, nello stato federato del Karnataka. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 15\u00b0 54' 55 N e 74\u00b0 38' 02 E.\nSociet\u00e0.\nEvoluzione demografica.\nAl censimento del 2001 la popolazione di Kangrali (KH) assommava a 8.423 persone, delle quali 4.327 maschi e 4.096 femmine. I bambini di et\u00e0 inferiore o uguale ai sei anni assommavano a 1.154, dei quali 616 maschi e 538 femmine. Infine, coloro che erano in grado di saper almeno leggere e scrivere erano 6.180, dei quali 3.438 maschi e 2.742 femmine."}
{"id": "2361435", "revid": "287204", "url": "https://it.wikipedia.org/wiki?curid=2361435", "title": "Kangrali (BK)", "text": " \nKangrali (BK) \u00e8 una suddivisione dell'India, classificata come \"census town\", di 8.414 abitanti, situata nel distretto di Belgaum, nello stato federato del Karnataka. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 15\u00b0 54' 55 N e 74\u00b0 38' 02 E.\nSociet\u00e0.\nEvoluzione demografica.\nAl censimento del 2001 la popolazione di Kangrali (BK) assommava a 8.414 persone, delle quali 4.305 maschi e 4.109 femmine. I bambini di et\u00e0 inferiore o uguale ai sei anni assommavano a 1.168, dei quali 601 maschi e 567 femmine. Infine, coloro che erano in grado di saper almeno leggere e scrivere erano 5.613, dei quali 3.258 maschi e 2.355 femmine."}
{"id": "2361441", "revid": "124550749", "url": "https://it.wikipedia.org/wiki?curid=2361441", "title": "Carlo Giovanni Amedeo di Savoia", "text": "Biografia.\nInfanzia e ascesa.\nFiglio di Carlo I, quinto Duca di Savoia, e di Bianca di Monferrato, nacque a Torino il 23 giugno 1488.\nEra ancora in fasce quando succedette al padre; ci\u00f2 che spinse i congiunti, conte di Bressa ed i suoi fratelli il conte del Genevese e l'arcivescovo di Auch, a riaccendere la guerra civile.\nBreve regno.\nDopo gravi sedizioni, convocati gli Stati Generali, fu convenuto dar la reggenza alla madre Bianca di Monferrato, donna di animo virile. Ma si sollevarono contro lo Stato dei Savoia Ludovico II di Saluzzo e il signore di Racconigi che chiese aiuto a Lodovico Sforza, duca di Milano. Questi si mosse ed impose la restituzione dei beni ai marchesi di Saluzzo e ai signori di Racconigi e di Cardeto.\nAnche la nuova elezione del vescovo di Ginevra foment\u00f2 discordie e sollev\u00f2 le armi.\nMorte.\nIntanto la sventura colpiva il giovinetto duca che nel castello di Moncalieri, il 16 aprile 1496, mor\u00ec cadendo dal proprio letto e fu sepolto nella Chiesa Collegiata di Santa Maria della Scala.\nIl fatto che non avesse mai potuto esercitare direttamente il potere di Duca di Savoia viene da molti ritenuto motivo di non poter associare al suo nome ducale l'attributo di \"secondo\", che spetta a colui che in molti testi viene erroneamente indicato come Carlo III.\nSotto la reggenza di Bianca di Monferrato, la Corte di Savoia pose sua stabile residenza per la prima volta in Torino che rest\u00f2 successivamente la sede ambita dei Sovrani del Piemonte."}
{"id": "2361447", "revid": "92723", "url": "https://it.wikipedia.org/wiki?curid=2361447", "title": "Ketevan Arachamija", "text": "Carriera.\nLa FIDE le ha riconosciuto nel 2009 il titolo di Grande maestro assoluto.\nGiovanili e juniores.\nNel 1985 ha vinto a Dobrna il campionato del mondo juniores femminile (under-20).\nRisultati individuali.\nHa vinto in tre occasioni (1983, 1984 e 1990) il campionato georgiano femminile.\nHa vinto quattro volte il Campionato britannico femminile (2003, 2004, 2006 e 2007).\nTra gli altri risultati:\nNel novembre 2018 ha preso parte al Campionato del mondo femminile, nel quale \u00e8 stata eliminata al primo turno dalla georgiana Nino Batsiashvili per 0 - 2.\nNazionale.\nHa partecipato a cinque olimpiadi degli scacchi dal 1990 al 2002 (una volta con l'URSS e quattro con la Georgia), vincendo nove medaglie, tra cui tre d'oro individuali e due d'oro di squadra. Nell'edizione di Novi Sad 1990 ha realizzato il punteggio pieno di 12 su 12.\nVita privata.\nNel 1996 ha sposato lo scozzese Jonathan Grant e si \u00e8 trasferita ad Edimburgo. Da allora gioca per la Scozia in tutte le competizioni."}
{"id": "2361451", "revid": "196390", "url": "https://it.wikipedia.org/wiki?curid=2361451", "title": "Ketevan Arakhamia-Grant", "text": ""}
{"id": "2361456", "revid": "277252", "url": "https://it.wikipedia.org/wiki?curid=2361456", "title": "Giuseppe Wulz", "text": "Nel 1860 apr\u00ec a Trieste un atelier fotografico che poi sar\u00e0 ereditato dal figlio Carlo e in seguito dalle figlie di quest'ultimo, Marion e Wanda. Inizi\u00f2 in societ\u00e0 con un altro fotografo, Luigi Boccalini, ma ben presto per divergenze personali Wulz intraprese l'attivit\u00e0 in modo totalmente autonomo.\nLa sua produzione fotografica non si limit\u00f2 ai ritratti, secondo i canoni dei fotografi dell'epoca, ma si estese anche alla rappresentazione di paesaggi e di momenti di vita dal vero, sperimentando inoltre nuove tecniche e nuovi prodotti alla ricerca di una qualit\u00e0 di stampa migliore, aspetto tecnico al quale era molto attento. Speriment\u00f2 infatti tecniche di stampa basate inizialmente sul collodio, per passare poi all'albumina ed infine, a partire dal 1880, alla gelatina.\nDivenne amico del pittore Giuseppe Barison ma frequent\u00f2 anche altri personaggi della scena culturale triestina, tra i quali Giuseppe Garzolini, Alfredo Tominz, Piero Fragiacomo ed Umberto Veruda, quest'ultimo amico di Italo Svevo, trasformando il suo atelier in un punto di incontro.\nNella sua attivit\u00e0 di ritrattista e di fotografo del quotidiano, ha documentato tra le altre cose gli artisti operanti a Trieste in quel periodo, tra i quali Arturo Toscanini, Hans Richter, Richard Strauss e Johannes Brahms.\nDopo la sua morte lo studio fotografico da lui fondato venne diretto dal figlio Carlo e, successivamente, dalla nipote Wanda.\nAltri progetti.\nFotografo austriaco"}
{"id": "2361462", "revid": "1745361", "url": "https://it.wikipedia.org/wiki?curid=2361462", "title": "Museo virtuale", "text": "Un museo virtuale \u00e8 un'entit\u00e0 digitale che condivide alcune caratteristiche del museo \u201ctradizionale\u201d (accessibile da un pubblico, riferito ad un bene culturale, con scopi educativi). Ha lo scopo di completare, migliorare, aumentare l'esperienza museale. attraverso forme di personalizzazione, interazione ed arricchimento dei contenuti del museo. I musei virtuali possono presentarsi come riferimento digitale di un museo fisico, o possono essere realizzati indipendentemente, mantenendone l'autorevolezza. Similarmente alla missione istituzionale di un museo fisico, anche il compito del museo virtuale \u00e8 quello di: essere accessibile al pubblico, consentire di accedere alle conoscenze connesse alle collezioni e di organizzarne in maniera coerente e sistematica la presentazione, conservandone gli oggetti per lungo tempo. Come nel caso del museo \"tradizionale\", il museo virtuale pu\u00f2 essere creato a partire da oggetti reali o tematiche specifiche, oppure pu\u00f2 trattarsi di una mostra creata ex novo.\nUn museo virtuale pu\u00f2 essere un prodotto distribuito in locale, su strumenti portatili o su web; oppure pu\u00f2 nascere fin dall'inizio come prodotto digitale che fa uso di contenuti completamente digitali. Il museo virtuale \u00e8 un'entit\u00e0 che conserva un legame con un'istituzione che ne assicura l'autorevolezza, ma, come nel caso del museo, \u00e8 cosa diversa e distinta rispetto alla biblioteca o all'archivio digitale. I musei virtuali vengono distribuiti per lo pi\u00f9, ma non esclusivamente, come strumenti elettronici, noti in questo caso anche come \u201cmusei on line\u201d, \u201chypermusei\u201d, \u201cmusei digitali\u201d, \u201ccybermusei\u201d o \u201cmusei web\u201d.\nIntroduzione generale.\nL'Italia come altri paesi, racchiude al suo interno un ragguardevole patrimonio storico, artistico e culturale, frutto della sedimentazione dei secoli e idoneo a congiungere il \u201cpassato e il presente delle culture che popolano una nazione\u201d, presente che viene cos\u00ec arricchito \u201cdi storia e di senso\u201d. Le riviste d'arte pi\u00f9 importanti come Dars, Artantide, Arte in, That's art, La critica, Undo, Il giornale dell'arte, affermano che tale patrimonio costituisce la quasi totalit\u00e0 di quello mondiale. Questa ricchezza non ha per\u00f2 impedito, nel corso del tempo, distruzioni, saccheggi, sperperi e depauperamenti a causa delle numerose guerre o ad opera di collezionisti senza scrupoli. Bisogna attendere molto per una compiuta definizione del concetto di bene culturale, cos\u00ec come di patrimonio. Si parla di una tradizione molto lunga che ha visto la formazione progressiva di una coscienza civile, di un sentimento di protezione e custodia di quel patrimonio che concorre a formare la storia, la cultura e l'identit\u00e0 dell'Italia. \u00c8 essenziale porre l'attenzione sull'attributo di pubblicit\u00e0 del patrimonio: i beni che lo compongono devono essere in ogni caso destinati alla pubblica fruizione, solo cos\u00ec si spiega la tutela anche nei confronti dei patrimoni privati. Uno studioso d'arte contemporanea, Francesco Antinucci, particolarmente interessato ai musei virtuali, c'illustra il motivo per il quale il patrimonio italiano \u00e8 tanto importante nel mondo, infatti \u201cin Italia si \u00e8 elaborata negli ultimi secoli una cultura della conservazione molto attenta e molto sofisticata, che ha valorizzato i singoli monumenti, grandi e piccoli, come parte di un insieme incardinato nel territorio, di una rete ricca di significati identitari, nella quale il valore di ogni singolo monumento od oggetto d'arte risulta non dal suo isolamento, ma dal suo innestarsi in un vitale contesto. \u00c8 questa cultura che ha in primo luogo garantito in Italia la conservazione dei monumenti in misura maggiore che altrove\u201d; pi\u00f9 della Francia stessa che ha ospitato e ospita tuttora tantissime opere meravigliose. Il dato \u00e8 introdotto da una interessante tabella che evidenzia i primi dodici paesi per numero di siti iscritti nella lista del patrimonio culturale mondiale dell'UNESCO. \nInoltre, \u201cle regole della tutela, ossia quelle regole generali di conservazione, non sarebbero mai nate senza un forte senso civico innestato da una conservazione tanto intensa, tanto capillare, tanto continuativa del nostro patrimonio culturale; n\u00e9 questa conservazione sarebbe tanto densa e duratura, se non fosse stata garantita da regole efficaci nel lungo corso dei secoli\u201d. Si sente perci\u00f2 la necessit\u00e0 di dare vita ai musei virtuali, utilizzando apparecchiature sempre pi\u00f9 sofisticate. Infatti nei musei, in particolare all'interno di una mostra, i collegamenti video possono essere intesi come pannelli che rimandano immagini delle opere, immagini dell'autore o degli autori coinvolti nell'evento. Spesso sono coadiuvate da musica ed effetti sonori, creati per l'occasione o raccolti tra gli esistenti, che creano una particolare e studiata atmosfera e favoriscono l'immersione dell'utente nell'ambiente.\nNuove tecnologie.\nNuovi strumenti tecnologici.\nLe nuove tecnologie, applicate ai musei, o che a essi si collegano, consistono in:\nTra queste si possono individuare le tecnologie per la fruizione in loco, come collegamenti video, chioschi o audio e videoguide e tecnologie per la fruizione \u201cda remoto\u201d, come CD rom e DVD rom, banche dati, musei virtuali.\nElenco dei musei virtuali.\nMolti musei, presenti fisicamente, hanno sviluppato database online per presentare le loro collezioni ma anche estensioni con mostre digitali, come il Museo Galileo e il suo museo virtuale.\nNuovi musei sono interamente online :"}
{"id": "2361472", "revid": "108559", "url": "https://it.wikipedia.org/wiki?curid=2361472", "title": "Maranga", "text": ""}
{"id": "2361479", "revid": "110157", "url": "https://it.wikipedia.org/wiki?curid=2361479", "title": "Museo diocesano (Lucera)", "text": "Il Museo diocesano di Lucera \u00e8 ubicato all'interno del Palazzo Vescovile ed \u00e8 curato dall'Ufficio per i Beni Culturali Ecclesiastici della Diocesi di Lucera-Troia, con l'ausilio dei volontari dell'Associazione Culturale \"Terzo Millennio\", che assicurano l'apertura e la visita guidata della struttura.\nLa struttura.\nAl Museo si accede dalla scalinata destra del cortile del settecentesco Palazzo Vescovile.\nIl percorso museale \u00e8 costituito da 8 stanze, 1 cappella e 2 loggioni. \nLa struttura ospita anche la storica Pinacoteca vescovile, i cui primi ritratti si devono a mons. Alfonso Maria Freda (1798-1816).\nLa collezione.\nLa collezione museale \u00e8 composta da cimeli di diverso tipo. \nFra le sculture, oltre a due statue settecentesche raffiguranti San Michele Arcangelo e l'Angelo Custode, di pregevole manifattura sono una statua in pietra policroma raffigurante la \"Madonna della Melagrana\" (secolo XIV), un trittico proveniente da un cenotafio smembrato, con al centro una lastra raffigurante la \"Madonna delle Stelle\" (secolo XIV), la statua del compatrono San Francesco Antonio Fasani e del suo Bambinello, opere attribuite all'artista Giacomo Colombo.\nTra i paramenti sacri si conservano il camice di lino con ricami, la stola e il cappello del Beato Agostino Kasotic (XIV secolo), il mantello di lana del francescano San Francesco Antonio Fasani (secolo XVII-XVIII) e ulteriori manufatti tessili dei secoli XVIII-XX.\nNotevole \u00e8 la raccolta di opere pittoriche, provenienti in gran parte da chiese e conventi soppressi di Lucera, tra cui spiccano due oli su tavola del XVI secolo: la \"Deposizione\" di Francesco da Torremaggiore del 1515 e la \"Madonna della Grazie\" di Carlo Tolentino (detto il Tartaglia) del 1565. Interessanti anche un \"San Martino che dona il mantello al povero\", attribuito al pittore fiammingo Gaspar Hovic, e una \"Giuditta e Oloferne\". In esposizione anche tre opere del pittore lucerino Giuseppe Ar.\nUna parte della collezione \u00e8 composta dal Tesoro del Capitolo Cattedrale che, fra vari pissidi e ostensori di varie epoche, conserva un reliquiario a forma di pisside in diaspro sanguigno rosso del XIII secolo, cimelio che si vuole appartenesse alla distrutta cattedrale di Fiorentino, un dittico (o coperta di evangelario) in lamine d'argento dorato del XIV secolo, annoverato tra le opere pi\u00f9 rare dell'antica oreficeria della citt\u00e0 di Sulmona, e le chiavi e le corone dell'icona di Santa Maria Patrona di Lucera.\n\u00c8 visibile anche la cappella del Palazzo dove \u00e8 conservato un artistico armadio-cappella (fine XVIII secolo), contenente l'altare in legno dorato appartenuto alla famiglia di mons. Freda. \nImponente \u00e8 la collezione di Reliquiari, a cui vanno aggiunti i vari suppellettili sacri: crocifissi, candelabri, libri liturgici, seggi e sigilli episcopali.\nDi pregio \u00e8 anche l'arredamento dei saloni: tavoli e porte, poltrone, tendaggi, lampadari in legno, bronzo e ferro battuto, scrivanie, librerie, armadi e salotti (secoli XVIII-XX)."}
{"id": "2361489", "revid": "123887429", "url": "https://it.wikipedia.org/wiki?curid=2361489", "title": "Dan Hibiki", "text": ", pi\u00f9 comunemente solo Dan, \u00e8 un personaggio immaginario dal videogioco picchiaduro \"Street Fighter\" sviluppato dalla Capcom. Sempre posto come arrogante e presuntuoso, in realt\u00e0 nella maggioranza dei titoli in cui compare \u00e8 sempre il peggior lottatore tra tutti i personaggi; \u00e8 considerato la spalla comica della serie, anche a causa dei suoi piagnistei di commozione quando vince un round e gli eccentrici \"taunts\" (sberleffi all'avversario sconfitto). \u00c8 figlio di Gou Hibiki, guerriero che sfid\u00f2 e fu ucciso da Sagat in Street Fighter, riuscendo a cavargli l'occhio destro. Da allora Dan, morso dalla sete di vendetta nei confronti di Sagat, fu allevato da Gouken, maestro di Ryu e Ken, per poi essere scacciato dal dojo in quanto nessun guerriero che impara l'arte dell'Asatsuken deve essere mosso da spirito vendicativo. \u00c8 amico di Blanka, di cui \u00e8 capace d'interpretare i versi, e di Sakura.\nAspetto.\nDan indossa un keikogi simile a quello di Ryu e Ken ma di colore rosa e, come Ryo Sakazaki, personaggio di \"Art of Figthing\", indossa una canottiera nera; i tratti somatici riconducono molto al volto di Robert Garc\u00eda, anch'egli dal medesimo gioco. Sulle spalle v'\u00e8 effigiato il simbolo \u6700\u5f37\u6d41 (Saikyo ryu) e, durante alcuni suoi attacchi speciali, il simbolo appare sullo sfondo, similmente al Kanji Maledetto di Akuma. Bench\u00e9 la sua posizione da combattimento sia simile a quella di Ryu e Ken, \u00e8 molto pi\u00f9 sciolta nei movimenti, ricordando Yuri Sakazaki, sempre da \"Art of Fighing\", al maschile. Bench\u00e9 la sua attitudine comica sia rimasta in \"Street Fighter IV\", Dan appare pi\u00f9 torvo e potente, per adeguarlo agli standard degli altri personaggi.\nLa parodia.\nIn \"\" e \"Street Fighter Alpha 2\", Dan \u00e8 uno sfidante segreto che si pu\u00f2 affrontare terminando varie sfide di seguito atterrando l'avversario con un attacco SUPER!. Incrociatisi, discutono tra di loro, e Ken Masters chiede lui se \u00e8 a conoscenza dell'arte del combattimento (\"Art of Fighting\" in inglese, citazione dal videogioco omonimo sviluppato dalla rivale SNK). Nel finale di Dan in \"Marvel vs. Capcom\", la sorella di Dan compare per impedirgli d'uccidere Akuma meccanizzato da Apocalisse. La sorella gli urla \"Non l'hai mai saputo? In realt\u00e0 lui \u00e8...\", parodiando il finale del primo \"Art of Fighting\", in cui avviene un analogo accaduto, ma con protagonisti Ryo, Yuri (a cui la sorella di Dan somiglia molto) e Mr. Karate. Dan, inoltre, \u00e8 l'unico personaggio in tutta la serie a possedere una super esclusivamente atta a divertire con delle spassose imperversate.\n\"Odio l'arte del combattere, ma desidero divenire il re dei duellanti!\" \u00e8 una delle frasi di vittoria leggibili in \"Street Fighter Alpha 3\", chiara parodia sia di \"Art of Fighting\" e \"The King of Fighters\", altra serie picchiaduro fuoriuscita dagli studi SNK.\nIl Saiky\u014d-ry\u016b, stile di combattimento da lui appreso dal padre e a sua volta potenziato, \u00e8 semplicemente un'ennesima scimmiottatura verso Art of Fighting: \"Saiky\u014d-ry\u016b\" significa \"Lo stile pi\u00f9 possente\", mentre lo stile di Ryo, protagonista di Art of Fighting, \u00e8 il \"Kyokugen-ry\u016b\", ovvero \"Lo stile estremo\".\nNella saga \"SNK vs. Capcom\" (accuratamente in \"\"), Dan viene spesso confuso con Ryo o Robert: a scambiarlo \u00e8 persino il suo se stesso durante un mirror match. \nCombattendo contro Kasumi Todoh, nonostante tutte le spiegazioni per convincerla del suo ego come Dan Hibiki, ella lo crede sempre Robert.\nIn altri prodotti.\nNel gioco \"Pocket Fighter\", Dan intraprende a migliorare la sua scuola Saikyo-ryuu, opinionando Sakura come sua prima plausibile studente. Incontratala, le concede di insegnarle il suo stile: Sakura, dopo una sonora batosta, approva. Dopo tre giorni, una volta appresa completamente tale foggia combattiva, Sakura se ne disappropria immediatamente, ritenendola inutile, umiliando cos\u00ec Dan.\nDan compare anche come personaggio di rilievo nel fumetto \"made in Corea\" Street Fighter III: in questa versione per\u00f2 Dan \u00e8 privo di ogni aspetto comico, anzi gli viene addirittura cambiato il cognome in Bogart per sottolinearne la differenza. Dopo che Ryu e Ken lasciarono la scuola Yuen (in questa versione \u00e8 il nome della scuola di maestro Gouken) Dan ne divenne il maestro e custode arrivando addirittura a scoprire e ad apprendere i segreti del Super Shoryuken. Questo Dan prova un fortissimo risentimento nei confronti di Ken che lo scherniva e in tutti i modi quando erano piccoli, anche con scherzi crudeli (una volta ha persino finto di essere morto a causa sua), ma soprattutto perch\u00e9 ha dovuto sostenere il peso di un'intera scuola tutto da solo, mentre i suoi sempai giravano il mondo. Una riscossa personale la ottiene quando muore per mano di Bison: il suo sacrificio terr\u00e0 occupato il generale (imprigionato in una grotta) il tempo necessario a Ken di impadronirsi delle tecniche segrete della scuola Yuen.\nIn questa versione Dan Hibiki rappresenta il combattente \"mediocre\" che con l'impegno e il sacrificio riesce a potenziarsi e diventare qualcuno."}
{"id": "2361491", "revid": "729019", "url": "https://it.wikipedia.org/wiki?curid=2361491", "title": "Battaglia di Maranga", "text": "La battaglia di Maranga \u00e8 un episodio bellico svoltosi presso Maranga tra l'esercito romano di Giuliano e quello persiano di Sapore II, in cui l'imperatore romano trov\u00f2 la morte.\nIl 22 giugno 363 l'imperatore Giuliano cerc\u00f2 la battaglia decisiva contro le truppe sasanidi di Sapore.\nLe truppe sasanidi si schierarono in battaglia secondo il seguente ordine: cavalleria pesante armata di lancia a due mani (\"savaran\") al centro, cavalleria leggera armata di archi e lance (\"clibanarii\") sulle ali.\nGli elefanti erano al centro (dietro i \"savaran\") assieme alla fanteria di coscritti. I romani si schierarono a cuneo ed avanzarono velocemente per minimizzare il tempo in cui erano esposti alla pioggia di missili. Alla fine di una dura lotta i sasanidi vennero sconfitti ma grazie alla loro superiore mobilit\u00e0 e alla copertura della cavalleria leggera riuscirono a scongiurare la disfatta.\nIn seguito alla battaglia Sapore riprese con la guerriglia e i continui attacchi improvvisi nei punti deboli dell'esercito romano. Quattro giorni dopo, mentre Giuliano si dirigeva verso Samarra, un forte attacco della cavalleria pesante caus\u00f2 una crisi che costrinse Giuliano ad intervenire personalmente.\nNella fretta l'imperatore trascur\u00f2 di vestire l'armatura e questo lo espose ad un colpo che risult\u00f2 mortale. "}
{"id": "2361493", "revid": "287204", "url": "https://it.wikipedia.org/wiki?curid=2361493", "title": "Narrenturm", "text": "Il Narrenturm (letteralmente: \"torre dei pazzi\") a Vienna \u00e8 un edificio situato presso il vecchio ospedale generale di Vienna, oggi sede del campus dell'universit\u00e0. \u00c8 noto per essere stato il primo edificio al mondo concepito per la cura delle malattie psichiatriche. Fu costruito nel 1784. Oggi \u00e8 la sede del museo anatomico-patologico austriaco.\nL'edificio.\nL'edificio venne creato dall'architetto Isidore Carnevale nel 1784 sotto l'imperatore Giuseppe II. Si tratta di un edificio di cinque piani dalla forma circolare simile ad un'opera difensiva, con finestre simili a feritoie (circa 250 quante le celle). Con la sua severa forma geometrica e mancanza di ornamenti \u00e8 un importante esempio di \"Classicismo rivoluzionario\". Ogni cella \u00e8 dotata di un possente cancello di ferro e di anelli per l'incatenamento degli occupanti irrequieti.\nDieci anni pi\u00f9 tardi, a seguito delle innovazioni nella terapia delle malattie psichiatriche, la torre era gi\u00e0 di scarsa utilit\u00e0.\nNell'edificio appena costruito venne creato al margine del tetto un parafulmine. Due dei suoi sostegni sono ancora visibili. L'importanza di questo parafulmine \u00e8 data dal fatto che questo fu applicato sull'edificio copiando l'originale del Parroco di Primetice, Prokop Divi\u0161 che l'aveva inventato indipendentemente da Franklin nel 1754. E quindi \u00e8 considerato il pi\u00f9 antico del mondo ancora esistente. Non \u00e8 ancora chiaro se tuttavia il parafulmine sia stato utilizzato per trasferire la corrente all'interno dell'edificio per sfruttarla a fini sperimentali sui degenti oppure semplicemente come messa a terra."}
{"id": "2361499", "revid": "38120", "url": "https://it.wikipedia.org/wiki?curid=2361499", "title": "1. liga 2008-2009", "text": "L'edizione 2008-09 \u00e8 la 16\u00aa edizione della 1. liga, \u00e8 cominciata il 2 agosto 2008 per terminare il 30 maggio 2009. Ha visto la vittoria finale dello Slavia Praga.\nCapocannoniere del torneo fu Andrej Keri\u0107 (Slovan Liberec), con 15 reti.\nAvvenimenti.\nLo Sparta Praga va in testa al campionato dopo cinque giornate. All'ottava lo Slavia supera i rivali concittadini e vince il suo secondo titolo consecutivo."}
{"id": "2361500", "revid": "599013", "url": "https://it.wikipedia.org/wiki?curid=2361500", "title": "Hohenheim", "text": ""}
{"id": "2361515", "revid": "106872", "url": "https://it.wikipedia.org/wiki?curid=2361515", "title": "Classe Lima", "text": ""}
{"id": "2361517", "revid": "182396", "url": "https://it.wikipedia.org/wiki?curid=2361517", "title": "Trib\u00f9 rustica", "text": ""}
{"id": "2361519", "revid": "308034", "url": "https://it.wikipedia.org/wiki?curid=2361519", "title": "Charles Philipon", "text": "Biografia.\nCominci\u00f2 la sua carriera a Parigi durante l'estate del 1824 come litografo e caricaturista part time. Nell'autunno del 1829 divenne redattore ed editore nello sforzo di salvare la sua famiglia dall'indigenza. Allest\u00ec un negozio di stampe con suo cognato Gabriel Aubert riuscendo ad affittare una piccola boutique al passaggio V\u00e9ro-Dodat e crearono la casa editrice \"La Maison Aubert\". Philipon dovette sacrificare una parte della sua carriera artistica con l'accrescere degli affari.\nFu anche direttore del giornali satirici \"La Caricature\" e \"Le Charivari\" i quali pubblicavano le litografie di alcuni dei pi\u00f9 importanti caricaturisti di Francia come Jean Ignace Isidore G\u00e9rard, Honor\u00e9 Daumier, Paul Gavarni, C.J. Travi\u00e9s e Benjamin. Gli artisti spesso illustravano i temi ideati da Philipon creando una sorta di fumetti politici ante litteram.\n\"La Silhouette\".\nNell'ottobre del 1829 Philipon si lanci\u00f2 nel giornalismo come cofondatore de \"La Silhouette\" di cui divenne anche collaboratore. \"La Silhouette\" fu il primo giornale francese pubblicato con regolarit\u00e0 a dare lo stesso spazio alla parola scritta e alle illustrazioni, era di natura satirica e pubblicava le litografie di alcuni dei pi\u00f9 famosi artisti grafici di Parigi.\n\"La Silhouette\" fu pubblicato dal 24 dicembre 1829 al 2 gennaio 1831, divenne il prototipo per pubblicazioni analoghe nella Francia del XIX secolo. All'inizio, in tempi di intensi dibattiti politici, questo giornale era considerato di posizione moderata, in seguito alcuni dei collaboratori vennero arrestati mentre altri si mantennero su posizioni pi\u00f9 conservatrici. Alla fine le pubblicazioni virarono verso vedute pi\u00f9 liberali.\nUna severa censura del govern\u00f2 imped\u00ec al giornale di pubblicare caricature dirette ai politici, tuttavia una xilografia sul re Luigi Filippo di Francia di Philipon stesso fu pubblicata furtivamente sul numero del 1\u00ba aprile 1830. La pubblicazione cre\u00f2 uno scandalo e il redattore dell'articolo fu condannato a sei mesi di carcere e a pagare una multa di 1.000 franchi. Philipon che non aveva preventivamente firmato la caricatura riusc\u00ec ad evitare le ripercussioni dello scandalo.\nI censori furono circuiti dai redattori nelle ultime uscite quando abbinarono commenti di amara critica partigiana a delle apparentemente innocue immagini, in quanto i censori concentravano maggiormente i loro controlli su queste. Nel maggio e giugno del 1830 per affrontare una serie di temi politici furono affiancate le scene con animali di Jean Ignace Isidore G\u00e9rard. Nell'uscita immediatamente precedente alla rivoluzione di luglio, Honor\u00e9 Daumier disegn\u00f2 un'immagine di un non meglio specificato campo di battaglia a cui fu dato un messaggio politico dal giornalista."}
{"id": "2361520", "revid": "1245083", "url": "https://it.wikipedia.org/wiki?curid=2361520", "title": "Classe Beluga", "text": ""}
{"id": "2361527", "revid": "1305772", "url": "https://it.wikipedia.org/wiki?curid=2361527", "title": "Luisa di Sassonia-Coburgo-Gotha", "text": ""}
{"id": "2361531", "revid": "287204", "url": "https://it.wikipedia.org/wiki?curid=2361531", "title": "Marija Vujovi\u0107", "text": "Carriera.\nFinalista del concorso Elite Model Look, Marija Vujovi\u0107 \u00e8 la nipote di Filip Vujanovi\u0107, presidente del Montenegro ed \u00e8 sposata con il cantante montenegrino Marko Vuk\u010devi\u0107. Ha debuttato sulle passerelle nel 2002, sfilando per Marc Lannoo e Yuki Torii nella stagione autunno/inverno.\nNel corso della sua carriera \u00e8 stata la testimonial per Dolce e Gabbana, fotografata da Steven Meisel, per il profumo \"Rive Gauche\" di Yves Saint Laurent, per \"Light Blue\" di Dolce e Gabbana (al fianco del modello britannico David Gandy), per Bulgari, per H&amp;M e per Max Mara ed ha sfilato fra gli altri per Calvin Klein, Donna Karan, Louis Vuitton, Stella McCartney e Gucci. La modella \u00e8 inoltre apparsa sulle copertine di \"Madame Figaro\", \"French\" e \"Vogue\". Nel 2005 \u00e8 comparsa sul calendario Pirelli."}
{"id": "2361534", "revid": "287204", "url": "https://it.wikipedia.org/wiki?curid=2361534", "title": "Marija Vujovic", "text": ""}
{"id": "2361536", "revid": "1573940", "url": "https://it.wikipedia.org/wiki?curid=2361536", "title": "Microhierax caerulescens", "text": "Il falchetto dal collare (Microhierax caerulescens ()) \u00e8 un uccello rapace della famiglia Falconidae.\nDescrizione.\n\u00c8 un rapace di piccola taglia, lungo 14\u201318\u00a0cm e con un'apertura alare di 28\u201334\u00a0cm.\nDistribuzione e habitat.\nSi trova in Bangladesh, Bhutan, Cambogia, Cina, Pakistan, India, Laos, Myanmar, Nepal, Thailandia e Vietnam.Il suo habitat naturale \u00e8 la foresta temperata."}
{"id": "2361539", "revid": "436907", "url": "https://it.wikipedia.org/wiki?curid=2361539", "title": "Keith Flint", "text": "Biografia.\nFlint nacque e crebbe nell'Essex, a Braintree, dove frequent\u00f2 la Alec Hunter High School. In seguito frequent\u00f2 la nota Boswells School of Performing Arts. Alla fine degli anni ottanta incontr\u00f2 il DJ Liam Howlett ad un rave party ed espresse il suo apprezzamento per i suoi gusti musicali. Dopo aver ricevuto un mixtape dallo stesso, Keith, entusiasta, insistette sul fatto che avrebbero dovuto collaborare in un progetto musicale, insieme a Leeroy Thornhill, amico di Keith. Nel 1990 inizi\u00f2 cos\u00ec l'avventura artistica dei The Prodigy.\nInizialmente Flint era uno dei due ballerini del gruppo, ma nel 1996 cominci\u00f2 la sua carriera di cantante nel singolo \"Firestarter\"; il relativo videoclip mostrava il nuovo look punk di Flint. Nell'album \"Invaders Must Die\" (2009) Flint cant\u00f2 in vari brani, tra cui i singoli \"Omen\" e \"Take Me to the Hospital\". Nel 2012 ha collaborato con l'artista dubstep Caspa per il singolo \"War\". Flint ha partecipato a vari progetti, tra cui alcuni con i gruppi Flint e Clever Brains Fryin', ma solo un singolo (\"Aim4\") con i Flint \u00e8 stato pubblicato mentre l'album di debutto (\"Device #1\") \u00e8 stato cancellato prima della pubblicazione. Esistono poche copie promozionali di \"Device #1\", che non contengono tutte le canzoni che avrebbero dovuto apparire nella versione finale.\nIl 4 marzo 2019 Flint si \u00e8 suicidato nel suo appartamento a Great Dunmow. Il funerale si \u00e8 tenuto il 29 marzo 2019 con una processione pubblica di 2,5 km, a cui hanno partecipato fan provenienti da tutto il mondo, seguita da una cerimonia privata nella chiesa di St Mary's a cui hanno partecipato familiari e amici. L'indagine dei coroner dell'8 maggio 2019 ha stabilito tuttavia che non vi erano prove sufficienti per concludere con sicurezza che si trattasse di suicidio. Il 24 luglio dello stesso anno \u00e8 stata pertanto riaperta l'inchiesta sulla sua morte, in quanto gli esami autoptici effettuati sul cadavere avevano rivelato il consumo, nelle ore appena antecedenti il decesso, di alcol, cocaina e codeina (oppiaceo utilizzato come analgesico), ma il rapporto non indic\u00f2 nulla di sospetto, lasciando aperte la possibilit\u00e0 di un incidente o di un suicidio."}
{"id": "2361552", "revid": "182396", "url": "https://it.wikipedia.org/wiki?curid=2361552", "title": "Trib\u00f9 urbana", "text": ""}
{"id": "2361554", "revid": "363629", "url": "https://it.wikipedia.org/wiki?curid=2361554", "title": "Cintura ferroviaria sud", "text": ""}
{"id": "2361567", "revid": "767487", "url": "https://it.wikipedia.org/wiki?curid=2361567", "title": "Flint (gruppo musicale)", "text": "I Flint sono stati una band inglese fondata da Keith Flint, membro dei The Prodigy, e composta da lui stesso (voce), Jim Davies (chitarra), Kieron Pepper (batterista live), Rob Holliday (basso) e Tony Howlett (batteria).\nLa band ha eseguito numerosi concerti, il primo dei quali in occasione del Download Festival 2003. Il primo singolo della band \"Asteroids\" \u00e8 stato lanciato il 14 luglio 2003 in edizione limitata in vinile rosa. Il video del secondo singolo \"Aim 4\" \u00e8 stato diretto da Jonas \u00c5kerlund, che ha anche diretto il video di \"Smack My Bitch Up\" dei Prodigy.\nIl 28 luglio 2003, dopo l'uscita di \"Aim 4\", sarebbe dovuto uscire l'album di debutto \"Device #1\" ma ci\u00f2 non \u00e8 mai avvenuto e poco dopo il gruppo ha deciso di sciogliersi."}
{"id": "2361577", "revid": "834", "url": "https://it.wikipedia.org/wiki?curid=2361577", "title": "Honeysuckle Rose", "text": ""}
{"id": "2361602", "revid": "1652635", "url": "https://it.wikipedia.org/wiki?curid=2361602", "title": "Giulio Forges Davanzati", "text": "Biografia.\nDi origine nobiliare, figlio secondogenito di Massimo Forges Davanzati, patrizio di Trani, e di Stefania Bussolari. Suo nonno era il noto produttore cinematografico Domenico Forges-Davanzati, figlio del noto senatore e giornalista Roberto, mentre lo zio Mario, fratello maggiore del padre, \u00e8 marito di Blanche, sorella minore di Claudia Cardinale.\n\u00c8 un attore di teatro, dove vanta un ricco curriculum, cortometraggi, radio e televisione. Tra i suoi lavori, ricordiamo: il cortometraggio \"Zona rossa\" (2007), regia di Giorgia Farina, la terza e la quarta stagione di \"Un posto al sole d'estate\" (2008-2009), in cui \u00e8 tra gli interpreti principali con il ruolo di \"Antonio Brizio\", e la miniserie televisiva \"Piper\" (2009), regia di Francesco Vicario, per la quale ha inciso anche il CD \"Sole &amp; I Demoni - Back to Piper\", che contiene le canzoni cantate all'interno della serie.\nDal 2007 per tre anni consecutivi si fa notare in palcoscenico al fianco di Giuliana De Sio nella versione teatrale del gi\u00e0 famoso: \"Il Laureato\". Il tour ha molto successo ed ovunque fa il tutto esaurito.\nNel 2009 gira il suo primo film \"Vorrei vederti ballare\", opera prima di Nicola Deorsola, in cui \u00e8 il co-protagonista insieme all'attrice Chiara Chiti. Nel 2010 \u00e8 tra gli interpreti principali della miniserie di Canale 5, \"Nemici amici\", regia di Giulio Manfredonia.\nDel 2012, invece, la sua interpretazione di Stefano, ragazzo di ultraterrena bellezza, in Ci vediamo a casa, per la regia di Maurizio Ponzi."}
{"id": "2361604", "revid": "1543377", "url": "https://it.wikipedia.org/wiki?curid=2361604", "title": "Rifugio Chambeyron", "text": "Il rifugio Chambeyron (in francese r\u00e9fuge du Chambeyron) \u00e8 un rifugio alpino situato nelle Alpi Cozie francesi, ad una quota di 2626\u00a0\nCaratteristiche.\nSorge nella conca prativa del lago dei Nove Colori, nell'alto vallone di Chambeyron, in comune di Saint-Paul-sur-Ubaye (dipartimento Alpi dell'Alta Provenza, regione Provenza-Alpi-Costa Azzurra). \u00c8 stato costruito per sostituire un altro rifugio gi\u00e0 presente in loco, la \"capanna Jean Coste\": si trattava di una costruzione in legno, risalente al 1927, che ancor oggi \u00e8 visibile di fianco al nuovo rifugio.\nSi tratta di una costruzione con una base in cemento armato ed un piano superiore in lamiera metallica. \u00c8 aperto e gestito da met\u00e0 giugno a met\u00e0 settembre, oltre che, su prenotazione, ad aprile e nei fine settimana. In questo periodo dispone di 74 posti letto, ed offre servizio ristoro ed alberghetto. Nei restanti periodi \u00e8 aperto il locale invernale, che dispone di 35 posti, ed offre materiale per cucina (pentolame, cucina a gas) e riscaldamento con stufa a carbone. \u00c8 dotato di impianto elettrico alimentato da pannelli solari, sempre attivo.\nAccesso.\nIl sentiero d'accesso parte dalla frazione \"Fouillouse\" di Saint-Paul-sur-Ubaye. Da qui si risale per comodo sentiero seguendo le indicazioni, per circa 750\u00a0m di dislivello.\nD'inverno l'accesso con gli sci segue di norma un altro percorso. Dall'ultimo centro abitato si sale in direzione del \"Colle del Vallonetto\" (verso Larche) fino ai fortini abbandonati della \"Plate Lombarde\"; si sale ancora per 1\u00a0km circa, poi a circa 2300\u00a0m di quota si passa in sinistra orografica e si risale il \"vallon des Aloupets\". Si raggiunge il \"passo Couletta\", da cui si scende in direzione del rifugio.\nAscensioni.\n\u00c8 un ottimo punto di appoggio per l'ascensione di tutte le vette del gruppo dello Chambeyron, ed in particolare:\nPu\u00f2 anche essere utilizzato per ascensioni a Buc Nubiera, monte Baueria e Rocca Blancia provenendo dalla Francia, soprattutto nell'ambito del \"tour du Chambeyron\".\nTraversate.\nIl rifugio si trova sul percorso del \"tour du Chambeyron\", percorso escursionistico che, partendo dal comune di Saint-Paul-sur-Ubaye, compie il periplo del Brec de Chambeyron passando per il \"lago dei nove colori\", il \"colle Gippiera\", il bivacco Barenghi, ed il \"col Nubiera\"."}
{"id": "2361606", "revid": "2091899", "url": "https://it.wikipedia.org/wiki?curid=2361606", "title": "Avelyn Desbris", "text": "Avelyn Desbris \u00e8 un personaggio fantastico che compare nel libro \"Il risveglio del demone\" della saga fantasy di Demon Wars scritta da R. A. Salvatore.\nBiografia.\nOriginario del villaggio costiero di Youmaneff, nacque nell'anno di Dio 796 ed era il pi\u00f9 giovane dei dieci figli di Jayson e di Annalisa Desbris. A 12 anni decise di entrare a far parte dell'Ordine Abellicano per servire Dio, diventando un monaco della prestigiosa abbazia di St-Mere-Abelle; affront\u00f2 cos\u00ec 8 anni di prove e studi che gli permisero di essere uno dei 25 iniziati scelti tra ben 2000 candidati. Ben presto i monaci pi\u00f9 anziani dell'abbazia riconobbero i suoi molteplici talenti, e sotto la guida del Maestro Jojonah, il ragazzo apprese la missione pi\u00f9 sacra dei suoi fratelli: proteggere e custodire le \"Pietre dell'Anello\". \nPimaninicuit.\nSuccessivamente affront\u00f2 il corso per diventare Preparatore, ovvero colui che andava sull'isola di Pimaninicuim a prelevare le nuove gemme magiche: fu cos\u00ec che studi\u00f2 astronomia, l'arte della navigazione, riusc\u00ec a catalogare e riconoscere le pietre scoprendo inoltre i meccanismi con cui esse interagivano con il corpo umano. Nell'anno di Dio 821 Avelyn e altri tre compagni tra cui Fratello Quintall, partirono alla volta dell'isola bordo del Windrunner. Durante il viaggio a bordo della nave incontr\u00f2 Dansally Comerwick, una giovane donna tenuta sull'imbarcazione per il piacere dell'equipaggio e dei passeggeri, presto i due divennero amici, e anzich\u00e9 trascorrere il tempo con la donna come avevano fatto il resto dei marinai, il monaco si dilettava a fare con lei lunghe chiacchierate. Dopo mesi e mesi di viaggio in mare aperto, la nave giunse alla sua meta e Avelyn sbarc\u00f2 sulla terraferma assieme all'altro preparatore; la pioggia meteorica che scagli\u00f2 sull'isola le pietre magiche si verific\u00f2 alcuni giorni dopo e il monaco non esit\u00f2 ad utilizzare i riti appresi durante l'addestramento per imbrigliare per sempre il potere arcano nelle gemme. Tornato a St-Mere-Abelle, lui e gli altri monaci furono accolti da una grande festa; durante la celebrazione il giovane not\u00f2 la l'assenza dei marinai del Windrunner e cap\u00ec immediatamente che il banchetto non era che un diversivo: fu cos\u00ec che vide con i propri occhi il massacro dell'equipaggio della nave da parte dei suoi fratelli. Il giorno seguente gli fu riferito che un suo compagno di viaggio era morto per le ferite ben sapendo che in realt\u00e0 era stato giustiziato per aver parlato troppo alla festa, circa la missione e il recupero delle pietre.\nIl frate pazzo.\nNei mesi seguenti il monaco si dedic\u00f2 alla catalogazione delle pietre raccolte: inquieto per la sempre crescente freddezza riservatagli dai suoi superiori, Avelyn approfitt\u00f2 di un incidente nel laboratorio dell'abbazia per raccogliere un'ematite. Quella notte nella sua forma spirituale scopr\u00ec che l'Abate Dalembert Markwart e i suoi collaboratori avevano intenzione di vendere ai mercanti molte delle pietre raccolte e di sbarazzarsi di lui, considerandolo una spina nel fianco troppo pericolosa.\nDeluso dalla Chiesa e dai suoi capi, il monaco fugg\u00ec con una sostanziosa scorta di pietre e durante la fuga ebbe una visione sul risveglio del Demone Dactyl; da allora divenne per i villaggi del Golfo di corona il \"frate pazzo\" in quanto in ogni taverna allertava gli avventori del pericolo imminente e li coinvolgeva in risse che lui definiva \"addestramenti\". Durante uno di questi incontri-scontri, nella cittadina di Macomber, incontr\u00f2 Jilseponie Ault e la convinse a seguirlo diventando in poco tempo grandi amici. Nel villaggio di Dusberry il monaco venne pugnalato durante una rissa e per salvarsi us\u00f2 la pietra dell'anima e le forze di vitali di Jill che risanarono la ferita: dalla loro unione spirituale la ragazza acquis\u00ec una notevole conoscenza sugli usi delle pietre magiche mentre Avelyn ebbe informazioni sul misterioso passato della donna. Da quel momento cominci\u00f2 a pilotare il loro viaggio sempre pi\u00f9 verso nord; a Palmaris il monaco parl\u00f2 con Pettibwa e scopr\u00ec il villaggio di origine di Jill, conducendola l\u00ec per incoraggiare il suo recupero della memoria.\nEppure, mentre Avelyn aveva voltato le spalle alla Chiesa, essa al contrario, non si era dimenticata mai di lui. A Quintall, uno dei Preparatori che avevano accompagnato il monaco alla ricerca delle pietre magiche, gli fu dato il titolo di \u2018'Fratello Giustizia'\u2019 e fu inviato in missione per eliminare il frate pazzo e riprendere le gemme magiche. Una volta trovato Avelyn nel lontano villaggio del nord di Dundalis, Quintall rap\u00ec Jilseponie al fine di attirare in una trappola il monaco; per fortuna, il frate pazzo, si trovava nelle Terre dei Boschi e non tard\u00f2 ad incontrare il ranger Elbryan Wyndon e a spiegargli la sua drammatica situazione; insieme a lui Avelyn riusc\u00ec a sconfiggere Fratello Giustizia e a salvare Pony.\nLa guerra del demone.\nBen presto l'esercito di Bestebulzibar attacc\u00f2 i villaggi della Terra dei Boschi e Avelyn assieme ai suoi amici diressero l'evacuazione della popolazione inerme e la successiva guerriglia ai danni degli invasori: nonostante le numerose vittorie, Avelyn si rese conto che se non si fosse eliminato il collante dell'esercito nemico i regni degli uomini sarebbero crollati prima o poi. Per questo motivo decise di recarsi nel Barbacan e affrontare il Demone Dactyl. Nelle viscere del Monte Aida, residenza dell'oscura creatura, il monaco fu separato dai suoi amici e dovette lottare da solo contro Bestesbulzibar. La forza del demone era troppo grande anche per la sua abilit\u00e0 e per le sue pietre, e cos\u00ec Avelyn fu costretto all'estremo sacrificio: con la spada elfica del Ranger infranse un'ametista enorme dall'immenso potere magico ma i cui usi non erano stati identificati mai, nemmeno dai monaci di St-Mere Abelle. La rottura della grande gemma rilascio una quantit\u00e0 di energia spaventosa che distrusse il dactyl e priv\u00f2 il monaco della vita seppellendolo sotto tonnellate di roccia: solo il suo braccio rimase in superficie."}
{"id": "2361616", "revid": "287204", "url": "https://it.wikipedia.org/wiki?curid=2361616", "title": "When the Rain Begins to Fall", "text": "When the Rain Begins to Fall \u00e8 una celebre canzone pop incisa nel 1984 da Jermaine Jackson e da Pia Zadora e facente parte della colonna sonora del film di fantascienza di James Fargo \"Voyage of the Rock Aliens\" (1984), dove Pia Zadora interpretava uno dei ruoli principali.\nIl disco, uscito su etichetta Arista Records e prodotto da Jack White, fu n. 1 in Francia (dove rimase nella Top 50 per 27 settimane, delle quali 18 nella Top 10), Germania, Paesi Bassi, e Svizzera (per 5 settimane tra il 1984 e il 1985) e n. 2 in Austria.\nIn Francia, dove vendette oltre un milione di copie, fu disco di platino nel 1985 e risulta essere l'87\u00ba disco pi\u00f9 venduto di tutti i tempi; fu invece disco d'oro nei Paesi Bassi (40.000 copie vendute) e in Germania (150.000 copie vendute), rispettivamente nel 1984 e nel 1985.\nAutori del brano sono Peggy March, Michael Bradley e Steve Wittmack.\nDescrizione.\nTesto e musica.\nSi tratta di un brano d'amore. L'espressione \"When the rain begins to fall\", vale a dire \u201cQuando la pioggia inizia a cadere\u201d, \u00e8 un'evidente metafora delle difficolt\u00e0 della vita o delle difficolt\u00e0 che si possono incontrare in un rapporto di coppia. A questa espressione poi fa seguito un'altra, altrettanto metaforica, ovvero \"I'll be the sunshine in your life\" (\u201cSar\u00f2 il sole nella tua vita\u201d), che equivale a una sorta di incoraggiamento all'altra persona (la persona amata) a non abbattersi mai, oltre alla garanzia di starle sempre a fianco, anche nei momenti pi\u00f9 difficili.\nIl brano \u00e8 accompagnato da una melodia molto ritmata dall'inizio alla fine.\nVideo musicale.\nIl video) della canzone venne girato in Italia, a Sperlonga; le riprese, durate sei giorni, furono dirette da Bob Giraldi, il fonico era Luciano Muratori, ed \u00e8 sottotitolato in francese.\nCover.\nDel brano sono state incise diverse cover, tra cui quelle di Age Pee, Wisecr\u00e4cker (1998), Pappa Bear &amp; Van der Toorn (1998), Future Pop (2002), Nouky (2003), Christal K. (2005), Heavenly (2006).\n\u00c8 stata inoltre incisa, da parte di Desperado e di P\u00e1l Tam\u00e1s, una versione in lingua ungherese intitolata \"A csillagokban j\u00e1runk\" (= \u201cCamminiamo nelle stelle\u201d), uscita nel febbraio del 2007."}
{"id": "2361617", "revid": "161374", "url": "https://it.wikipedia.org/wiki?curid=2361617", "title": "Treni regionali", "text": ""}
{"id": "2361622", "revid": "228587", "url": "https://it.wikipedia.org/wiki?curid=2361622", "title": "Skip Spence", "text": "Biografia.\nNacque a Windsor, Ontario, Canada, dove visse fino alla fine degli anni cinquanta, quando i genitori decisero di trasferirsi a San Jose, California. La sua carriera fu minata dalla dipendenza da droghe sommata a problemi di salute mentale. Un biografo lo descrisse come un uomo che \"\"n\u00e9 mor\u00ec giovane n\u00e9 ebbe la possibilit\u00e0 di trovare una via d'uscita\".\" Durante il suo periodo d'attivit\u00e0 sotto gli occhi dell'opinione pubblica, ebbe una forte influenza sulla e, principalmente sul folk psichedelico."}
{"id": "2361623", "revid": "1718925", "url": "https://it.wikipedia.org/wiki?curid=2361623", "title": "Makara (mitologia indiana)", "text": "Il Makara \u00e8 una creatura mitica della mitologia indiana. Era il \"vahana\" di Ga\u1e45g\u0101 e Varu\u1e47a e l'insegna di Kama, raffigurato sulla sua bandiera (\"dhwaja\") \"Karkadhvaja\". \nLa tradizione lo descrive come una creatura acquatica, a volte identificato con il coccodrillo, a volte col delfino. In alcune raffigurazioni ha un corpo di pesce e la testa di elefante. In altre risulta essere un drago con la proboscide. Rappresenta l'acqua, fonte di vita e di fertilit\u00e0. In astrologia \u00e8 il segno del Capricorno. Viene utilizzato spesso come figura decorativa all'interno di frontoni, archi e cornici. La diffusione di questa figura \u00e8 concentrata nella parte sud-orientale dell'India. Il Makara \u00e8 divenuto un motivo decorativo molto utilizzato in particolare nell'arte Giavanese e nell'arte Khmer e Cham. \nNell'arte indiana il makara \u00e8 un motivo ricorrente sulle entrate (\"toran\") di templi e monumenti.\nCriptozoologia.\nAlcuni criptozoologi associano il Makara al Trunko."}
{"id": "2361625", "revid": "1078002", "url": "https://it.wikipedia.org/wiki?curid=2361625", "title": "Primary Domain Controller", "text": "In informatica il Primary Domain Controller (o PDC) di un dominio \u00e8 un server in una rete con sistemi Windows NT che si occupa di gestire il dominio su cui \u00e8 eseguita la Active Directory (AD) principale ovvero quello che supporta l'intera rete, anche formata da diversi domini (nel linguaggio Windows \"foresta\" di domini). Pertanto, i server che eseguono i domini aggiunti al dominio primario non sono dei PDC, ma dei DC (Domain controller). Nel caso di dominio semplice ovvero con un'unica struttura AD allora il PDC coincide con l'unico DC e quindi si potrebbe parlare unicamente di DC.\nMolte volte viene affiancato al PDC un sistema di backup col nome di Backup Domain Controller.\nPer cautelarsi contro eventuali guasti o errori del PDC, poteva essere presente un \"Backup Domain Controller\" (BDC) che conservasse copie di sola lettura del database (per\u00f2 questi non conteneva tutti i dati come il primo). Tuttavia la presenza del BDC sempre sincronizzato insieme al PDC comportava un rallentamento consistente delle attivit\u00e0 a causa dell'eccessivo traffico della rete. Infatti in Windows 2000 il PDC \u00e8 sostituito da Active Directory, perfezionato rispetto alla versione precedente.\nPer definizione, un PDC pu\u00f2 essere svolto solo da un server Microsoft (invece, i DC possano essere di altre piattaforme a cominciare dai sistemi Linux), sebbene un software come Samba possa simulare molto bene un PDC (o, meglio, la sua active directory).\nPrimary domain controller e domain controller sono concetti che pur di origine Microsoft ora sono utilizzati in senso generale, anche disgiunti da ambienti non Microsoft/Windows in senso stretto."}
{"id": "2361631", "revid": "373316", "url": "https://it.wikipedia.org/wiki?curid=2361631", "title": "Wuerzburg", "text": ""}
{"id": "2361636", "revid": "1504506", "url": "https://it.wikipedia.org/wiki?curid=2361636", "title": "Margraviato", "text": ""}
{"id": "2361639", "revid": "367445", "url": "https://it.wikipedia.org/wiki?curid=2361639", "title": "Phi\u00e0le", "text": ""}
{"id": "2361643", "revid": "1305772", "url": "https://it.wikipedia.org/wiki?curid=2361643", "title": "Taraschi", "text": "La parola \"taraschi\" pu\u00f2 essere riferita a:"}
{"id": "2361650", "revid": "200578", "url": "https://it.wikipedia.org/wiki?curid=2361650", "title": "Diocesi di Anglona-Tursi", "text": ""}
{"id": "2361652", "revid": "6923", "url": "https://it.wikipedia.org/wiki?curid=2361652", "title": "Teesside", "text": "Teesside \u00e8 una conurbazione della regione Nord Est dell'Inghilterra.\n\u00c8 stata un'unit\u00e0 amministrativa fino al 1974, comprendente le citt\u00e0 di Middlesbrough, Stockton-on-Tees, Hartlepool, Redcar e Billingham.\nNel censimento del 2001 contava 365.323 abitanti.\n\u00c8 un'importante zona industriale, ma recentemente ha visto calare notevolmente l'occupazione.\nIl nome deriva da quello del fiume Tees che la attraversa."}
{"id": "2361662", "revid": "547034", "url": "https://it.wikipedia.org/wiki?curid=2361662", "title": "Esfandyar", "text": "Esfandyar (anche noto come \"Esfandyar\" o \"Asfandyar\") \u00e8 un leggendario eroe persiano. Era il figlio e principe ereditario del re Goshtasp (medio persiano \"Wishtasp\", avestico \"Vishtaspa\") e fratello del pio Pashotan (medio persiano \"Peshotan\", avestico \"Peshotanu\").\nEtimologia.\nL'arabo-persiano Esfandyar deriva dal medio persiano \"Spandadat\" o \"Spandyat\" (a seconda dei testi Pahlavi) che a sua volta deriva dall'avestico \"Spentodata\" \"dato dalla generosit\u00e0\" o \"dato dal santo\" (vedi Amesha Spenta). Il medio persiano ricostruito *\"Spendata\" forse motiva una forma simile in antico persiano. \nShahnameh.\nEsfandyar \u00e8 conosciuto principalmente per la battaglia con Rostam, descritta da Ferdowsi nel Shahnameh (\"Libro dei Re\"). L'episodio \u00e8 uno dei pi\u00f9 lunghi del poema e uno dei punti salienti:\nEsfandyar \u00e8 il successore designato dal padre Goshtasp, a patto che riesca a respingere un'invasione in lontane province. Esfandyar riesce nell'impresa, ma suo padre lo incarica di un'altra missione per reprimere una ribellione nel Turan. Esfandyar termina la missione con successo. Goshtasp, conscio di una predizione che prevede la morte del figlio per mano di Rostam, costringe Esfandyar a catturare Rostam e a portarglielo in catene per punirlo della sua arroganza e per il suo mancato dovuto rispetto al re. Inizialmente Esfandyar protesta, ricordando al padre la fama di Rostam, l'et\u00e0 e i servizi resi alla dinastia, ma alla fine asseconda i desideri paterni e va alla ricerca di Rostam.\nMentre si avvicina alla residenza di Rostam, Esfandyar gli invia un messaggio contenente i motivi e gli scopi della sua missione. Rostam rifiuta di essere incatenato, ma accetta di accompagnare il giovane principe dal re. Esfandyar insiste ma Rostam, anche se disposto a fare molte concessioni, non si piega e alla fine ingaggiano un duello. Rostam ignora che Esfandyar si \u00e8 bagnato in una pozza dell'invincibilit\u00e0. Esfandyar non subisce danni dai colpi di Rostam, mentre Rostam viene gravemente ferito.\nChiedendo una tregua per fasciare le ferite, Rostam si ritira. Scopre allora il segreto di Esfandyar e della sua debolezza: quando Esfandyar nuota nella pozza dell'invincibilit\u00e0, tiene gli occhi chiusi. In quel momento pu\u00f2 essere vinto. Rostam quindi foggia una freccia a punta forcuta con una penna di Simurgh e un ramoscello di tamarisco. Quando il mattino seguente riprendono la battaglia, Esfandyar \u00e8 ucciso da un colpo in mezzo agli occhi."}
{"id": "2361663", "revid": "585241", "url": "https://it.wikipedia.org/wiki?curid=2361663", "title": "Bocciaforte", "text": ""}
{"id": "2361667", "revid": "1573940", "url": "https://it.wikipedia.org/wiki?curid=2361667", "title": "Cystophora cristata", "text": "La foca dal cappuccio (Cystophora cristata ), unica specie del genere Cystophora , \u00e8 un pinnipede artico che prende il nome dalla cresta a proboscide o cappuccio gonfiabile del maschio che si estende dalle narici fin sotto gli occhi. Sebbene lo ricordi un po' alla lontana, il muso gonfiabile della foca dal cappuccio non \u00e8 per\u00f2 uguale a quello dell'elefante marino.\nDescrizione.\nLe foche dal cappuccio sono dei grossi animali. I maschi adulti raggiungono la lunghezza massima di circa 250\u2013270\u00a0cm e pesano circa 200\u2013400\u00a0kg; le femmine sono pi\u00f9 piccole, circa 200\u2013220\u00a0cm e hanno un peso proporzionalmente minore. La foca adulta \u00e8 di color grigio scuro o nero con un certo numero di segni irregolari sul dorso. Questi sono trasversali, di dimensioni di 5\u20138\u00a0cm, e si fanno pi\u00f9 piccoli verso il collo. Tali segni sono sovente circondati da un cerchio con macchioline biancastre. La foca \u00e8 pi\u00f9 chiara nelle parti inferiori. La femmina in genere \u00e8 pi\u00f9 chiara del maschio e con segni meno distinti.\nIl cappuccio.\nQuando il cappuccio (o cresta) del maschio si gonfia \u00e8 alto da 20 a 23\u00a0cm e lungo 30. \u00c8 in massima parte formato da tessuto elastico. Non comprende alcun rivestimento di grasso sottocutaneo, ma all'interno \u00e8 rivestito da un prolungamento delle membrane nasali e diviso nel mezzo dal setto nasale. Lo stesso cappuccio viene gonfiato con aria dallo stomaco e dalla gola; quando si sgonfia, pende gi\u00f9 dall'estremit\u00e0 del muso in modo simile alla proboscide dell'elefante marino. La funzione di questa cresta non \u00e8 ancora del tutto chiara. Si \u00e8 avuto occasione di vedere, ad esempio, una foca molto adirata gonfiare il cappuccio, ma in altre circostanze, quando \u00e8 stata disturbata, non l'ha gonfiato. Altre foche sono state viste gonfiare una vescica rossa o rosa da una narice, ma anche questo avviene solo occasionalmente e le foche la gonfiano sia quando sono adirate, che quando non vengono irritate. Questa vescica \u00e8 presente solo in una narice - in genere solo la sinistra. \u00c8 parte del rivestimento membranoso della narice stessa, e si pensa che questa si gonfi dopo il cappuccio. Di tanto in tanto, la foca dal cappuccio viene citata anche come foca dal naso a vescica, in ragione per l'appunto delle sue strane abitudini, sulle quali c'\u00e8 parecchio ancora da apprendere. Non \u00e8 un compito facile, dato che si tratta di un animale solitario che trascorre buona parte del tempo o in mare o nelle parti pi\u00f9 remote dei ghiacci delle banchise.\nDistribuzione e habitat.\nLe foche dal cappuccio sono animali assenzialmente solitari, ma si raggruppano nel periodo della riproduzione. Si trovano nell'Atlantico del nord e nell'Oceano Artico, da Terranova, nella parte settentrionale intorno alla Groenlandia, specie nello stretto di Danimarca, e a nord delle Svalbard e dell'Isola degli Orsi. Malgrado questo habitat settentrionale relativamente limitato, le foche dal cappuccio di tanto in tanto si spostano a una certa distanza dalle loro abituali zone.\nDiverse di loro sono state viste anche intorno alle Isole Britanniche, e una a sud del fiume Orwell nel Suffolk. Alcune foche dal cappuccio girovaganti si sono spinte verso il golfo di Biscaglia, mentre dall'altra parte dell'Atlantico si sono spostate sporadicamente a sud di Cape Canaveral in Florida.\nLa popolazione mondiale delle foche dal cappuccio \u00e8 stata calcolata intorno alle 592.000 unit\u00e0, ma una valutazione accurata \u00e8 difficile in considerazione delle loro abitudini solitarie. Negli ultimi anni si sono registrati dei mutamenti nella popolazione; sono aumentate di numero intorno a Jan Mayen, ma nello stesso periodo sono diminuite nei pressi di Terranova. Si pensa che ci\u00f2 sia dovuto alle variazioni climatiche in questa parte dell'Atlantico settentrionale e dell'Oceano Artico.\nL'habitat consueto della foca dal cappuccio \u00e8 costituito dal ghiaccio che va alla deriva nell'Oceano Artico. Verso la fine dei mesi estivi le foche si disperdono intorno allo stretto di Danimarca e in questo periodo conducono una vita solitaria. Si sa pochissimo dei loro spostamenti data l'inaccessibilit\u00e0 dei mari settentrionali, ma si vedono durante il periodo delle migrazioni delle foche della Groenlandia nelle regioni di Terranova. Le foche dal cappuccio stanno sui margini pi\u00f9 avanzati delle masse di ghiaccio, pi\u00f9 distanti dalla terra di quanto non stiano le foche della Groenlandia. Qui si riuniscono in piccoli gruppi familiari e subito dopo nasce la prole. La maggior parte delle nascite avviene da marzo in poi.\nQuando lasciano i ghiacciai intorno a Terranova le foche si spostano verso nord di nuovo e quindi si vedono nello stretto di Danimarca, a est della Groenlandia, in giugno e luglio, allorquando si riuniscono in gruppi sul ghiaccio per la muta. Completata la muta, le foche ritornano in mare e riappaiono solo quando si trovano al largo di Terranova l'anno successivo. I loro spostamenti in questo periodo sono un mistero. Si pu\u00f2 vederle in grandi gruppi. Probabilmente sostano nei mari circostanti la Groenlandia per nutrirsi.\nBiologia.\nAlimentazione.\nI particolari della dieta delle foche dal cappuccio non si conoscono molto bene, se si eccettua il fatto che si nutrono di pesci, come il merluzzo e l'aringa. Mangiano pure molluschi, stelle marine, polpi e calamari. Probabilmente, come per la maggior parte delle foche, si nutrono di quello che capita o che \u00e8 facilmente disponibile. Cos\u00ec, come le foche grigie, si cibano di merluzzo se si trovano in prossimit\u00e0 di un banco di merluzzi, ma non rifiutano salmoni se ne hanno a portata di bocca.\nRiproduzione.\nDurante il periodo di riproduzione le foche si raggruppano sui ghiacci, ma non vi trovano gli harem come succede per gli elefanti marini. Tuttavia, formano gruppi familiari composti da un maschio, una femmina e dalla piccola foca. Se la prole viene minacciata la difendono. Alla nascita le piccole foche sono lunghe circa 100\u00a0cm e pesano intorno ai 25\u00a0kg. Perdono il mantello di peli lanuginosi bianchi poco prima di venire alla luce. Il loro mantello \u00e8 allora argenteo-azzurro, formato da peli corti sul dorso, che si distingue nettamente dal color bianco-crema delle parti inferiori. Le piccole foche dal dorso argenteo sono note come foche dal dorso azzurro (\"blueback\"). Succhiano solo per due o tre settimane, e poi gli adulti si accoppiano di nuovo e lasciano che la prole provveda a se stessa. Una volta abbandonate, le piccole foche sostano sul ghiaccio ancora per una quindicina di giorni e poi si portano in mare.\nConservazione.\nIl pi\u00f9 grande nemico della foca dal cappuccio \u00e8 l'orso polare che abita gli stessi mari. Questi orsi sono pi\u00f9 pericolosi per le piccole foche che per gli adulti. Anche l'uomo \u00e8 nemico della foca dal cappuccio, visto che le piccole foche dal dorso azzurro sono il bersaglio principale dei cacciatori. Alcune sono cacciate anche dagli Inuit che ne mangiano la carne."}
{"id": "2361670", "revid": "697352", "url": "https://it.wikipedia.org/wiki?curid=2361670", "title": "Tobiolo e l'angelo (Verrocchio)", "text": "Tobiolo e l'angelo \u00e8 un dipinto a tempera su tavola (83,6x66 cm) di Andrea del Verrocchio, databile al 1470-1475 e conservato nella National Gallery di Londra.\nStoria.\nRappresentazioni dell'Arcangelo Raffaele e del suo leggendario aiuto nel viaggio a Tobia sono relativamente frequenti nella Firenze del Rinascimento, poich\u00e9 erano associate alla protezione dei giovani che partivano in viaggio, magari per formarsi a fianco dei padri praticando in una delle numerose filiali commerciali all'estero delle banche fiorentine. Esisteva anche una confraternita in cui l'arcangelo era specialmente venerato.\nIl dipinto venne acquistato dal museo nel 1867.\nDescrizione e stile.\nNel Libro di Tobia l'angelo Raffaele (definito arcangelo solo nei testi apocrifi), venne invocato da Tobi, uomo giusto e povero, affinch\u00e9 accompagnasse suo figlio Tobia, spesso chiamato Tobiolo, a riscuotere un credito di dieci talenti d'argento contratto dieci anni prima. Durante il viaggio Raffaele indic\u00f2 a Tobia la strada pi\u00f9 sicura e lo salv\u00f2 pi\u00f9 di una volta, senza mai rivelarsi come angelo, se non alla fine della vicenda.\nRaffaele \u00e8 rappresentato a sinistra mentre conduce a braccetto Tobia, come nel precedente dipinto di Piero del Pollaiolo (1465-1470 circa). L'angelo si \u00e8 gi\u00e0 rivelato mostrando le ali e Tobia lo guarda senza per\u00f2 sorpresa. Il giovane \u00e8 abbigliato in maniera elegante, con una veste corta, un mantello blu e nero al vento, calzoni rossi e alti stivali da viaggio. Come dal racconto biblico reca in mano il pesce che l'angelo gli ha fatto catturare nel Tigri salvandolo dal morso che l'animale stava per dargli al piede (con la bile del pesce il ragazzo guarir\u00e0 la cecit\u00e0 del padre). Una linea rossa lungo l'animale mostra che esso \u00e8 sventrato: le sue miracolose viscere stanno infatti nella scatolina che regge l'angelo. Oltre al pesce il ragazzo tiene un foglio con su scritto \"ricordo\", un memorandum di un credito da riscuotere che suo padre gli aveva affidato.\nAnche il cagnolino, oggi quasi del tutto sbiadito, fa parte del racconto tradizionale, come compagno di Tobia che volle seguire nel viaggio.\nLo stile del dipinto dimostra la pratica del disegno, con dettagli grafici derivati dalla tradizione orafa che molti artisti fiorentini del Rinascimento praticavano, Verocchio compreso. I tessuti sono molto decorati, le linee si incurvano con eleganza e le figure hanno il passo e l'eleganza di danzatori. Scultoreo \u00e8 invece il panneggio pesante a effetto bagnato che si nota ad esempio nel mantello dell'angelo: una caratteristica tipica di Verrocchio e della sua bottega, dalla quale uscivano anche molte sculture.\nIl basso orizzonte fa torreggiare i personaggi, che sembrano dominare il paesaggio, in cui si riconoscono colline, campi coltivati, un fiume e un castello. Dettagli del paesaggio o del terreno sono i pi\u00f9 deboli dell'opera e mostrano un'altra mano, non particolarmente dotata.\nLa mano di Leonardo.\nAlcuni studi hanno ipotizzato che ci sia stata almeno una collaborazione di Leonardo all'opera del Verrocchio, cos\u00ec come \u00e8 stato nel \"Battesimo di Cristo\". In particolare alcuni elementi, tratti vividamente dallo studio dal vero della natura, come la realistica squamosit\u00e0 del pesce o l'energia scattante del cagnolino, sono state proposte come dettagli leonardeschi, anche se si tratta di attribuzioni non universalmente condivise. Le pennellate del cagnolino sono compatibili con lo stile di Leonardo e la sua evanescenza potrebbe essere dovuta a un suo non riuscito esperimento tecnico come se ne trovano spesso nella sua carriera."}
{"id": "2361674", "revid": "767487", "url": "https://it.wikipedia.org/wiki?curid=2361674", "title": "Four By Art", "text": "I Four By Art sono un gruppo musicale italiano formatosi nel 1982.\nBiografia.\nConsiderati, insieme agli Statuto, ed agli Underground Arrows uno dei gruppi pi\u00f9 importanti del modernismo in Italia, i Four By Art sono un gruppo che si ispira al sixties-sound in molte delle sue innumerevoli sfaccettature. Il loro stile fonde il sound grezzo del garage rock e del R&amp;B con in aggiunta richiami psichedelici senza mancare di essere pulito e melodico.\nNel 1986, con all'attivo 2 album e di live si sciolgono, per poi riunirsi in una nuova formazione nella primavera del 2002.\nNel 2017 pubblicano un nuovo album \"Inner Sounds\" per l'etichetta \nArea Pirata"}
{"id": "2361675", "revid": "174925", "url": "https://it.wikipedia.org/wiki?curid=2361675", "title": "Modello E-R", "text": "In informatica, nell'ambito della progettazione dei database, il modello entit\u00e0-relazione (o \"modello entit\u00e0-associazione\"; pi\u00f9 comunemente modello E-R) \u00e8 un modello teorico per la rappresentazione concettuale e grafica dei dati a un alto livello di astrazione, formalizzato da Peter Chen nel 1976.\nIl modello entit\u00e0-relazione viene spesso utilizzato nella prima fase della progettazione di una base di dati, nella quale \u00e8 necessario tradurre le informazioni risultanti dall'analisi di un determinato dominio in uno schema concettuale, detto diagramma entit\u00e0-relazione (o diagramma E-R).\nNell'ambito della progettazione ingegneristica delle basi di dati si distinguono tre livelli indipendenti e consecutivi di progettazione: progettazione concettuale, progettazione logica, progettazione fisica. Propriamente, il modello E-R \u00e8 la tecnica-principe per la fase di progettazione concettuale, il modello relazionale per quella di progettazione logica. Solamente nell'ultima fase di progettazione fisica, si prendono in considerazione i \"software\" e \"hardware\" applicativi, proprietari e non, esistenti sul mercato.\nGeneralit\u00e0.\nIl modello E-R si basa su un insieme di concetti molto vicini alla realt\u00e0 di interesse: quindi facilmente intuibili dai progettisti (e in genere considerati sufficientemente comprensibili e significativi anche per i non-tecnici), ma non implementabili sugli elaboratori. Infatti, pur essendo orientato alla progettazione di basi di dati, il modello prescinde dai criteri specifici di organizzazione fisica dei dati persistenti nei sistemi informatici. Esistono tecniche per la traduzione dei concetti ad alto livello (meglio comprensibili per gli umani) in concetti di pi\u00f9 basso livello tipici dei vari modelli logici (ad esempio il modello relazionale) implementati nei diversi DBMS esistenti.\nIl modello E-R ha rappresentato per lungo tempo (e forse ancora oggi) uno degli approcci pi\u00f9 solidi per la modellazione di domini applicativi in ambito informatico; per questo motivo, \u00e8 stato spesso usato anche al di fuori del contesto della progettazione di database, ed \u00e8 stato utilizzato come modello di riferimento per numerose altre notazioni per la modellazione. Al modello E-R era ispirata, tra l'altro, la notazione OMT poi confluita in UML.\nTramite una superchiave identificativa (campi: ID_codice padre, ID_codice figlio), lo schema Entit\u00e0-Associazione rappresenta un grafo ad albero su un numero di livelli a piacere (in particolare anche una distinta base), assai diffusa nel mondo informatico. La \"Sunburst Chart\" consente una agevole e diffusa rappresentazione grafica di dati gerarchici.\nI costrutti principali del modello.\nAnalisi dei principali costrutti del modello E-R: entit\u00e0, associazioni e attributi.\nEntit\u00e0.\nRappresentano classi di oggetti (fatti, cose, persone, ...) che hanno propriet\u00e0 comuni ed esistenza autonoma ai fini dell'applicazione di interesse. Un'occorrenza di un'entit\u00e0 \u00e8 un oggetto o istanza della classe che l'entit\u00e0 rappresenta. Non si parla qui del valore che identifica l'oggetto ma dell'oggetto stesso. Un'interessante conseguenza di questo fatto \u00e8 che un'occorrenza di entit\u00e0 ha un'esistenza indipendente dalle propriet\u00e0 ad essa associate. In questo, il modello E-R presenta una marcata differenza rispetto al modello relazionale nel quale non possiamo rappresentare un oggetto senza conoscere alcune sue propriet\u00e0.\nIn uno schema ogni entit\u00e0 ha un nome che la identifica univocamente e viene rappresentata graficamente tramite un rettangolo con il nome dell'entit\u00e0 al suo interno.\nAssociazione.\nLe associazioni (dette anche relazioni) rappresentano un legame tra due o pi\u00f9 entit\u00e0.\nIl numero di entit\u00e0 legate \u00e8 indicato dal grado dell'associazione: un buono schema E-R \u00e8 caratterizzato da una prevalenza di associazioni con grado due.\n\u00c8 possibile legare un'entit\u00e0 con se stessa (attraverso un'associazione ad anello), nonch\u00e9 legare le stesse entit\u00e0 con pi\u00f9 associazioni.\nDi norma viene rappresentata graficamente da un rombo contenente il nome dell'associazione. Il nome pu\u00f2 essere un verbo in modo da fornire una direzione di lettura, oppure pu\u00f2 essere un sostantivo in modo da non dare una direzione di lettura. L'orientamento accademico e professionale pi\u00f9 recente propende per l'utilizzo del sostantivo proprio per evitare di dare un verso all'associazione.\nAttributi.\nLe entit\u00e0 e le associazioni possono essere descritte usando una serie di attributi. Tutti gli oggetti della stessa classe entit\u00e0 (o associazione) hanno gli stessi attributi: questo \u00e8 ci\u00f2 che si intende quando si parla di oggetti simili.\nLa scelta degli attributi riflette il livello di dettaglio con il quale vogliamo rappresentare le informazioni sulle entit\u00e0 e sulle relazioni.\nPer ciascuna classe entit\u00e0 o associazione si definisce una chiave. La chiave \u00e8 un insieme minimale di attributi che identifica univocamente un'istanza di entit\u00e0 o associazione.\nL'attributo si rappresenta con un'ellisse al cui interno viene specificato il nome dell'attributo o anche semplicemente, nel caso di diagrammi complessi, indicandone solo il nome, eventualmente in corrispondenza. In caso di chiave primaria, il nome dell'attributo viene sottolineato o cerchiato.\nAltri costrutti del modello.\nCardinalit\u00e0 delle associazioni.\nVengono specificate per ciascuna entit\u00e0 che partecipa a una associazione e indicano quante volte, in una associazione tra entit\u00e0, un'occorrenza di una di queste entit\u00e0 pu\u00f2 essere legata ad occorrenze delle altre entit\u00e0 coinvolte nell'associazione (indica il minimo e il massimo delle occorrenze).\nCardinalit\u00e0 degli attributi.\n\u00c8 possibile definire vincoli di cardinalit\u00e0 anche sugli attributi, con due scopi:\nSe la specifica del vincolo manca, come avviene nella maggioranza dei casi, la cardinalit\u00e0 dell'attributo \u00e8 (1,1).\nConsideriamo il seguente esempio:\nPoich\u00e9 sul Nome manca la specifica del vincolo di cardinalit\u00e0, vuol dire che la cardinalit\u00e0 \u00e8 (1,1).\nIdentificatori delle entit\u00e0.\nCostituiscono un sottoinsieme degli attributi di un'entit\u00e0 che identificano in maniera univoca ogni occorrenza della stessa entit\u00e0.\nUn esempio pu\u00f2 essere costituito dall'attributo CodiceFiscale dell'entit\u00e0 CittadinoItaliano. \u00c8 infatti noto che ogni occorrenza dell'entit\u00e0 CittadinoItaliano, ossia ogni cittadino residente nel territorio della Repubblica Italiana, pu\u00f2 essere inequivocabilmente identificato dal suo codice fiscale. Questo significa che non possono esistere due cittadini italiani aventi lo stesso codice fiscale (a meno che non si verifichi un caso di omocodia).\nGeneralizzazioni.\nRappresentano dei legami logici esistenti tra due o pi\u00f9 entit\u00e0.\nTra le entit\u00e0 coinvolte si distinguono:\nLe entit\u00e0 figlie costituiscono dei \"casi particolari\" dell'entit\u00e0 padre. Ogni attributo dell'entit\u00e0 padre \u00e8 anche attributo delle entit\u00e0 figlie, ma le entit\u00e0 figlie possono avere degli attributi che le differenziano dal padre e dai fratelli.\nNell'esempio seguente si evidenzia che:\nLe generalizzazioni si distinguono in \"totali\" e \"parziali\". Una generalizzazione \u00e8 totale quando l'unione dei sottoinsiemi dei figli costituisce l'insieme del padre. Ad esempio la generalizzazione da persona a uomo o donna \u00e8 totale poich\u00e9 tutte le persone sono o uomini o donne, quindi, unendo i sottoinsiemi degli uomini e delle donne si ottiene l'insieme delle persone. Una generalizzazione \u00e8 parziale quando invece l'unione dei sottoinsiemi dei figli non identifica globalmente l'insieme del padre. Ad esempio un'entit\u00e0 padre MezzoDiLocomozione con le entit\u00e0 figlie Bicicletta ed Automobile \u00e8 una generalizzazione parziale, in quanto oltre alle biciclette ed alle automobili esistono altri mezzi di locomozione come ciclomotori, treni, navi, ecc. L'unione dei sottoinsiemi Bicicletta e Automobile non \u00e8 quindi sufficiente per identificare l'insieme padre MezziDiLocomozione.\nUna generalizzazione pu\u00f2 essere inoltre \"esclusiva\" o \"sovrapposta\". Una generalizzazione \u00e8 esclusiva quando l'intersezione dei sottoinsiemi dei figli \u00e8 vuota; \u00e8 invece sovrapposta quando l'intersezione dei sottoinsiemi dei figli non \u00e8 vuota. Un'entit\u00e0 padre Lavoratore con le entit\u00e0 figlie Impiegato e Studente identifica una generalizzazione sovrapposta in quanto possono esistere degli impiegati che sono contemporaneamente studenti.\nIn conclusione, una generalizzazione pu\u00f2 essere:\nModello dei dati Entity\u2013attribute\u2013value (EAV).\nUn modello dei dati \"Entity\u2013attribute\u2013value (EAV)\" \u00e8 utilizzato vantaggiosamente nei casi in cui le basi di dati sono costituite da:\nNell'ambito della \"business intelligence\", una struttura informativa di questo tipo potrebbe essere un cubo OLAP multidimensionale, del quale l'utente ha spesso l'esigenza di aggiungere qualche dimensione di analisi, di numero non prevedibile e variabile nel tempo: le tabelle EAV danno una rappresentazione di sintesi quando i dati da analizzare sono estremamente sparsi, ad esempio in una base di conoscenza biomedicale. Lo stesso modello EAV pu\u00f2 anche essere utilizzato per importare le tabelle EAV direttamente nel cubo OLAP.\nUn modello E-R presenterebbe il limite di gestire tutte le tabelle nel solito modo, anche dal punto di vista visivo, a prescindere dalla loro dimensione ed importanza. L\u2019\"Entity\u2013attribute\u2013value model\" \u00e8 un modello dei dati che supera questo limite, e permette di rappresentare i concetti in un modo efficiente dal punto di vista informatico, nelle situazioni in cui le singole entit\u00e0 sono descritte da un numero di attributi (propriet\u00e0, o parametri) relativamente molto pi\u00f9 piccolo di quelli potenzialmente idonei ad una rappresentazione concettuale e logica efficace.\nDocumentazione di schemi E-R.\nUno schema E-R non \u00e8 quasi mai sufficiente da solo a rappresentare nel dettaglio tutti gli aspetti di un'applicazione per varie ragioni. Innanzitutto in uno schema E-R compaiono solo i nomi dei vari concetti in esso presenti ma questo pu\u00f2 essere insufficiente per comprenderne il significato. Nel caso di schemi particolarmente complessi pu\u00f2 accadere di non riuscire a rappresentare in maniera comprensibile ed esaustiva i vari concetti.\nPer questo motivo risulta indispensabile corredare ogni schema E-R con una documentazione di supporto che possa servire a facilitare l'interpretazione dello schema stesso e a descrivere propriet\u00e0 dai dati rappresentati che non possono essere espressi direttamente dai costrutti del modello.\nEcco quindi l'esigenza di avere degli strumenti a completamento dello schema.\nRegole aziendali.\nUno degli strumenti pi\u00f9 usati dagli analisti di sistemi informativi per la descrizione di propriet\u00e0 di un'applicazione che non si riesce a rappresentare direttamente con modelli concettuali \u00e8 quello delle regole aziendali o \"business rules\". Questa accezione deriva dal fatto che nella maggior parte dei casi quello che si vuole esprimere \u00e8 proprio una regola del particolare dominio applicativo che stiamo considerando.\nIl termine \"regola aziendale\" viene usato dagli analisti con un'accezione pi\u00f9 ampia per indicare una qualunque informazione che definisce o vincola qualche aspetto di una applicazione. In particolare in base a una classificazione piuttosto consolidata, una regola aziendale pu\u00f2 essere:\nPer le regole del primo tipo \u00e8 chiaramente impossibile definire una sintassi precisa e si fa in genere ricorso a frasi in linguaggio naturale. Queste regole vengono tipicamente rappresentate tramite forma di glossari, raggruppando le descrizioni in maniera opportuna.\nLe regole che descrivono vincoli di integrit\u00e0 e derivazioni sono invece pi\u00f9 adatte a definizioni formali con sintassi pi\u00f9 o meno complesse. Dato per\u00f2 che non esistono standardizzazioni e che ogni formalismo scelto rischia di non essere sufficientemente espressivo faremo ricorso ancora a definizioni in linguaggio naturale avendo per\u00f2 cura di strutturare in maniera adeguata tali definizioni.\nIn particolare le regole che descrivono vincoli di integrit\u00e0 possono essere espresse sotto forma di asserzioni ovvero affermazioni che devono essere sempre verificate nella nostra base di dati. Per motivi di chiarezza e per favorirne la costruzione tali affermazioni devono essere atomiche, cio\u00e8 non possono essere decomposte in frasi che costituiscono ancora delle asserzioni. Inoltre poich\u00e9 vengono usate per documentare uno schema E-R le asserzioni vanno enunciate in maniera dichiarativa in una forma cio\u00e8 che non suggerisca un metodo per soddisfarle. Questo \u00e8 infatti un problema realizzativo e pertanto non pertinente alla rappresentazione concettuale. Quindi notazioni del tipo \"se &lt;condizione&gt; allora &lt;azione&gt;\" non sono adatte a esprimere regole aziendali quando queste documentano uno schema E-R. Una struttura predefinita per enunciare regole aziendali sotto forma di asserzioni potrebbe essere invece la seguente:\ndove i concetti citati possono corrispondere o a concetti che compaiono nello schema E-R a cui si fa riferimento oppure a concetti definibili da essi.\nLe regole aziendali che esprimono derivazioni possono essere espresse specificando operazioni (aritmetiche o di altro genere) che permettono di ottenere il concetto derivato. Una possibile struttura \u00e8 quindi:\nTecniche di documentazione.\nLa documentazione dei vari concetti rappresentati in uno schema ovvero le regole aziendali di tipo descrittivo pu\u00f2 essere prodotta facendo uso di un dizionario dei dati. Esso \u00e8 composto da due tabelle: la prima descrive le entit\u00e0 dello schema con il nome, una definizione informale in linguaggio naturale, l'elenco di tutti gli attributi (con eventuali descrizioni associate) e i possibili identificatori. L'altra tabella descrive le associazioni con il nome, una loro descrizione informale, l'elenco degli attributi (con eventuali descrizioni) e l'elenco delle entit\u00e0 coinvolte insieme alla loro cardinalit\u00e0 di partecipazione.\nPer quel che riguarda altre regole si pu\u00f2 far ricorso ancora ad una tabella nella quale vengono elencate le varie regole specificando di volta in volta la loro tipologia. Risulta importante rappresentare tutte le regole che descrivono vincoli non espressi dallo schema ma risulta a volte utile rappresentare anche regole che documentano vincoli gi\u00e0 espressi nello schema.\nTraduzione dello schema E-R.\nLa traduzione dello schema E-R in uno schema logico (basato su un modello logico, come per esempio il modello relazionale) \"equivalente\", in grado cio\u00e8 di rappresentare le stesse informazioni, \u00e8 un passaggio fondamentale della progettazione logica, che normalmente \u00e8 preceduto dalla fase di ristrutturazione di schema E-R. L'elemento principale della traduzione di schema E-R in uno schema logico equivalente \u00e8 il fatto che nel modello relazionale non esistono le \"associazioni\" (relationships), pertanto sia le \"entit\u00e0\" che le \"associazioni\" devono essere tradotte in \"relazioni\", tramite opportune regole codificate, in base agli identificatori principali determinati nella fase di ristrutturazione dello schema E-R, alla cardinalit\u00e0 delle associazioni e alla presenza di identificatori esterni.\nMentre la fase propedeutica di ristrutturazione di schema E-R \u00e8 solo parzialmente automatizzabile, dallo schema E-R \"ristrutturato\" vari \"software\" in commercio sono in grado di ricavare automaticamente lo schema relazionale corrispondente, la base dati vera e propria. Una conseguenza evidente di questi fatti, e ovviamente anche della natura dei modelli coinvolti, \u00e8 che l'attivit\u00e0 di ricavare automaticamente uno \"schema E-R\" dallo \"schema relazionale\" derivato in base all'\"implementazione fisica del DB\", funzionalit\u00e0 messa a disposizione da alcuni software, in generale non permette di ottenere lo schema E-R originale.\nIl nome di ogni entit\u00e0 corrisponde all'intestazione di una tabella-matrice, avente tante colonne quanti sono gli attributi della entit\u00e0. Se l'attributo \u00e8 una chiave primaria o parte di una superchiave composta da pi\u00f9 attributi, esso non potr\u00e0 assumere il valore NULL (attributo non opzionale, obbligatorio) e non potr\u00e0 assumere due occorrenze dello stesso valore (valori univoci, non ripetuti).\nSe l'associazione fra due o pi\u00f9 entit\u00e0 ha uno o pi\u00f9 attributi, normalmente l'associazione dar\u00e0 luogo a una tabella avente come chiave identificativa l'insieme delle chiavi primarie di tutte le entit\u00e0 collegate dalla relazione (con qualsiasi cardinalit\u00e0) e come campi gli attributi posti sulla relazione nello schema E-R. Questo passaggio, di carattere logico, non va confuso con la reificazione di una associazione in entit\u00e0, passaggio avente carattere concettuale che si pu\u00f2 realizzare nello schema E-R.\nIn un secondo passaggio, il numero delle tabelle pu\u00f2 essere significativamente ridotto, tenendo conto della cardinalit\u00e0 massima (unitaria, n-aria) che collega due tabelle."}
{"id": "2361676", "revid": "110157", "url": "https://it.wikipedia.org/wiki?curid=2361676", "title": "Pommern", "text": "Pommern \u00e8 un comune di 469 abitanti della Renania-Palatinato, in Germania.\n\u00c8 parte del circondario (\"Landkreis\") di Cochem-Zell (targa COC) e della comunit\u00e0 amministrativa (\"Verbandsgemeinde\") di Treis-Karden."}
{"id": "2361678", "revid": "838137", "url": "https://it.wikipedia.org/wiki?curid=2361678", "title": "Braulio Rodr\u00edguez Plaza", "text": "Biografia.\nMonsignor Braulio Rodr\u00edguez Plaza \u00e8 nato ad Aldea del Fresno il 27 gennaio 1944.\nFormazione e ministero sacerdotale.\nHa studiato scienze umanistiche, teologia e filosofia presso il seminario minore e il seminario conciliare di Madrid. Nel 1973 ha conseguito la laurea in teologia biblica presso la Pontificia Universit\u00e0 Comillas. Dal 1979 al 1981 ha studiato teologia biblica all'\u00c9cole biblique et arch\u00e9ologique fran\u00e7aise di Gerusalemme e nel 1990 ha conseguito il dottorato in teologia biblica presso la Facolt\u00e0 di teologia del nord della Spagna con sede a Burgos con una tesi intitolata \"Il processo di Ges\u00f9 prima del Sinedrio e della catechesi paleocristiana\".\nIl 3 aprile 1972 \u00e8 stato ordinato presbitero per l'arcidiocesi di Madrid dal cardinale Vicente Enrique y Taranc\u00f3n. In seguito \u00e8 stato parroco di due parrocchia a Cubas de la Sagra, vicario parrocchiale della parrocchia di San Miguel de Carabanchel, parroco della parrocchia di San Fulgencio, una grande parrocchia di Madrid, e cappellano dell'eremo di San Isidoro. Dal 1984 al 1987 ha fatto parte dell'\u00e9quipe di formatori del seminario maggiore di Madrid.\nMinistero episcopale.\nIl 13 novembre 1987 papa Giovanni Paolo II lo ha nominato vescovo di Osma-Soria. Ha ricevuto l'ordinazione episcopale il 20 dicembre successivo dall'arcivescovo Mario Tagliaferri, nunzio apostolico in Spagna, coconsacranti il cardinale \u00c1ngel Suqu\u00eda Goicoechea, arcivescovo metropolita di Madrid, e l'arcivescovo metropolita di Burgos Teodoro Cardenal Fern\u00e1ndez.\nIl 12 maggio 1995 papa Giovanni Paolo II lo ha nominato vescovo di Salamanca. Ha preso possesso della diocesi il 9 luglio successivo.\nIl 28 agosto 2002 papa Giovanni Paolo II lo ha nominato arcivescovo metropolita di Valladolid. Ha preso possesso dell'arcidiocesi il 13 ottobre successivo. L'anno successivo, come \u00e8 tradizione con l'arrivo di un nuovo arcivescovo, ha proclamato il sermone delle sette parole del Venerd\u00ec Santo nella Plaza Mayor e nel 2005 \u00e8 stato predicatore della Settimana Santa.\nIl 16 aprile 2009 papa Benedetto XVI lo ha nominato arcivescovo metropolita di Toledo e primate di Spagna. Ha preso possesso dell'arcidiocesi il 21 giugno successivo. Ha compiuto la visita pastorale di tutte le parrocchie che compongono l'arcidiocesi. Ha promosso l'applicazione di un piano pastorale diocesano nel periodo 2012-2021, con particolare attenzione all'evangelizzazione e alla famiglia, e l'apertura di varie scuole di propriet\u00e0 diocesana.\nNel marzo del 2014 ha compiuto la visita \"ad limina\".\nIn seno alla Conferenza episcopale spagnola \u00e8 stato un membro delle commissioni episcopali per la liturgia dal 1987 al 1996 e dal 2005, per la dottrina della fede dal 1987 al 1990 e per l'apostolato dei laici dal 1990 al 1999 e ha presieduto la sottocommissione per la famiglia e la vita dal 1996 al 1999 e la commissione per l'apostolato dei laici dal 1999 al 2005. Per nomina della Conferenza episcopale \u00e8 stato vice-cancelliere della Pontificia Universit\u00e0 di Salamanca dal 1995 al 2005. Il 1\u00ba marzo del 2011 la 97\u00aa assemblea plenaria lo ha eletto presidente della commissione episcopale per le missioni e la cooperazione della Chiesa e membro della commissione permanente. Ha terminato quest'ultimo incarico nel 2017.\nIl 27 dicembre 2019 papa Francesco ha accettato la sua rinuncia al governo pastorale dell'arcidiocesi di Toledo per raggiunti limiti d'et\u00e0; gli \u00e8 succeduto Francisco Cerro Chaves, fino ad allora vescovo di Coria-C\u00e1ceres.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2361679", "revid": "1783371", "url": "https://it.wikipedia.org/wiki?curid=2361679", "title": "Monte Mandara", "text": "Il Monte Mandara (sanscrito \"Mandaranchal\") \u00e8 una montagna che appare nel \"Samudra manthan\" dei \"Pur\u0101\u1e47a\", dove viene usata come un bastone per mescolare l'Oceano di Latte. Nel processo il serpente Vasuki fece da corda.\nPurana.\nI \"Purana\" citano vari posti sacri sulla montagna che si crede essere la dimora di Krishna nella figura di \"Madhusudana\" (\"distruttore di Madhu\"), cos\u00ec detto per l'uccisione del demone Madhu che fu sepolto sotto di esso."}
{"id": "2361683", "revid": "345405", "url": "https://it.wikipedia.org/wiki?curid=2361683", "title": "Rinascimento fiorentino", "text": "Il Rinascimento nacque ufficialmente a Firenze, citt\u00e0 che viene spesso indicata come la sua \"culla\". Questo nuovo linguaggio figurativo, legato anche a un diverso modo di pensare l'uomo e il mondo, prese le mosse dalla cultura locale e dall'umanesimo, che gi\u00e0 nel secolo precedente era stato portato alla ribalta da personalit\u00e0 come Francesco Petrarca o Coluccio Salutati. Le novit\u00e0, proposte nei primissimi anni del XV secolo da maestri quali Filippo Brunelleschi, Donatello e Masaccio, non furono immediatamente accolte dalla committenza, anzi rimasero almeno per un ventennio un fatto artistico minoritario e in larga parte incompreso, a fronte dell'allora dominante gotico internazionale.\nIn seguito il Rinascimento divenne il linguaggio figurativo pi\u00f9 apprezzato e inizi\u00f2 a trasmettersi anche alle altre corti italiane (prime fra tutte quella papale di Roma) e poi europee, grazie agli spostamenti degli artisti.\nLo stile del Rinascimento fiorentino, dopo i primordi del primo ventennio del Quattrocento, si diffuse con entusiasmo fino alla met\u00e0 del secolo, con esperimenti basati su un approccio tecnico-pratico; la seconda fase ebbe luogo all'epoca di Lorenzo il Magnifico, dal 1450 circa fino alla sua morte nel 1492, e fu caratterizzata da una sistemazione pi\u00f9 intellettualistica delle conquiste. Segue un momento di rottura, dominato dalla personalit\u00e0 di Girolamo Savonarola, che segna profondamente molti artisti convincendoli a un ripensamento delle loro scelte. L'ultima fase, databile tra il 1490 e il 1520, \u00e8 detto Rinascimento \"maturo\", e vede la presenza a Firenze di tre geni assoluti dell'arte, che tanto influenzarono le generazioni a venire: Leonardo da Vinci, Michelangelo Buonarroti e Raffaello Sanzio.\nPer il periodo successivo si parla di Manierismo.\nContesto storico.\nPrima met\u00e0 del XV secolo.\nDopo il dissesto economico e sociale della met\u00e0 del XIV secolo (causato dai fallimenti bancari, dalla peste nera, dalla carestia e dalle feroci lotte civili), culminato con il Tumulto dei Ciompi del 1378, Firenze si avviava a una ripresa. La popolazione riprendeva a crescere e, sotto il dominio dell'oligarchia di estrazione alto borghese, venivano riaperti i cantieri pubblici interrotti in citt\u00e0. Al Duomo nel 1391 si avviava la decorazione della porta della Mandorla e pi\u00f9 o meno nello stesso periodo iniziava la decorazione delle nicchie esterne di Orsanmichele da parte delle Arti. Nel 1401 veniva indetto il concorso per la porta nord del Battistero.\nSulla ripresa incombeva per\u00f2 la minaccia di Gian Galeazzo Visconti, che aveva accerchiato Firenze nel progetto di creare uno Stato nazionale in Italia sotto il dominio di Milano. Dall'altra parte i fiorentini erano tesi pi\u00f9 che mai a mantenere la propria indipendenza, alimentandosi di un forte orgoglio civico che si appellava allo storico motto di \"Libertas\". Con l'improvvisa morte del Visconti nel 1402 si allent\u00f2 la morsa militare sulla citt\u00e0, che permise una ripresa economica, per quanto effimera. Nel 1406 veniva conquistata Pisa e nel 1421 il porto di Livorno.\nNel 1424 la citt\u00e0 sub\u00ec una dura sconfitta contro i Visconti e Lucca, e il peso della guerra, sommato alla febbrile attivit\u00e0 edilizia per completare la cupola del Duomo, rese necessaria l'imposizione di nuove tasse. Nel 1427 la Signoria impose il \"catasto\", il primo tentativo di equit\u00e0 fiscale della storia moderna, che tassava le famiglie in base alle stime della loro ricchezza, attingendo per la prima volta dove il denaro era veramente concentrato, e cio\u00e8 nelle mani di quelle famiglie di mercanti e banchieri che padroneggiavano anche l'attivit\u00e0 politica.\nLa signoria medicea.\nFu forse in quel momento che un banchiere come Cosimo de' Medici si rese conto che per tutelare i propri interessi era necessario un maggiore diretto controllo sulla politica. Nonostante la sua nota prudenza inizi\u00f2 una graduale scalata al potere, che non lo vedeva mai diretto protagonista, ma sempre in seconda linea dietro a uomini di sua stretta fiducia. Arrivato per\u00f2 allo scontro con le altre famiglie potenti della citt\u00e0, prime fra tutte gli Albizi e gli Strozzi, dovette cedere in un primo momento all'esilio per poi tornare trionfante in citt\u00e0, acclamato dal popolo che gli tribut\u00f2 in nome di \"Pater Patriae\" e scacci\u00f2 i suoi nemici. Fu il primo trionfo dei Medici, che da allora dominarono la citt\u00e0 per circa tre secoli. Nel 1439 Cosimo coron\u00f2 il suo sogno di una \"nuova Roma\" a Firenze facendovi tenere il Concilio dove venne effimeramente saldato lo scisma d'Oriente.\nL'epoca di Lorenzo il Magnifico (al potere dal 1469 al 1492), dopo un inizio critico con la congiura dei Pazzi, fu in seguito un'era di pace, prosperit\u00e0 e grandi traguardi culturali per la citt\u00e0, che divenne uno dei centri pi\u00f9 raffinati d'Italia e d'Europa, esportatrice dei propri ideali negli altri centri della penisola grazie all'invio di artisti e letterati in \"ambascerie culturali\": emblematica \u00e8 la prima decorazione della Cappella Sistina effettuata da un 'pool' di artisti provenienti da Firenze (Botticelli, Ghirlandaio, Perugino, ecc.).\nCon la morte di Lorenzo si apr\u00ec un'epoca di crisi e ripensamento, dominata dalla figura di Girolamo Savonarola, che dopo la cacciata di Piero il Fatuo fece reinstaurare la Repubblica e cre\u00f2 uno Stato di ispirazione teocratica. I suoi proclami dal pulpito di San Marco influenzarono profondamente la societ\u00e0 fiorentina, che, spaventata anche dalla crisi politica che attraversava la penisola italiana, torn\u00f2 a una religiosit\u00e0 pi\u00f9 austera e superstiziosa, in contrasto con gli ideali ispirati al mondo classico che avevano caratterizzato il periodo precedente. Molti artisti rimasero influenzati dal frate ferrarese e da allora si astennero dal creare opere di ispirazione profana (come Botticelli e il giovane Michelangelo), arrivando talvolta anche a distruggere la propria produzione anteriore compromettente (come fra Bartolomeo).\nLo scontro di Savonarola contro il papa Alessandro VI Borgia decret\u00f2 la fine del prestigio del frate, che venne condannato come eretico e arso in piazza della Signoria nel 1498. Da allora la situazione politica e sociale divenne ancora pi\u00f9 confusa, con la partenza dalla citt\u00e0 di numerosi artisti. Nel frattempo un figlio di Lorenzo il Magnifico, Giovanni, era diventato cardinale e con la forza dell'intimidazione (col tremendo sacco di Prato del 1512, a scopo dimostrativo) si fece riconsegnare la citt\u00e0. Salito al soglio pontificio col nome di papa Leone X (1513), govern\u00f2 da Roma tramite alcuni familiari l'inquieta citt\u00e0.\nNel 1527 il Sacco di Roma fu l'occasione per una nuova ribellione ai Medici, ma con l'assedio di Firenze del 1529-30 venne definitivamente messa fine alla repubblica fiorentina, che da allora divenne un ducato nelle salde mani di Cosimo I de' Medici, poi granduca dopo la sanguinosa conquista di Siena. Ormai Firenze era a capo di uno Stato regionale di Toscana.\nContesto sociale e culturale.\nIl rinnovamento culturale e scientifico inizi\u00f2 negli ultimi decenni del XIV secolo e nei primi del XV secolo a Firenze e affondava le radici nella riscoperta dei classici, iniziata gi\u00e0 nel Trecento da Francesco Petrarca e altri eruditi. Nelle loro opere l'uomo inizi\u00f2 ad essere l'argomento centrale piuttosto che Dio (il \"Canzoniere\" di Petrarca e il \"Decameron\" di Boccaccio ne sono un chiaro esempio).\nAgli inizi del secolo gli artisti cittadini erano in bilico su due scelte principali: l'adesione ai modi del gotico internazionale o un pi\u00f9 rigoroso recupero dei modi classici, per altro sempre riecheggiati nell'arte fiorentina fin dal XII secolo. Ciascun artista si dedic\u00f2, pi\u00f9 o meno consapevolmente, a una delle due strade, anche se poi quella che prevalse fu la seconda. \u00c8 sbagliato per\u00f2 immaginare un'avanzata trionfante del linguaggio rinascimentale che procede contro una cultura sclerotica e morente, come impostato da una storiografia ormai sorpassata: il tardo gotico fu un linguaggio vivo come non mai, che in alcuni paesi venne apprezzato ben oltre il XV secolo, e la nuova proposta fiorentina fu all'inizio solo un'alternativa di netta minoranza, inascoltata e incompresa per almeno un ventennio nella stessa Firenze, come dimostrano ad esempio il successo in quegli anni di artisti come Gentile da Fabriano o Lorenzo Ghiberti.\nLa \"rinascita\" riusc\u00ec ad avere una diffusione ed una continuit\u00e0 straordinariamente ampia, dalla quale scatur\u00ec una nuova percezione dell'uomo e del mondo, dove il singolo individuo \u00e8 in grado di autodeterminarsi e di coltivare le proprie doti, con le quali potr\u00e0 vincere la Fortuna (nel senso latino, \"sorte\") e dominare la natura modificandola. Importante \u00e8 anche la vita associata, che acquista un valore particolarmente positivo legato alla dialettica, allo scambio di opinioni e informazioni, al confronto.\nQuesta nuova concezione si diffuse con entusiasmo, ma, basandosi sulle forze dei singoli individui, non era priva di lati duri e angoscianti, sconosciuti nel rassicurante sistema medievale. Alle certezze del mondo tolemaico, si sostituirono le incertezze dell'ignoto, alla fede nella Provvidenza si avvicend\u00f2 la pi\u00f9 volubile Fortuna e la responsabilit\u00e0 dell'autodeterminazione comportava l'angoscia del dubbio, dell'errore, del fallimento. Questo rovescio della medaglia, pi\u00f9 sofferto e spaventoso, si ripresent\u00f2 ogni volta che il fragile equilibrio economico, sociale e politico veniva meno, togliendo il sostegno agli ideali.\nI nuovi temi erano comunque patrimonio di una \u00e9lite ristretta, che godeva di un'educazione pensata per un futuro nelle cariche pubbliche. Gli ideali degli umanisti per\u00f2 erano condivisi dalla maggiore fetta della societ\u00e0 borghese mercantile e artigiana, soprattutto perch\u00e9 si riflettevano efficacemente nella vita di tutti i giorni, all'insegna del pragmatismo, dell'individualismo, della competitivit\u00e0, della legittimazione della ricchezza e dell'esaltazione della vita attiva. Gli artisti erano pure partecipi di questi valori, anche se non avevano un'istruzione che poteva competere con quella dei letterati; nonostante ci\u00f2, grazie anche alle opportune collaborazioni e alle grandi capacit\u00e0 tecniche apprese sul campo, le loro opere suscitavano un vasto interesse a tutti livelli, annullando le differenze elitarie poich\u00e9 pi\u00f9 facilmente fruibili rispetto alla letteratura, rigorosamente ancora redatta in latino.\nCaratteristiche.\nFurono almeno tre gli elementi essenziali del nuovo stile:\nTra questi quello pi\u00f9 caratterizzante fu sicuramente quello della prospettiva lineare centrica, costruita secondo un metodo matematico-geometrico e misurabile, messo a punto ai primi del secolo da Filippo Brunelleschi. La facilit\u00e0 di applicazione, che non richiedeva conoscenze geometriche di particolare raffinatezza, fu uno dei fattori chiave del successo del metodo, che venne adottato dalle botteghe con una certa elasticit\u00e0 e con modi non sempre ortodossi.\nLa prospettiva lineare centrica \u00e8 solo uno dei modi con cui rappresentare la realt\u00e0, ma il suo carattere era particolarmente consono con la mentalit\u00e0 dell'uomo del Rinascimento, poich\u00e9 dava origine a un ordine razionale dello spazio, secondo criteri stabiliti dagli artisti stessi. Se da un lato la presenza di regole matematiche rendeva la prospettiva una materia oggettiva, dall'altro le scelte che determinavano queste regole erano di carattere perfettamente soggettivo, come la posizione del punto di fuga, la distanza dallo spettatore, l'altezza dell'orizzonte. In definitiva la prospettiva rinascimentale non \u00e8 nient'altro che una convenzione rappresentativa, che oggi \u00e8 ormai cos\u00ec radicata da apparire naturale, anche se alcuni movimenti del XIX secolo, come il cubismo, hanno dimostrato come essa sia soltanto un'illusione.\nI pionieri (1401).\nGi\u00e0 il romanico a Firenze fu caratterizzato da una serena armonia geometrica che ricordava le opere antiche, come nel battistero di San Giovanni (forse X secolo-XIII secolo) o in San Miniato al Monte (dal 1013 al XIII secolo). Alla fine del Trecento, in piena epoca gotica, si costruivano edifici con arco a tutto sesto, come la Loggia della Signoria o la Loggia del Bigallo. Anche in pittura la citt\u00e0 era rimasta sostanzialmente indenne dalle suggestioni gotiche, ben sviluppate invece nella vicina Siena, ad esempio. Giotto aveva impostato all'inizio del XIV secolo uno stile sintetico e monumentale, che venne mantenuto con poche evoluzioni dai suoi numerosi seguaci fino alla fine del secolo.\nAll'alba del XV secolo, mentre l'Europa e parte dell'Italia erano dominate dallo stile Gotico internazionale, a Firenze si viveva un dibattito artistico che verteva su due possibili correnti opposte: una legata all'accettazione, mai fino ad allora piena, delle eleganze sinuose e lineari del gotico, seppure filtrata dalla tradizione locale, e un'altra volta a un recupero pi\u00f9 rigoroso della maniera degli antichi, rinsaldando nuovamente il mai dimenticato legame con le origini romane di \"Florentia\".\nQueste due tendenze possono gi\u00e0 vedersi nel cantiere della Porta della Mandorla (dal 1391), dove, accanto alle spirali e agli ornamenti gotici, sugli stipiti si notano innesti di figure modellate solidamente secondo l'antico; ma fu soprattutto con il concorso indetto nel 1401 dall'Arte di Calimala, per scegliere l'artista a cui affidare la realizzazione della Porta Nord del Battistero, che le due tendenze si fecero pi\u00f9 chiare. Il saggio prevedeva la realizzazione di una formella con il \"Sacrificio di Isacco\": al concorso presero parte fra gli altri Lorenzo Ghiberti e Filippo Brunelleschi, dei quali ci sono pervenute le due formelle finaliste. Nella formella del Ghiberti la figure sono modellate secondo un elegante e composto stile di eco ellenistica, ma sono vacue nell'espressione, prive di coinvolgimento; invece Brunelleschi, rifacendosi non solo l'antico ma anche alla lezione di Giovanni Pisano, costru\u00ec la sua scena in forma piramidale centrando l'attenzione nel punto focale del dramma, rappresentato dall'intreccio di linee perpendicolari delle mani di Abramo, dell'Angelo e del corpo di Isacco, secondo un'espressivit\u00e0 meno elegante ma molto pi\u00f9 dirompente. Il concorso fin\u00ec con una vittoria di stretta misura di Ghiberti, a testimonianza di come l'ambiente cittadino non fosse ancora pronto al rivoluzionario linguaggio brunelleschiano.\nNascita e sviluppo (1410-1440).\nLa prima fase del Rinascimento, che arriv\u00f2 all'incirca fino agli anni trenta/quaranta del XV secolo, fu un'epoca di grande sperimentazione spesso entusiastica, caratterizzata da un approccio tecnico e pratico dove le innovazioni e i nuovi traguardi non rimanevano isolati, ma venivano sempre ripresi e sviluppati dai giovani artisti, in uno straordinario crescendo che non aveva pari in nessun altro paese europeo.\nLa prima disciplina che svilupp\u00f2 un nuovo linguaggio fu la scultura, facilitata in parte dalla maggiore presenza di opere antiche a cui ispirarsi: entro i primi due decenni del Quattrocento Donatello aveva gi\u00e0 sviluppato un linguaggio originale rispetto al passato. Segu\u00ec l'architettura dominata dalla figura di Filippo Brunelleschi (al 1419 risalgono i primi lavori allo Spedale degli Innocenti e alla Sagrestia Vecchia di San Lorenzo) e infine la pittura, dominata dalla folgorante carriera di Masaccio, attivo dal 1422 al 1428.\nAlcuni tra i migliori traguardi artistici nacquero dal diretto confronto tra artisti chiamati a lavorare faccia a faccia (o quasi) su un tema analogo: i \"Crocifissi\" di Brunelleschi e Donatello, le cantorie del Duomo di Donatello e Luca della Robbia, le storie della Cappella Brancacci di Masaccio e Masolino.\nScultura.\nDue \"Crocifissi\".\nBrunelleschi e Donatello furono i due artisti che per primi si posero il problema del rapporto tra gli ideali dell'umanesimo e una nuova forma espressiva, confrontandosi serratamente e sviluppando uno stile diverso, talvolta opposto. Brunelleschi era pi\u00f9 anziano di circa dieci anni e fece da guida e stimolo per il collega pi\u00f9 giovane, con il quale si rec\u00f2 a Roma nel 1409, dove videro e studiarono le opere antiche superstiti, cercando di ricostruire soprattutto le tecniche per ottenere tali creazioni.\nLa loro comunanza di intenti non soffoc\u00f2 comunque le differenze di temperamento e degli esiti artistici. Esemplare in questo senso \u00e8 il confronto tra i due crocifissi lignei al centro di un animato aneddoto raccontato dal Vasari, che vede la critica di Brunelleschi contro il Cristo \"contadino\" di Donatello e la sua risposta nel Crocifisso di Santa Maria Novella, che lasci\u00f2 il collega sbigottito. In realt\u00e0 pare che le due opere siano state scolpite in un intervallo temporale pi\u00f9 ampio, di circa una decina d'anni, ma l'aneddoto resta comunque eloquente.\nLa Croce di Donatello \u00e8 incentrata sul dramma umano della sofferenza, che polemizza con l'eleganza ellenistica di Ghiberti, evitando qualsiasi concessione all'estetica: i lineamenti contratti sottolineano il momento dell'agonia ed il corpo \u00e8 pesante e sgraziato, ma di vibrante energia.\nIl Cristo di Brunelleschi invece \u00e8 pi\u00f9 idealizzato e misurato, dove la perfezione matematica delle forme \u00e8 eco della perfezione divina del soggetto.\nLe proporzioni sono studiate con cura (le braccia aperte misurano quanto l'altezza della figura, il filo del naso punta al baricentro dell'ombelico, ecc.), rielaborando la tipologia del Crocifisso di Giotto ma aggiungendovi una leggera torsione verso sinistra che crea pi\u00f9 punti di vista privilegiati e \"genera spazio\" attorno a s\u00e9, cio\u00e8 induce l'osservatore a un percorso semicircolare attorno alla figura.\nOrsanmichele.\nNel 1406 venne stabilito che le Arti di Firenze decorassero ciascuna delle nicchie esterne della chiesa di Orsanmichele con statue dei loro protettori. Il nuovo cantiere scultoreo si andava ad aggiungere all'altra grande officina, quella di Santa Maria del Fiore, che all'epoca era dominata dallo stile vicino a Lorenzo Ghiberti che mediava alcuni elementi gotici con citazioni dall'antico e una sciolta naturalezza nei gesti, con una moderata apertura alle sperimentazioni. In questo ambiente si form\u00f2 Donatello e con lui anche Nanni di Banco, leggermente pi\u00f9 giovane di lui, con il quale instaur\u00f2 una collaborazione e amicizia.\nTra il 1411 e il 1417 lavorarono entrambi a Orsanmichele e anche in questo caso un confronto tra le loro opere pi\u00f9 riuscite pu\u00f2 aiutare a mettere in luce le reciproche differenze e affinit\u00e0. Entrambi rifiutavano gli stilemi del tardogotico, ispirandosi piuttosto all'arte antica. Entrambi inoltre collocavano le figure nello spazio con libert\u00e0, evitando i modi tradizionali, e amplificando la forza plastica delle figure e la resa delle fisionomie.\nMa se Nanni di Banco nei \"Quattro Santi Coronati\" (1411-1414) cita la staticit\u00e0 solenne dei ritratti romani imperiali, Donatello nel \"San Giorgio\" (1415-1417) imposta una figura trattenuta, ma visibilmente energica e vitale, come se stesse per scattare da un momento all'altro. Questo effetto \u00e8 ottenuto tramite la composizione della figura tramite forme geometriche e compatte (il triangolo delle gambe aperte a compasso, gli ovali dello scudo e della corazza), dove il lieve scatto laterale della testa nella direzione apposta a quella del corpo acquista per contrasto la massima evidenza, grazie anche alle sottolineature dei tendini del collo, le sopracciglia aggrottate e il chiaroscuro degli occhi profondi.\nNel rilievo del \"San Giorgio libera la principessa\", alla base del tabernacolo, Donatello scolp\u00ec uno dei primi esempi di \"stiacciato\" e cre\u00f2 una delle pi\u00f9 antiche rappresentazioni di prospettiva lineare centrale. A differenza della teoria di Brunelleschi per\u00f2, che voleva la prospettiva come un modo per fissare a posteriori e oggettivamente la spazialit\u00e0, Donatello colloc\u00f2 il punto di fuga dietro al protagonista, in modo da evidenziare il nodo dell'azione, creando un effetto opposto, come se lo spazio si dipanasse dai protagonisti stessi.\nLe cantorie del Duomo.\nNegli anni trenta del Quattrocento un punto di arrivo e di svolta nella scultura \u00e8 rappresentato dalla realizzazione delle due cantorie per il Duomo di Firenze. Nel 1431 ne venne commissionata una a Luca della Robbia e nel 1433 una seconda di uguali dimensioni a Donatello.\nLuca, che all'epoca aveva circa trent'anni, scolp\u00ec una balconata dall'impianto classico dove si inserivano sei formelle e altre quattro erano collocate tra le mensole. I rilievi raffiguravano passo per passo il salmo 150, il cui testo corre a lettere maiuscole sulle fasce in basso, in alto e sotto le mensole, con gruppi di giovani che cantano, danzano e suonano, dalla composta bellezza classica, animata da un'efficace naturalezza, che esprime i sentimenti in maniera pacata e serena..\nDonatello, reduce da un secondo viaggio a Roma (1430-1432) fuse numerose suggestioni (dalle rovine imperiali alle opere paleocristiane e romaniche) creando un fregio continuo intervallato da colonnine dove una serie di putti danza freneticamente sullo sfondo mosaicato (una citazione della facciata di Arnolfo di Cambio del Duomo stesso). La costruzione con le colonnine a tutto tondo crea una sorta di palcoscenico arretrato per il fregio, che corre senza soluzione di continuit\u00e0 basandosi su linee diagonali, che contrastano con quelle dritte e perpendicolari dell'architettura della cantoria. Il senso di movimento \u00e8 accentuato dal vibrante sfavillio delle tessere vitree, colorate e a fondo oro, che incrostano lo sfondo e tutti gli elementi architettonici. Questa esaltazione del movimento fu il linguaggio nel percorso di Donatello che l'artista port\u00f2 poi a Padova, dove soggiorn\u00f2 dal 1443.\nArchitettura.\nLa stagione architettonica del primo Rinascimento \u00e8 dominata dalla figura di Filippo Brunelleschi il quale, dopo gli esordi come scultore, si dedic\u00f2 gi\u00e0 nel primo decennio del secolo a meditazioni sui problemi architettonici, mettendo a frutto le osservazioni fatte nei viaggi a Roma. In un primo momento venne consultato dalla Repubblica fiorentina per opere di ingegneria militare, come le fortificazioni di Staggia e di Vicopisano, per poi concentrarsi sul problema della cupola di Santa Maria del Fiore, opera esemplare di tutta la sua vita, che contiene anche i germi per opere future.\nIl tratto distintivo della sua opera architettonica \u00e8 la chiarezza cristallina, dove le questioni tecnico-strutturali sono indissolubilmente legate alle caratteristiche formali dello stile. Tipico in questo senso \u00e8 l'uso della grigia pietra serena per le membrature architettoniche, che risalta sull'intonaco chiaro delle pareti. Us\u00f2 gli elementi classici desunti dagli ordini architettonici, concentrandosi su pochi moduli associati per\u00f2 in modo vario, per evitare la ripetitivit\u00e0, e contrapponendosi alle mille sfaccettature del gotico. La chiarezza delle sue architetture dipende anche dal preciso proporzionamento armonico delle varie parti dell'edificio, legato per\u00f2 non a rapporti di tipo geometrico, ma a una ripetizione pi\u00f9 semplice ed intuitiva di alcune misure di base (di solito le dieci braccia fiorentine), i cui multipli e sottomultipli generano tutte le dimensioni. Ad esempio lo Spedale degli Innocenti (1419-1428) ha un famoso portico con archi a tutto sesto retti da colonne che formano nove campate a pianta quadrata; il modulo di base \u00e8 la lunghezza della colonna, che determina la distanza tra l'una e l'altra (\"luce\" dell'arco) e la profondit\u00e0. Lo spazio appare cos\u00ec nitido e misurabile ad occhio nudo, secondo un ritmo armonioso che \u00e8 evidenziato da pochi e raffinati elementi decorativi.\nMa l'opera che coinvolse tutto il suo ingegno, contenente in nuce i germi per molti dei progetti successivi, fu la costruzione della grandiosa cupola di Santa Maria del Fiore, descritta dai biografi di Brunelleschi come una sorta di mito moderno che ha il grande architetto come unico protagonista, con il suo genio, la sua tenacia, la sua fiducia nel raziocinio. Brunelleschi dovette vincere le perplessit\u00e0, le critiche e le incertezze degli Operai del Duomo e si prodig\u00f2 in spiegazioni, modelli e relazioni sul suo progetto, che prevedeva la costruzione di una cupola a doppia calotta con camminamenti nell'intercapedine e edificabile senza armatura ma con impalcature autoportanti. Brunelleschi utilizz\u00f2 per la cupola una forma a sesto acuto, \"pi\u00f9 magnifica e gonfiante\", obbligato da esigenze pratiche ed estetiche: infatti le dimensioni non permettevano d'impiegare una forma semisferica, e a doppia calotta, cio\u00e8 due cupole una interna e una esterna, ciascuna divisa in verticale da otto vele. Inoltre il maggiore sviluppo in altezza del sesto acuto compensava in altezza l'eccezionale sviluppo orizzontale della navata, unificando nella cupola tutti gli spazi. Un effetto analogo si percepisce dall'interno, dove il vano gigantesco della cupola accentra gli spazi delle cappelle radiali conducendo lo sguardo verso il punto di fuga ideale nell'occhio della lanterna.\nBrunelleschi fece poggiare quella esterna, che \u00e8 parallela alla prima, su ventiquattro supporti posti sopra gli spicchi di quella interna e incrociati con un sistema di sproni orizzontali che ricordavano nel complesso una griglia di meridiani e paralleli. La cupola esterna, mattonata con cotto rosso inframmezzato da otto costoloni bianchi, proteggeva anche dall'umido la costruzione e faceva sembrare la cupola pi\u00f9 ampia di quanto non sia. La cupola interna, pi\u00f9 piccola e robusta, regge il peso di quella esterna e, tramite gli appoggi intermedi, le permette di svilupparsi maggiormente in altezza. Nell'intercapedine infine si trova il sistema di scale che permette di salire sulla sommit\u00e0. La cupola, soprattutto dopo la conclusione con la lanterna che col suo peso consolidava ulteriormente costoloni e vele, era quindi una struttura organica, dove i singoli elementi si danno reciprocamente forza, riconvertendo anche i pesi potenzialmente negativi in forze che aumentano la coesione, quindi positive. Le membrature sono prive di orpelli decorativi e, a differenza dell'architettura gotica, il complesso gioco statico che tiene su l'edificio \u00e8 nascosto nell'intercapedine, anzich\u00e9 mostrato apertamente.\nCon Brunelleschi, sempre presente sul cantiere, nacque la figura dell'architetto moderno, che \u00e8 sempre coinvolto nei processi tecnico-operativi, come i capomastri medievali, ma che ha anche un ruolo sostanziale e consapevole nella fase progettuale: non esercita pi\u00f9 un'arte meramente \"meccanica\", ma \u00e8 un intellettuale che pratica un'\"arte liberale\", fondata sulla matematica, la geometria, la conoscenza storica.\nPittura.\nMasaccio.\nIl terzo padre della rivoluzione rinascimentale fu Masaccio per la pittura. la sua attivit\u00e0 \u00e8 concentrata in pochissimi anni: dalla prima opera pervenutaci nel 1422 fino alla morte a Roma nel 1428. Nel 1417 risultava presente a Firenze, dove aveva stretto amicizia con Brunelleschi e Donatello e sulla base delle loro conquiste (impostazione spaziale nitida e forza plastica) avvi\u00f2 una rilettura dell'opera di Giotto, come si evince gi\u00e0 dalla sua prima opera conosciuta, il \"Trittico di San Giovenale\" (1422). Egli mise su bottega con Masolino da Panicale, ma sicuramente non fu suo allievo, come testimoniano i punti di partenza completamente diversi della loro pittura. In seguito i due si influenzarono reciprocamente, come si vede gi\u00e0 nella prima opera conosciuta del sodalizio, la \"Sant'Anna Metterza\" degli Uffizi. Qui Masolino appare gi\u00e0 privo di quelle suggestioni lineari tardogotiche di opere anteriori come la \"Madonna dell'Umilt\u00e0\", mentre Masaccio ha gi\u00e0 sviluppato un modo di dipingere che crea figure solide, con un'ombreggiatura che le fa assomigliare a sculture collocate coerentemente nello spazio pittorico.\nQuesta forza nella costruzione dei personaggi e nella loro spazialit\u00e0, che potenzia la loro individualit\u00e0 umana e l'intensit\u00e0 emotiva, venne ulteriormente sviluppata nelle opere successive, come il \"Polittico di Pisa\", iniziato nel 1426 ed oggi smembrato tra pi\u00f9 musei, e gli affreschi della Cappella Brancacci. Quest'ultima impresa, avviata nel 1424 con la collaborazione di Masolino e continuata da solo da Masaccio dal 1426 al 1427, fu l'opera capitale del rinnovamento in pittura e venne apprezzata studiata dalle generazioni successive di pittori, tra i quali ci fu lo stesso Michelangelo Buonarroti.\nGi\u00e0 la composizione spaziale \u00e8 rivoluzionaria: tutta la decorazione \u00e8 inquadrata in un'ingabbiatura architettonica unitaria, con paraste dipinte e una cornicetta dentellata che separano le scene, spesso con il paesaggio che continua tra l'una e l'altra; il punto di vista \u00e8 unico e pensato per uno spettatore ipotetico fermo al centro della cappella, particolarmente evidente nelle scene che si affrontano o nelle scene ai lati della bifora sulla parete di fondo; luce in genere unificata, come se provenisse naturalmente dalla finestra della cappella, e uso di un'unica gamma cromatica, limpida e brillante. Naturalmente tra le due mani (per non parlare del completamento fatto da Filippino Lippi entro il 1481), si registrano differenze, anche sostanziali. Masolino, nonostante gli sforzi per creare figure corrette anatomicamente e ben calibrate nello spazio, impost\u00f2 rapporti tra le figure basati sul ritmo, con volti generici e espressioni vacue. Masaccio invece us\u00f2 un'illuminazione pi\u00f9 violenta (\"Cacciata dei progenitori\"), che plasma i corpi e li rende carichi di espressivit\u00e0, attraverso gesti essenziali ma molto eloquenti. Le sue figure emanano un dinamismo e una profondit\u00e0 umana che \u00e8 ignota a Masolino. Le citazioni colte (come la posa di Eva che richiama una \"Venere pudica\") sono trasfigurate da un severo vaglio del naturale, che le rende vive e carnose, non accademicamente archeologiche: gi\u00e0 i contemporanei lodarono nella sua arte \"l'ottimo imitatore della natura\", piuttosto che il resuscitatore dell'arte antica.\nNelle scene pi\u00f9 complesse (come la \"Guarigione dello storpio e resurrezione di Tabita\" di Masolino e il \"Pagamento del tributo\" di Masaccio) Masolino frantuma il proprio linguaggio in pi\u00f9 episodi dispersivi come nell'arte medievale, nonostante gli inserti classici, la correttezza prospettica e l'altissima qualit\u00e0 pittorica, con un'attenzione al dettaglio minuto che ricorda l'arte del gotico internazionale; Masaccio invece unifica gli episodi facendoli ruotare attorno alla figura del Cristo tra gli apostoli, dietro la cui testa si trova il punto di fuga di tutta la rappresentazione. Le rispondenze tra i gesti tra l'uno e l'altro gruppo di figure legano potentemente le diverse azioni.\nAnche la tecnica pittorica tra i due \u00e8 molto diversa: Masolino rifiniva accuratamente le forme e i particolari, modellando poi i volumi con luci soffuse e sottilissime pennellate; Masaccio invece lavora in maniera pi\u00f9 sintetica, rinunciando alla linea di contorno e costruendo tramite l'apposizione diretta di luci e colori, ottenendo lo straordinario balzo plastico delle figure.\nNegli episodi inferiori del \"San Pietro risana gli infermi con la sua ombra\" e la \"Distribuzione dei beni\", entrambi di Masaccio, le scene sono calate in ambientazioni urbane che ricordano da vicino le strade della Firenze contemporanea, evitando qualsiasi divagazione aneddotica: ogni elemento ha una precisa funzione, come le montagne innevate che nella \"Distribuzione\" testimoniano l'impellente necessita dell'intervento del Santo. Anche le persone sono caratterizzate nella propria individualit\u00e0, evitando i tipi generici. In ci\u00f2 si legge anche il senso nuovo della dignit\u00e0 umana, che rende degne di considerazione anche le infermit\u00e0, la bruttezza, la povert\u00e0 (\"San Pietro risana gli infermi con la sua ombra\"), senza alcun compiacimento verso il grottesco.\nNella \"Trinit\u00e0\" (1426-1428) Masaccio si agganci\u00f2 strettamente all'opera di Brunelleschi, tanto che oggi si ritiene pi\u00f9 che plausibile un diretto intervento dell'architetto nella progettazione della complessa impaginazione dell'opera. La potenza illusionistica della volta a botte nello sfondo, fortemente scorciata, impression\u00f2 i contemporanei, che non avevano mai visto niente di simile. Pi\u00f9 di un secolo dopo Vasari scriveva ancora \"pare che sia bucato quel muro\". Lo spazio della \"Trinit\u00e0\" \u00e8 qualcosa di concerto, che le figure dominano, ed \u00e8 scandito sul modulo del crocifisso. La collocazione del punto di fuga molto in basso lo fa coincidere con il punto di vista dell'osservatore, coinvolgendolo nella rappresentazione, come sottolineano anche lo sguardo e il gesto di Maria. Il Cristo \u00e8 l'unica figura sottratta alle regole prospettiche e la sua immutabilit\u00e0 \u00e8 un implicito omaggio alla sua centralit\u00e0 nella vita umana. Nuova \u00e8 la rappresentazione dei committenti, verso i quali si rinuncia alle proporzioni gerarchiche, ritrovando una pi\u00f9 dignitosa presenza.\nGli allievi di Masaccio.\nI primi eredi di Masaccio furono alcuni suoi allievi e coloro che subito studiarono e misero a frutto le innovazioni della cappella Brancacci. Tra questi spiccarono precocemente Filippo Lippi e Beato Angelico, che usarono alcune delle caratteristiche masaccesche per sviluppare un proprio stile.\nL'Angelico, gi\u00e0 allievo di Lorenzo Monaco, aveva presto intrapreso una ricerca di vie diverse dal gotico internazionale. Gi\u00e0 nelle prime opere come miniatore cre\u00f2 figure di geometrica purezza, allungate e con vesti semplici dalle pieghe pesanti, con colori accesi e luminosi e collocate in uno spazio misurato. Questi elementi si ritrovano anche nelle prime prove su tavola, come il \"Trittico di san Pietro martire\" (1427-1428 circa). L'Angelico fu un artista che seppe mediare tra la ricchezza dell'ornato di Gentile da Fabriano e la solidit\u00e0 fisica e spaziale di Masaccio. Nell'\"Annunciazione\" del Prado, di poco posteriore (1430 circa), cre\u00f2 una scena principale elegante e attenta al dettaglio minuto, calata per\u00f2 in un'ambientazione architettonica organizzata con la prospettiva; nelle tavole della predella lavor\u00f2 con ancora maggiore arditezza, creando piccoli episodi con un disinvolto uso della prospettiva, a tratti virtuosistico, e con un uso della luce che divenne la sua caratteristica distintiva: chiara, cristallina, che modula colori diafani, esalta i volumi e collabora a unificare le scene.\nLe novit\u00e0 masaccesche vennero assimilate anche dal suo diretto allievo Filippo Lippi, frate carmelitano. Nelle sue prime opere, come la \"Madonna Trivulzio\", le figure sono dilatate quasi come solidi, con un forte chiaroscuro e un uso deciso del colore. Nel gruppo di angioletti senza ali e nei santi raffigurati come bambini si colgono espressioni vivaci e monellesche, che ricordano le cantorie di Donatello e di Luca della Robbia.\nDagli ulteriori sviluppi di questi due artisti e di Masolino si muoveranno le direttrici della pittura successiva.\nLa ricezione delle novit\u00e0.\nI tre innovatori dell'arte fiorentina ricevettero in vita grande stima e ammirazione, ed influenzarono a lungo termine la produzione artistica, anche se nessuno di loro venne recepito per intero da altri artisti contemporanei. In ci\u00f2 ebbe un ruolo anche la committenza, in genere favorevole a soluzioni meno radicali. L'esempio tipico \u00e8 quello del ricchissimo mercante e umanista Palla Strozzi, che affid\u00f2 la realizzazione della pala d'altare della sua cappella in Santa Trinita a Gentile da Fabriano, che nel 1423 concluse l'abbagliante \"Adorazione dei Magi\", capolavoro del gotico internazionale in Italia. L'opera \u00e8 un vibrante accostamento di pi\u00f9 episodi dove l'occhio si perde in una miriade di dettagli minuti e scene aneddotiche, secondo un'impostazione derivata dal modello letterario bizantino delle \"ecfrasis\", ovvero le descrizioni/interpretazioni di opere d'arte, che circolavano a Firenze almeno dal 1415.\nAnaloga popolarit\u00e0 godevano artisti fiabeschi come Lorenzo Monaco o raffinate personalit\u00e0 di confine tra mondo gotico e novit\u00e0 \"all'antica\", come Lorenzo Ghiberti.\nIl quadro che si percepisce dell'epoca \u00e8 quindi quello di uno scollamento tra le proposte artistiche pi\u00f9 radicali e innovative e il mondo umanistico, che relega, almeno nei primi decenni, il gruppo degli innovatori a una posizione piuttosto isolata e in parte incompresa nella stessa Firenze. Lo stesso modello dell'\"antico\", amato dagli umanisti, offriva spunti eclettici e talvolta opposti, come eclettica era stata l'arte romana. Perci\u00f2 gli artisti potevano attingere a questo immenso patrimonio scegliendo di volta in volta ci\u00f2 che meglio rispondeva ai gusti e alla mentalit\u00e0 del momento.\nLa sistemazione teorica di Alberti.\nDalla met\u00e0 degli anni trenta del Quattrocento il fervore pionieristico scemava gradualmente, mentre si cercava di dare una sistemazione teorica a ci\u00f2 che fino ad allora era stato sperimentato. Il protagonista di questo processo fu Leon Battista Alberti, che si stabil\u00ec in citt\u00e0 solo nel 1434. Essendo figlio di una famiglia di fuorusciti arriv\u00f2 in citt\u00e0 quando la rivoluzione figurativa aveva gi\u00e0 avuto luogo e, imbevuto di umanesimo di matrice soprattutto romana, si mise a valutare i risultati ottenuti, attenuando le differenze tra le singole personalit\u00e0 in favore di una visione d'insieme che aveva come denominatore comune la \"rinascita\". Nel trattato \"De pictura\" accomun\u00f2 nella dedica Brunelleschi, Donatello, Ghiberti, Luca della Robbia e Masaccio.\nAlberti cerc\u00f2 i fondamenti oggettivi e il percorso filologico che avevano permesso la rinascita, affrontando tematiche sia tecniche che estetiche. Si dedic\u00f2 alle tre arti \"maggiori\" (\"De pictura\" del 1436, \"De re aedificatoria\" del 1454 e \"De statua\" del 1462) ed i suoi testi furono lo strumento fondamentale per la formazione delle nuove generazioni nei decenni successivi, per la diffusione delle idee rinascimentali e, soprattutto, per permettere la trasformazione dell'artista da artigiano medievale a intellettuale moderno.\nFigure di mediazione.\nLa fase successiva, negli anni centrali del secolo, fu all'insegna di una sistemazione pi\u00f9 intellettualistica delle precedenti conquiste. Intorno agli anni quaranta del Quattrocento il quadro politico italiano si andava stabilizzando con la Pace di Lodi (1454), che spart\u00ec la penisola in cinque stati maggiori. Mentre i ceti politici nelle citt\u00e0 andavano accentrando il potere nelle proprie mani, favorendo l'ascesa di singoli personaggi dominanti, dall'altra la borghesia diventa meno attiva, privilegiando gli investimenti agricoli e assumendo modelli di comportamento della vecchia aristocrazia, lontani dagli ideali tradizionali di sobriet\u00e0 e rifiuto dell'ostentazione. Il linguaggio figurativo di quegli anni si pu\u00f2 definire colto, ornato e flessibile.\nLorenzo Ghiberti.\nGhiberti fu uno dei primi artisti che, assieme a Masolino e Michelozzo, mantennero una valutazione positiva della tradizione precedente, correggendola e riordinandola secondo le novit\u00e0 della cultura umanistica e del rigore prospettico, in modo da aggiornarla senza sovvertirla. Dopo la lunghissima lavorazione della Porta Nord del Battistero, ancora legata all'impostazione della Porta Sud trecentesca di Andrea Pisano, nel 1425 ricevette la commissione per una nuova porta (oggi ad Est), che Michelangelo defin\u00ec poi \"Porta del Paradiso\". L'opera \u00e8 emblematica della posizione \"mediatrice\" di Ghiberti, poich\u00e9 fonde un incredibile numero di temi didattico-religiosi, civili, politici e culturali con uno stile apparentemente chiaro e semplice, di grande eleganza formale, che ne decret\u00f2 la fortuna duratura.\nMasolino.\nMasolino medi\u00f2 in pittura tra le dolcezze e l'episodicit\u00e0 del gotico internazionale e la salda spazialit\u00e0 del Rinascimento. Nelle sue opere create dopo la fine del sodalizio con Masaccio svilupp\u00e0 uno stile facile da assimilare in luoghi dove la cultura gotica era ancora preponderante, come Siena (il Vecchietta fu suo allievo e collaboratore) o l'Italia settentrionale (con gli importanti affreschi di Castiglione Olona).\nMichelozzo.\nMichelozzo fu scultore e poi architetto, legato indissolubilmente alla committenza di Cosimo il Vecchio, del quale fu l'artefice delle pi\u00f9 importanti commissioni pubbliche e private. Su suo incarico sistem\u00f2 il convento di Bosco ai Frati, nei dintorni di Firenze, e dal 1444 edific\u00f2 il Palazzo Medici di via Larga. Suo fu anche il progetto per l'innovativo convento di San Marco, dal 1438. Michelozzo era un profondo conoscitore sia dell'opera di Brunelleschi che della tradizione gotica delle grandi basiliche fiorentine, ed us\u00f2 i mezzi rinascimentali per depurare e arricchire la tradizione passata. Nel palazzo Medici, modello di gran parte dell'edilizia civile fiorentina successiva, e non solo, sfrutt\u00f2 la rusticazione esterna, ripresa dai palazzi pubblici medievali, e cre\u00f2 una residenza pi\u00f9 o meno cubica, articolata attorno a un cortile centrale, sul quale si apre l'accesso per il giardino. La decorazione \u00e8 raffinata e composta con fantasia attingendo dal repertorio classico, con un gusto aperto alle contaminazioni e attento ai giochi prospettici (il cortile ad esempio sembra simmetrico senza esserlo ed ha le colonne angolari pi\u00f9 sottili).\nPaolo Uccello.\nSecondo quanto racconta Vasari nelle sue \"Vite\", Paolo Uccello \u00abnon ebbe altro diletto che d'investigare alcune cose di prospettiva difficili e impossibili\u00bb, sottolineando il suo tratto pi\u00f9 immediatamente distintivo, cio\u00e8 l'interesse, quasi ossessivo, per la costruzione prospettica. Questa caratteristica, unita con l'adesione al clima fiabesco del gotico internazionale, fa di Paolo Uccello una figura di confine tra i due mondi figurativi, secondo un percorso artistico tra i pi\u00f9 autonomi del Quattrocento. L'ardita costruzione prospettica delle sue opere per\u00f2, a differenza di Masaccio, non serve a dare ordine logico alla composizione, ma piuttosto a creare scenografie fantastiche e visionarie, in spazi indefiniti.\nNelle opere della maturit\u00e0 le figure sono considerate volumi, collocati in funzione di rispondenze matematiche e razionali, dove sono esclusi l'orizzonte naturale e quello dei sentimenti. L'effetto, ben percepibile in opere come la \"Battaglia di San Romano\" \u00e8 quello di una serie di manichini che impersonano una scena con azioni congelate e sospese, ma proprio da questa imperscrutabile fissit\u00e0 nasce il carattere emblematico e onirico della sua pittura.\nFilarete.\nFilarete era uno degli allievi di Lorenzo Ghiberti durante la fusione della porta Nord del Battistero, per questo gli venne affidato l'importante commissione della fusione della porta di San Pietro da parte di Eugenio IV. Il Filarete fece proprio soprattutto lo studio e la rievocazione dell'antico. Fu uno dei primi artisti a sviluppare una conoscenza del mondo antico fine a s\u00e9 stessa, dettata cio\u00e8 da un gusto \"antiquario\", che mirava a ricreare opere in stile verosimilmente classico. Ma la sua riscoperta non fu filologica, ma piuttosto animata dalla fantasia e dal gusto per la rarit\u00e0, arrivando a produrre un'evocazione fantastica del passato. Con i suoi soggiorni a Roma e Milano fu un fondamentale diffusore della cultura rinascimentale in Italia.\nGli anni del primo dominio mediceo (1440-1469).\nLa successiva generazione di artisti elabor\u00f2 l'eredit\u00e0 dei primi innovatori e dei loro diretti continuatori, in un clima che registrava un diverso orientamento dei committenti e un nuovo quadro politico.\nArte sotto Cosimo de' Medici.\nCon il ritorno di Cosimo de' Medici dall'esilio infatti (1434) la Repubblica era entrata in una fase di continuazione formale ma di profondo mutamento sostanziale, con l'accentramento \"de facto\" del potere nelle mani di Cosimo tramite una sottile e prudente strategia di alleanze e controllo delle magistrature tramite uomini di stretta fiducia, che non lo vedeva mai impegnato in prima persona nel governo cittadino. Il suo comportamento si ispir\u00f2 a modelli stoici ciceroniani, improntati esteriormente alla ricerca del bene comune, alla moderazione, al rifiuto del prestigio personale e dell'ostentazione. Seguendo questo modello commission\u00f2 importanti opere di valenza pubblica, come la ristrutturazione della badia Fiesolana, il convento di San Marco o lo stesso palazzo Medici.\nLe opere di committenza privata invece erano informate da un gusto diverso, come il \"David-Mercurio\" di Donatello (1440-1443 circa), animato da un gusto intellettualistico e raffinato, che soddisfacesse le esigenze di un ambiente colto e raffinato. Tra le citazioni classiche (Antinoo silvano, Prassitele) e gli omaggi ai committenti (il fregio dell'elmo di Golia ripreso da un cammeo antico), lo scultore impresse anche un acuto senso del reale, che evita la caduta nel puro compiacimento estetico: ne sono testimonianza le lievi asimmetrie della posa e l'espressione monellesca, che vivificano i riferimenti culturali in qualcosa di sostanzialmente energico e reale.\nLa fondazione dell'Accademia neoplatonica dopotutto aveva sancito gli orizzonti intellettuali della cultura sotto Cosimo, sviluppando le discipline umanistiche verso una rievocazione pi\u00f9 aulica e ideale del passato classico.\nArte sotto Piero de' Medici.\nSotto il figlio di Cosimo, Piero de' Medici, il gusto per l'intellettualismo si accentu\u00f2 ulteriormente, con un minore accento sulle opere pubbliche in favore di un gusto orientato soprattutto verso le collezioni di oggetti preziosi e spesso minuti (gemme, antichit\u00e0, arazzi), ricercati sia per il valore intrinseco che il loro status di oggetti rari che dimostravano il prestigio sociale.\nIl governo di Piero su Firenze dur\u00f2 appena cinque anni (1464-1469), ma prese un orientamento ben definito, che riprendeva i modi delle raffinate corti aristocratiche, alle quali si ispir\u00f2 anche, per emulazione, l'aristocrazia cittadina. Opera emblematica di quella stagione sono gli affreschi della \"Cappella dei Magi\" di Benozzo Gozzoli, la cappella privata di palazzo Medici (1459), fatta decorare su iniziativa di Piero. Nel fastoso corteo dei Magi i membri della famiglia e i loro sostenitori sono trasfigurati nell'episodio sacro, dove il mito diventa un pretesto per ritrarre la scintillante societ\u00e0 borghese dell'epoca.\nGli scultori, nei decenni centrali del secolo si ispirarono spesso ai principi di \"Copia et Varietas\" teorizzati dall'Alberti, che prevedevano ripetizioni di modelli analoghi con leggere variazioni ed evoluzioni, in modo da soddisfare il gusto articolato della committenza. Esemplare in questo senso \u00e8 l'evoluzione dei monumenti funebri, da quello di Leonardo Bruni di Bernardo Rossellino (1446-1450), a quello di Carlo Marsuppini di Desiderio da Settignano (1453-1455) fino al sepolcro di Piero e Giovanni de' Medici di Andrea del Verrocchio (della prima epoca laurenziana, 1472). In queste opere, pur partendo da un modello comune (l'arcosolio) si arriva a risultati via via pi\u00f9 raffinati e preziosi.\nUna delle opere pi\u00f9 significative dei decenni centrali del Quattrocento a Firenze fu comunque la cappella del Cardinale del Portogallo, una raffinata celebrazione di Jacopo di Lusitania, morto a Firenze nel 1458, e della sua casata reale. La cappella \u00e8 il migliore esempio di quel gusto tipico della Firenze dei decenni centrali, legato alla variet\u00e0 di materiali, di tecniche, di modi espressivi e di riferimenti culturali, che tutti insieme concorrono a creare un effetto elegante e sottilmente scenografico. L'architettura \u00e8 a croce greca, con ciascun braccio con una decorazione diversa (basata su pittura o scultura), ma l'insieme \u00e8 unificato dal fregio continuo con le armi dei reali del Portogallo e dal ricorrere del rivestimento in porfido e serpentino. Nessuna superficie \u00e8 priva di decorazione: dal pavimento cosmatesco fino alla volta a padiglione con smaglianti terrecotte invetriate di Luca della Robbia.\nIl lato focale \u00e8 quello est, dove si trova la tomba del cardinale scolpita da Antonio e Bernardo Rossellino. Lo spazio \u00e8 scenografico e sottolineato da una cortina che, ai lati dell'arcone, \u00e8 scostata come un sipario da due angeli dipinti. Ogni decorazione concorre a mettere in scena il \"trionfo ultraterreno\" del cardinale. Lo stile generale \u00e8 caratterizzato dalla ricchezza di figure, atteggiate con naturalezza sciolta, che creano un'elegante animazione, mai sperimentata in monumenti anteriori. Il modellato delle sculture \u00e8 sensibilissimo e crea effetti illusionistici che sono ormai lontani dalla ricerca razionale che aveva animato gli artisti rinascimentali della prima generazione. Il bassorilievo del basamento contiene una tra le pi\u00f9 antiche testimonianze di miti antichi riutilizzati in chiave neoplatonica e cristiana: il tema della tauromachia di ascendenza mitraica sui lati brevi (simbolo di resurrezione e di forza morale), l'auriga sul carro (simbolo platonico della mente che guida l'anima e domina le passioni), gli unicorni che si affrontano (simbolo di verginit\u00e0) e i geni seduti su teste leonine (forza). Al centro, sopra la ghirlanda, si trova il teschio affiancato dal giglio e dalla palma, simboli della purezza e dell'immortalit\u00e0 dell'anima. Il complesso simbolico allude alle virt\u00f9 morali del giovane prelato, alla vittoria sulle passioni e all'ascesi.\nI protagonisti.\nBeato Angelico.\nBeato Angelico fu tra i primissimi continuatori di Masaccio e nella fase matura ebbe un ruolo di primissimo piano nell'arte fiorentina. La sua cultura, derivata dalla tradizione tomista domenicana, lo port\u00f2 a cercare di saldare le conquiste rinascimentali (soprattutto l'uso della prospettiva e il realismo) con valori del mondo medievale, quali la funzione didattica dell'arte. Nel quarto decennio del XIV secolo la sua produzione si era orientata verso la \"pittura di luce\" influenzata da Domenico Veneziano, con un uso razionale delle fonti luminose, che ordinano e unificano tutti gli elementi della scena. Tra gli esempi ci sono la pala dell\"'Incoronazione della Vergine\" del Louvre e la sua predella, dove i ritmi e le simmetrie tipicamente gotiche sono attualizzati da una virtuosistica composizione spaziale e dal colore lucente, pi\u00f9 ricco di lumeggiature che di ombre, che d\u00e0 volume ed indaga i materiali con sensibilit\u00e0. Un interesse verso la resa dei fenomeni luminosi port\u00f2 l'Angelico, nella sua fase matura, ad abbandonare l'illuminazione indistinta e generica in favore di una resa di luci e ombre pi\u00f9 attenta a razionale, dove ogni superficie \u00e8 individuata dal suo \"lustro\" specifico.\nDi fondamentale importanza per la scena artistica fiorentina nei decenni centrali del secolo fu la costruzione e decorazione del convento di San Marco, finanziato da Cosimo de' Medici, che ebbe luogo tra il 1436 e gli anni cinquanta del Quattrocento. L'Angelico e il suo staff furono i protagonisti di un ciclo affrescato che doveva offrire spunti di meditazione e preghiera ai monaci. Le scene destinate alle celle dei monaci mostrano spesso alcuni santi domenicani che fanno da esempio, col loro atteggiamento, al comportamento da assumere di fronte a ciascun episodio: meditazione, compassione, umilt\u00e0, prostrazione, ecc. Tra gli affreschi eseguiti per aree comuni del convento spicca per originalit\u00e0 la cosiddetta \"Madonna delle Ombre\" (datata ai primi o agli ultimi anni della decorazione), dipinta nello stretto corridoio al primo piano dove la luce proviene da una finestrella in fondo a sinistra; anche nella pittura l'angelico cerc\u00f2 di utilizzare questa medesima fonte di illuminazione, con l'ombra dei capitelli dipinti che si profila lunga sull'intonaco, mentre i santi sulla destra hanno addirittura il riflesso della finestra negli occhi.\nDomenico Veneziano.\nDomenico Veneziano fu uno dei primi artisti fiorentini ad assimilare alcune caratteristiche della pittura nordica, in particolare fiamminga, che all'epoca godeva di una particolare voga e interesse collezionistico, per il virtuosismo che rispondeva al gusto di \"Varietas\" allora dominante.\nLa formazione dell'artista \u00e8 incerta (Venezia? Ma pi\u00f9 probabilmente Firenze stessa), ma acquis\u00ec tutti i suggerimenti allora disponibili in Italia. Una prima prova, commissionata da Piero de' Medici, fu il tondo dell'\"Adorazione dei Magi\" (1438-1441), dove all'eleganza ed alla sontuosit\u00e0 di marca tardogotica aggiunse un senso concreto dello spazio e del volume, che uniforma la visione dai dettagli minuti in primo piano fino all'aperto paesaggio sullo sfondo. L'opera dovette piacere al committente, infatti negli anni immediatamente successivi Domenico venne arruolato nella decorazione della chiesa di Sant'Egidio, a un perduto ciclo di affreschi nei quali parteciparono anche Andrea del Castagno, Alesso Baldovinetti e il giovane Piero della Francesca, il quale venne decisivamente influenzato dalle ricerche luministiche di Domenico. In questi anni infatti il Veneziano stava sviluppando una pittura accordata sui toni chiarissimi dei colori, che arrivano a sembrare impregnati di luce diafana.\nIl capolavoro delle sue ricerche \u00e8 la \"Pala di Santa Lucia dei Magnoli\" (1445-1447), dove dimostr\u00f2 anche la piena dimestichezza con le regole della prospettiva lineare centrica, impostata in quel caso a tre punti di fuga. L'elemento dominante del dipinto \u00e8 comunque il gioco della luce che spiove dall'alto definendo i volumi dei personaggi e dell'architettura, e riduce al minimo le suggestioni lineari: il profilo di santa Lucia, ad esempio, si staglia non in forza della linea di contorno, ma grazie al contrasto del suo chiarore sullo sfondo verde.\nFilippo Lippi.\nFilippo Lippi fu un altro pittore che, dopo gli esordi masacceschi, sub\u00ec molteplici influssi, tra cui quello fiammingo. Dopo un soggiorno a Padova torn\u00f2 a Firenze nel 1437 e in quell'anno esegu\u00ec la \"Madonna di Tarquinia\", dove us\u00f2 un risalto plastico masaccesco, un gusto per lo scorcio e per la gestualit\u00e0 tratta dalla vita reale donatelliano e, soprattutto, una nuova attenzione per l'ambientazione e i giochi di luce. Alcuni particolari, come il cartellino appeso alla base del trono, sono inequivocabilmente fiamminghi.\nGradualmente l'arte di fra' Filippo si orient\u00f2 verso un preponderante gusto verso la linea, come nella \"Pala Barbadori\" (1438), dove l'unit\u00e0 della scena \u00e8 data dall'andamento ritmico dei contorni. La luce non sbalza plasticamente figure create di getto, come in Masaccio, ma sembra avvolgere le figure a partire dal disegno, in un chiaroscuro che restituisce il rilievo in maniera pi\u00f9 smorzata.\nUn nodo cruciale nella carriera di Lippi furono gli affreschi con le \"Storie di santo Stefano e san Giovanni Battista\" nel Duomo di Prato (1452-1464). In queste scene le figure umane e il loro dinamismo dominano la rappresentazione, con scorci profondi delle architetture, costruite con pi\u00f9 punti di fuga, che accentuano il senso di moto. Le azioni raccontate sono scorrevoli e attente a restituire la verit\u00e0 umana dei personaggi.\nFilippo Lippi ebbe una profonda influenza sugli artisti fiorentini successivi, ponendo l'accento soprattutto sulla ricercatezza delle pose con un predominio virtuosistico del contorno. A questa corrente dominante si contrappose, in maniera minoritaria, quella che ricercava l'armonia tra colori limpidi e volumi puri, facente capo a Domenico Veneziano, che ebbe successo soprattutto in area umbro-marchigiana.\nAndrea del Castagno.\nAndrea del Castagno svilupp\u00f2 una pittura rigorosa, ispirata a caratteristiche fino ad allora poco seguite di Masaccio e Donatello, quali il chiaroscuro plastico, accentuato e reso pi\u00f9 drammatico dall'uso di tinte pi\u00f9 contrastanti, e il realismo delle fisionomie e degli atteggiamenti, talvolta esasperati fino a raggiungere esiti espressionistici.\nOpera chiave del suo percorso artistico \u00e8 il Cenacolo di Sant'Apollonia a Firenze, dove su una solida base prospettica dipinse una solenne \"Ultima cena\", con figure intensamente caratterizzate ed isolate dal netto contorno, rese nel rilievo tramite una cruda illuminazione laterale. La parte superiore del ciclo contiene invece la \"Deposizione\", la \"Crocifissione\" e la \"Resurrezione\" dove, sebbene molto rovinate, si leggono episodi di grande partecipazione emotiva, che smentiscono l'immagine corrente coniata dal Vasari di un artista incapace di tenerezze, che colo cattivo colorire rendeva le opere \"alquanto crudette et aspre\".\nAnche in opere successive, come la \"Trinit\u00e0 e santi\", accentu\u00f2 i valori espressivi con uno scorcio spettacolare della croce ed esasperando il realismo delle figure. La sua lezione, poco recepita a Firenze, fu la base per lo sviluppo della scuola ferrarese.\nAlberti architetto.\nImportante fu la presenza in citt\u00e0 di Leon Battista Alberti, che nei decenni centrali lavor\u00f2 soprattutto come architetto per il ricco mercante Giovanni Rucellai, col quale aveva un legame di amicizia e di affinit\u00e0 intellettuale.\nAlberti aveva una concezione dell'architettura come attivit\u00e0 puramente intellettuale, che si esauriva nella creazione del progetto, senza bisogno di una presenza costante sul cantiere. Per lui si trattava di una \"filosofia pratica\", dove mettere a frutto un complesso bagaglio di esperienze letterarie, filosofiche e artistiche, in meditazioni che coinvolgevano l'etica e l'estetica.\nDal 1447 sistem\u00f2 palazzo Rucellai, poi la facciata di Santa Maria Novella (1456) e infine costru\u00ec il tempietto del Santo Sepolcro. Si tratt\u00f2 di interventi sempre parziali, che l'Alberti stesso sminuiva benevolmente come \"decoro parietale\". A palazzo Rucellai unific\u00f2 vari edifici preesistenti, concentrandosi soprattutto sulla facciata, che venne composta come una griglia di elementi orizzontali e verticali entro la quale si inseriscono le finestre. Con elementi classici (portali, cornici, ordini sovrapposti nei capitelli) fuse elementi di tradizione medievale, come il bugnato e le bifore. L'effetto generale \u00e8 vario ed elegante, per il vibrare della luce tra le zone chiare e lisce (lesene) e quelle scure (aperture, solchi del bugnato).\nIn Santa Maria Novella la facciata era rimasta incompiuta dal 1365, arrivando fino al primo ordine di arcatelle, e con alcuni elementi gi\u00e0 definiti quali il rosone. Alberti cerc\u00f2 di integrare la parte antica a quella nuova, mantenendo la decorazione a tarsie marmoree bicrome e lasciando le arcatelle inferiori, inserendovi solo un portale classicheggiante al centro (derivato dal Pantheon), chiuso dal motivo pilastro-colonna ai lati. La zona superiore \u00e8 separata da quella inferiore da una cornice sulla quale corre una fascia a tarsie quadrate, e un'analoga funzione di raccordo hanno le due volute laterali. L'insieme \u00e8 basato sui principi della composizione modulare (basata sull'uso del quadrato e dei suoi multipli e sottomultipli), mitigata per\u00f2 da alcune asimmetrie (volute o dovute agli esecutori materiali), quali la collocazione non in asse di alcuni elementi verticali e delle tarsie dell'attico.\nAnche nel tempietto del Santo Sepolcro, monumento funebre di Giovanni Rucellai, Alberti us\u00f2 le tarsie marmoree della tradizione romanica fiorentina, creando una struttura rigorosamente classica con dimensioni basate sul rapporto aureo.\nLa differenza essenziale tra Brunelleschi e Alberti si colloca soprattutto sul piano geometrico: dove il primo modulava sempre spazi tridimensionali, il secondo organizzava geometricamente le superfici bidimensionali. Un punto in comune \u00e8 invece la valorizzazione della tradizione locale, attingendo nella storia del singolo edificio e razionalizzando gli elementi preesistenti, in modo da ottenere qualcosa di estremamente moderno ma radicato nello specifico locale.\nIl ritorno di Donatello.\nIl divario che si era andato nel frattempo creando tra gli artisti del primo umanesimo e quelli di nuova generazione, legati a un gusto pi\u00f9 vario e ornato, fu evidente quando Donatello torn\u00f2 dal decennale soggiorno a Padova nel 1453. La sua straziante \"Maddalena penitente\" (1453-1455) non potrebbe essere pi\u00f9 diversa da \"quella\" coeva di Desiderio da Settignano, molto pi\u00f9 composta.\nCos\u00ec Donatello si trov\u00f2 isolato nella sua stessa citt\u00e0 e ricevette l'ultima commissione (i due pulpiti per San Lorenzo) grazie all'intervento diretto di Cosimo de' Medici, che era un suo estimatore di vecchia data. Nel \"Pulpito della Passione\" (1460-1466) scene come il \"Compianto e deposizione\" mostrano un rifiuto delle regole prospettiche, dell'ordine e dell'armonia, all'insegna di espressionismo ancora pi\u00f9 vivo che nei rilievi a Padova. L'occhio fatica a distinguere i protagonisti nella massa palpitante di personaggi, mentre la composizione taglia senza alcuno scrupolo interi brani, come i ladroni sulla croce di cui si vedono solo i piedi, dando l'effetto di una spazio infinitamente indeterminato, che amplifica, con lo squilibrio, il \"pathos\" drammatico della scena.\nL'artista e la bottega.\nIl Quattrocento vide, con speciale continuit\u00e0 a Firenze, importanti progressi nello sviluppo della figura dell'\"artista\", secondo un processo gi\u00e0 iniziato nel secolo precedente. Gli artefici aspiravano a sganciarsi dalla figura del lavoratore manuale, che produce oggetti su commissione (\"artigiano\"), in favore di una concezione pi\u00f9 intellettuale e creativa del loro operare, che aspirava a pieno titolo a far parte delle \"arti liberali\". Un ruolo fondamentale venne svolto dagli scritti teorici di Leon Battista Alberti, che gi\u00e0 nel \"De pictura\" tracci\u00f2 la figura di un artista colto, letterato, abile nella tecnica, che padroneggia in prima persona tutte le fasi del lavoro, dall'idea alla traduzione nel manufatto, curando tutti i dettagli. La figura descritta dall'Alberti rappresentava per\u00f2 un traguardo ideale, raggiunto non prima del XVIII secolo, portando tutta una serie di conseguenze (quali la dicotomia tra artista e artigiano, o la distinzione tra Arti Maggiori e Minori) che nel Quattrocento erano ancora sconosciute.\nLa cellula base della produzione artistica restava infatti la bottega, che era luogo di produzione, commercio e formazione allo stesso tempo. L'iter del maestro iniziava proprio in bottega, dove si entrava giovanissimi (13, 14, 15 anni..) e si iniziava a prender confidenza col mestiere in maniera pratica, partendo da incarichi collaterali (come il riordino e la pulizia degli arnesi) ed assumendo via via maggiore responsabilit\u00e0 e peso nella creazione e realizzazione dei manufatti. Una costante era la pratica del disegno, indipendentemente dalla disciplina artistica prevalente in cui specializzarsi. La preparazione teorica si limitava a poche nozioni fondamentali di matematica e geometria ed era per lo pi\u00f9 lasciata alla buona volont\u00e0 del singolo. Procedimenti complessi, come la prospettiva, erano appresi per via empirica, senza conoscere a fondo i principi teorici che ne stavano alla base.\nLe botteghe si occupavano di due tipi fondamentali di produzione:\nNella seconda categoria di prodotti venivano spesso riprese, semplificandole e volgarizzandole, le innovazioni delle opere pi\u00f9 importanti e originali: anche le soluzioni pi\u00f9 audacemente innovative, trascorso un certo periodo di tempo, subivano questo processo di assimilazione e diffusione, entrando a far parte del repertorio comune. I travasi e le rivisitazioni anche tra discipline artistiche molto diverse erano frequenti e stimolanti, come ad esempio l'uso come motivo dell'oreficeria di riproduzioni in miniatura della lanterna di Santa Maria del Fiore (ad esempio nella \"Croce del Tesoro di San Giovanni\", al Museo dell'Opera del Duomo di Firenze, e in numerosi altri reliquiari, candelabri e ostensori).\nL'epoca laurenziana (1470-1502).\nL'ultimo trentennio del XV secolo vide apparentemente un rallentamento della forza innovativa dei decenni precedenti, con un volgere del gusto a espressioni pi\u00f9 varie e ornate rispetto al primo rigore rinascimentale. Interprete della misura tra idealizzazione, naturalismo e virtuosismo fu nella scultura Benedetto da Maiano, autore ad esempio di una serie di busti dalla lavorazione morbida e ricchi di dettagli descrittivi, e nella pittura Domenico Ghirlandaio.\nLe \"Cronache\" di Benedetto Dei registrarono a Firenze, attorno al 1472, ben quaranta botteghe di pittori, quarantaquattro di orafi, pi\u00f9 di cinquanta di \"maestri intagliatori\" e pi\u00f9 di ottanta tra \"legnaiuoli di tarsie\". Numeri cos\u00ec elevati si spiegano solo con una forte domanda anche esterna, proveniente dagli altri centri della penisola: dagli anni ottanta infatti grandi commissioni di prestigio arrivano ai maggiori maestri fiorentini da fuori citt\u00e0, come la decorazione della Cappella Sistina per un team di pittori o la realizzazione del monumento equestre a Bartolomeo Colleoni a Venezia per Verrocchio.\nPer gli artisti della cosiddetta \"terza generazione\" la prospettiva era ormai un dato acquisito e le ricerche si muovevano ormai verso altri stimoli, quali i problemi dinamici delle masse di figure o la tensione delle linee di contorno. Le figure plastiche e isolate, in un equilibrio perfetto con lo spazio misurabile e immobile, lasciavano ormai spazio a giochi continui di forme in movimento, con maggiore tensione e intensit\u00e0 espressiva.\nGrande influenza ebbe nella produzione figurativa la diffusione di idee filosofiche dall'Accademia neoplatonica, in particolare tramite gli scritti di Marsilio Ficino, Cristoforo Landino e Pico della Mirandola. Tra le varie dottrine ebbero particolare peso quelle legate alla ricerca di armonia e bellezza, quali mezzi per il raggiungimento delle varie forme superiori di amore (divino, umano) e quindi della felicit\u00e0 umana. Inoltre fu fondamentale il tentativo di rivalutazione della filosofia classica in chiave religiosa cristiana, che permise una rilettura dei miti antichi quali portatori di arcane verit\u00e0 e testimoni di una sognata armonia ormai perduta. Scene mitologiche iniziarono cos\u00ec a essere commissionate agli artisti, rientrando nel novero dei soggetti delle arti figurative.\nIl rapporto di Lorenzo il Magnifico con le arti fu diverso da quello del nonno Cosimo, che aveva privilegiato la realizzazione di opere pubbliche. Da un lato per \"il Magnifico\" l'arte ebbe un altrettanto importante funzione pubblica, ma rivolta piuttosto agli Stati esteri, quale ambasciatrice del prestigio culturale di Firenze, presentata come una \"novella Atene\": in questo senso promosse una sistematica diffusione sia in campo letterario (con l'invio ad esempio della \"Raccolta aragonese\" a Federico d'Aragona, summa della poesia toscana dal Duecento in poi), sia figurativo, tramite la spedizione dei migliori artisti nelle varie corti italiane. Ci\u00f2 favor\u00ec il mito dell'et\u00e0 laurenziana quale epoca \"aurea\", favorito dal periodo di pace, sebbene precario e attraversato da tensioni sotterranee, che egli seppe garantire nello scacchiere italiano fino alla sua morte; ma fu anche all'origine dell'indebolimento della vivacit\u00e0 artistica cittadina, favorendo il futuro avvento di altri centri (in particolare Roma) quali fucina di novit\u00e0.\nDall'altro lato Lorenzo, con il suo colto e raffinato mecenatismo, impost\u00f2 un gusto per oggetti ricchi di significati filosofici, stabilendo spesso un confronto, intenso e quotidiano, con gli artisti della sua cerchia, visti quali sommi creatori di bellezza. Ci\u00f2 determin\u00f2 un linguaggio prezioso, estremamente sofisticato ed erudito, in cui i significati allegorici, mitologici, filosofici e letterari venivano legati in maniera complessa, pienamente leggibile solo dall'\"\u00e9lite\" che ne possedeva le chiavi interpretative, tanto che alcuni significati delle opere pi\u00f9 emblematiche oggi ci sfuggono. L'arte si distacc\u00f2 dalla vita reale, pubblica e civile, focalizzandosi su ideali di evasione dall'esistenza quotidiana, in favore di un ideale traguardo di armonia e serenit\u00e0.\nL'encomio del signore era frequente, ma garbato, velato da allusioni colte. Ne \u00e8 un esempio l'\"Apollo e Dafni\" (1483) di Pietro Perugino, in cui Dafni era la versione greca del nome \"Laurus\", cio\u00e8 Lorenzo. Anche opere come la perduta \"Educazione di Pan\" di Luca Signorelli (1490 circa) sottintendono significati strettamente legati alla committenza, come il tema dell'incarnazione del dio Pan, portatore di pace, nella stessa famiglia Medici, come decantavano i poeti di corte.\nArchitettura.\nTra le pi\u00f9 importanti realizzazioni architettoniche volute da Lorenzo ci fu la villa di Poggio a Caiano, un'opera privata quindi, commissionata verso il 1480 a Giuliano da Sangallo. In essa il piano nobile si sviluppa con terrazze su tutti i lati a partire da un basamento circondato da una loggia ad arcate continua. Il volume \u00e8 a base quadrata, su due piani, con un grande salone centrale, di altezza pari a due piani, voltato a botte al posto del tradizionale cortile. Per garantire l'illuminazione al salone i fianchi sono movimentati da una rientranza su ciascuno, che d\u00e0 alla pianta del primo piano la forma di un'\"H\" rovesciata. La copertura \u00e8 un semplice tetto a falde sporgenti, senza cornicione. Originale \u00e8 in facciata la presenza di un timpano di tempio ionico che d\u00e0 accesso a una loggetta-vestivolo coperta da volta a botte con lacunari. All'interno le stanze sono disposte simmetricamente attorno al salone, differenziate a seconda della funzione.\nInvece di chiudersi su s\u00e9 stessa nel cortile, la villa \u00e8 aperta verso il giardino circostante, grazie anche all'intelligente filtro del loggiato, che media gradualmente tra interno ed esterno. Questa caratteristica, assieme al recupero consapevole di tecniche antiche (come la volta a botte) ed all'applicazione di elementi del tempio classico, fece della villa di Poggio a Caiano un vero e proprio modello per la successiva architettura privata delle ville, con sviluppi importanti che ebbero in seguito luogo soprattutto a Roma e nel Veneto.\nI protagonisti.\nAntonio del Pollaiolo.\nLe botteghe pi\u00f9 prestigiose di Firenze in questo lasso di tempo sono quelle di Verrocchio e dei fratelli del Pollaiolo, Antonio e Piero. In quest'ultima emerge l'attivit\u00e0 di Antonio, che spicca tanto nella scultura che nella pittura che nelle arti grafiche. Per Lorenzo de' Medici realizz\u00f2 ad esempio il bronzetto di tema classico di \"Ercole e Anteo\" (1475 circa), dove il motivo mitologico \u00e8 rappresentato con un gioco di linee spezzate che si incastrano l'una con l'altra, generando tensioni di inaudita violenza. Nelle sue opere le ricerche sull'anatomia umana e sulla resa del movimento si infittiscono e giungono a un'elaborazione nitida anche dei minimi dettagli.\nLa sua caratteristica principale fu la linea di contorno forte e vibrante, che d\u00e0 alle figure un aspetto di guizzante tensione di movimento che sembra poter scoppiare da un momento all'altro. Ci\u00f2 si vede bene nella tavoletta dell'\"Ercole e Anteo\" degli Uffizi (1475 circa), nella \"Danza di nudi\" di Villa La Gallina (ricca di citazioni classiche) o nella fitta \"Battaglia di ignudi\" (1471-1472).\nI fratelli del Pollaiolo furono i primi ad usare un'imprimitura oleosa sia nella preparazione dei supporti lignei che nella stesura dei colori, raggiungendo cos\u00ec risultati di brillantezza e levigatezza che ricordavano le opere fiamminghe.\nAndrea del Verrocchio.\nAnche Andrea del Verrocchio fu un artista versatile, abile nel disegno e la pittura quanto nella scultura e nell'oreficeria, con un gusto spiccatamente incline al naturalismo e alla ricchezza dell'ornato. Nel corso degli anni settanta del secolo l'artista arriv\u00f2 a forme di grande eleganza a cui impresse una crescente monumentalit\u00e0, come nel \"David\", un tema dei precedenti illustri, che venne risolto secondo canoni \"cortesi\", con l'effigie di un giovane sfuggente e spavaldo, in cui si legge un'inedita attenzione alle sottigliezze psicologiche. L'opera, che sollecita molteplici punti di vista, \u00e8 caratterizzata da un modellato dolce e da un soffuso psicologismo che influenz\u00f2 il giovane Leonardo da Vinci, allievo proprio alla bottega di Verrocchio.\nLa bottega polivalente di Verrocchio divenne infatti una delle pi\u00f9 richieste durante gli anni settanta, nonch\u00e9 la pi\u00f9 importante fucina di nuovi talenti: da essa uscirono, oltre al celeberrimo caso di Leonardo, Sandro Botticelli, Perugino, Lorenzo di Credi e Domenico Ghirlandaio.\nSandro Botticelli, formazione e maturit\u00e0.\nSandro Botticelli fu forse l'artista maggiormente legato alla corte medicea e al suo ideale di armonia e bellezza. Gi\u00e0 nella sua prima opera datata, la \"Fortezza\" (1470), mostra un uso raffinato del colore e del chiaroscuro derivato dalla lezione di Filippo Lippi, suo primo maestro, animato per\u00f2 da una solidit\u00e0 e una monumentalit\u00e0 pi\u00f9 forti, alla Verrocchio, con una tensione lineare appresa da Antonio del Pollaiolo. Lo stile risultante \u00e8 personalissimo, con la figura ad esempio che sembra disposta in superficie, piuttosto che seduta sul trono scorciato, animata da un gioco di linee che quasi ne smaterializzano la fisicit\u00e0. Caratteristica fondamentale dell'arte botticelliana fu infatti il disegno e l'evidenza accordata alla linea di contorno.\nLe ricerche di Botticelli lo portarono a elaborare uno stile incisivo e \"virile\", con un progressivo distacco dal dato naturale. Ad esempio nella \"Madonna del Magnificat\", del 1483-1485, si assiste a un vero e proprio esperimento ottico, con le figure che appaiono come riflesse in uno specchio convesso, con la proporzioni maggiori di quelle al centro, allontanandosi dalla spazialit\u00e0 geometrica e razionale del primo Quattrocento.\nLa \"Primavera\" (1478 circa) fu forse la sua opera pi\u00f9 famosa, perfettamente aderente agli ideali laurenziani, dove il mito rispecchia verit\u00e0 morali e lo stile moderno ma ispirato dall'antico. La spazialit\u00e0 \u00e8 appena allusa con una platea davanti a un boschetto ombroso, dove si dispongono a semicerchio nove figure, da leggere da destra verso sinistra. Il perno \u00e8 la Venere al centro, con due gruppi bilanciatamente simmetrici ai lati, con ritmi e pause che ricordano un ondeggiamento musicale. Motivo dominante \u00e8 la cadenza lineare, legata all'attenzione per il dato materico (ad esempio nei finissimi veli delle Grazie), per i volumi morbidi e per la ricerca di un tipo di bellezza ideale e totalizzante.\nAnaloghe considerazioni sono valide anche per la celeberrima \"Nascita di Venere\" (1485 circa), forse facente un \"pendant\" con la \"Primavera\", caratterizzata da un'impostazione arcaizzante, con i colori opachi della tempera grassa, una spazialit\u00e0 pressoch\u00e9 inesistente, un chiaroscuro attenuato in favore del massimo risalto alla continuit\u00e0 lineare, che determina il senso di movimento delle figure. Si tratta dei primi elementi di una crisi che si manifest\u00f2 a Firenze in tutta la sua forza dopo la morte del Magnifico e con l'instaurarsi della repubblica savonaroliana. Fu per\u00f2 una svolta graduale e preannunciata, anche in altri artisti, come Filippino Lippi.\nIl giovane Leonardo.\nVerso il 1469 entr\u00f2 nella bottega di Verrocchio come apprendista il giovane Leonardo da Vinci. Il promettente allievo a partire dagli anni settanta del Quattrocento ricevette una serie di commissioni indipendenti, che mostrano una sua adesione allo stile \"finito\" del maestro, con una resa dei particolari minuziosa, una stesura pittorica morbida e un'apertura agli influssi fiamminghi: ne sono esempio l'\"Annunciazione\" (1472-1475 circa) e la \"Madonna del Garofano\" (1475-1480). In quest'ultima in particolare si nota gi\u00e0 con evidenza una veloce maturazione dello stile dell'artista, indirizzato a una maggiore fusione tra i vari elementi dell'immagine, con trapassi luminosi e di chiaroscuro pi\u00f9 sensibili e fluidi; la Vergine infatti emerge da una stanza in penombra contrastando con un lontano e fantastico paesaggio che appare da due bifore sullo sfondo.\nLa rapida maturazione dello stile di Leonardo lo mette in un confronto sempre pi\u00f9 serrato col suo maestro, tanto che in passato erano state attribuite al giovane Leonardo anche una serie di sculture di Verrocchio. Ne \u00e8 un esempio la \"Dama col mazzolino\" di Verrocchio (1475-1480), in cui la morbida resa del marmo sembra evocare gli effetti di avvolgimento atmosferico di opere pittoriche di Leonardo come il \"Ritratto di Ginevra de' Benci\" (1475 circa). I punti di contatto tra queste due opere si estendevano anche a livello iconografico, se si considera che la tavola leonardiana era originariamente pi\u00f9 grande, con la presenza delle mani nella parte inferiore delle quali resta forse uno studio su carta nelle collezioni reali del Castello di Windsor.\nIl \"Battesimo di Cristo\" (1475-1478), opera collaborativa tra i due, segna il punto di contatto pi\u00f9 vicina tra i due artisti. Nel 1482 per\u00f2 l'esperienza fiorentina di Leonardo si chiude bruscamente quando, dopo aver avviato un\"'Adorazione dei Magi\", prese le distanze dal gruppo dominante degli artisti chiamati alla Cappella Sistina, trasferendosi a Milano.\nDomenico Ghirlandaio.\nDomenico Ghirlandaio fu con Sandro Botticelli, Cosimo Rosselli e il fiorentino d'adozione Pietro Perugino, tra i protagonisti della missione di \"ambasceria artistica\" promossa da Lorenzo il Magnifico per riappacificarsi con papa Sisto IV, venendo inviato a Roma per decorare l'ambizioso progetto papale di una nuova cappella pontificia, la Sistina.\nGhirlandaio si era formato, al pari di altri colleghi, nella bottega del Verrocchio, dal quale aveva maturato l'interesse per l'arte fiamminga, che rimase una delle costanti del suo operare. A questa componente aggiunse, fin dalle prime opere, un senso per composizioni serene e bilanciate, maturato dalla tradizione fiorentina, e una notevole capacit\u00e0 disegnativa che si manifest\u00f2 soprattutto nella creazione di ritratti dalla penetrante individuazione fisionomica e psicologica. Di ritorno da Roma arricch\u00ec il proprio repertorio con la riproduzione, sontuosa e di ampio respiro, di monumenti antichi. Tutte queste caratteristiche, unite alla capacit\u00e0 di organizzare, con l'aiuto dei fratelli, una bottega rapida ed efficiente, ne fecero a partire dagli anni ottanta il principale punto di riferimento nella committenza dell'alta borghesia fiorentina. Dal 1482 lavor\u00f2 alle \"Storie di san Francesco\" nella Cappella Sassetti di Santa Trinita, dal 1485 all'enorme Cappella Tornabuoni in Santa Maria Novella.\nIl suo talento di narratore, la chiarezza e la piacevolezza del suo linguaggio, la capacit\u00e0 di alternare un tono intimo e raccolto nelle scene domestiche e uno solenne e altisonante nelle scene affollate, furono alla base del suo successo. Non mancano le citazioni colte nelle sue opere, ma il suo pubblico non era in generale quello dei circoli intellettuali neoplatonici, ma la classe alto-borghese, abituata ai traffici commerciali e bancari pi\u00f9 che alla letteratura e la filosofia antica, desiderosa vedersi ritratta come compartecipe nelle storie sacra e poco incline alle frivolezze e alle inquietudini che animavano invece altri pittori come Botticelli e Filippino Lippi.\nLa crisi savonaroliana.\nCon la discesa di Carlo VIII di Francia in Italia nel 1494, gli equilibri che reggevano il fragile sistema diplomatico e politico delle signorie italiane si infranse, portando una prima ondata di instabilit\u00e0, paura ed incertezza che sarebbe poi continuata nelle lotte tra Francia e Spagna per il dominio della penisola. A Firenze una sommossa cacci\u00f2 Piero de' Medici, figlio di Lorenzo, instaurando una nuova repubblica guidata spiritualmente dal predicatore Girolamo Savonarola. Dal 1496 il frate condann\u00f2 apertamente le dottrine neoplatoniche e umanistiche, esortando a una riforma rigorosa dei costumi in senso ascetico. Venne deprecata l'esaltazione dell'uomo e della bellezza, nonch\u00e9 ogni manifestazione di produzione e di collezionismo dell'arte profana, culminando nei tristi fal\u00f2 delle vanit\u00e0.\nL'esecuzione del frate al rogo (23 maggio 1498), per le accuse di eresia mosse dal suo nemico papa Alessandro VI, accrebbero in citt\u00e0 il senso di smarrimento e di tragedia incombente, minando per sempre quel sistema di certezze che erano state il principale presupposto dell'arte del primo Rinascimento. I tragici avvenimenti ebbero infatti una duratura eco nella produzione artistica, sia per le nuove richieste della committenza \"piagnona\", cio\u00e8 seguace di Savonarola, sia per la crisi religiosa e i ripensamenti innescati nelle pi\u00f9 sensibili personalit\u00e0 artistiche, tra cui in particolare Botticelli, Fra Bartolomeo e Michelangelo Buonarroti.\nIl tardo Botticelli.\nLe ultime opere di Sandro Botticelli sono tutte accese da un fervore religioso e da un ripensamento sui principi che avevano guidato la sua attivit\u00e0 precedente, arrivando in alcuni casi a un'involuzione e un ripiegamento verso i modi del primo Quattrocento, mettendo a nudo l'ormai drammatica inadeguatezza dei sistemi figurativi tradizionali.\nLa svolta si percepisce chiaramente ad esempio in un'opera allegorica come la \"Calunnia\" (1496). L'opera intende ricreare un dipinto perduto del pittore greco Apelle, descritto da Luciano di Samostata, con cui il pittore si era difeso da un'accusa ingiusta. Entro una loggia monumentale un cattivo giudice \u00e8 seduto sul trono, consigliato da \"Ignoranza\" e \"Sospetto\"; davanti a lui sta il \"Livore\" (cio\u00e8 il \"rancore\"), lo straccione, che tiene per il braccio la \"Calunnia\", donna molto bella e che si fa acconciare i capelli da \"Insidia\" e \"Frode\". Essa trascina a terra il \"Calunniato\" impotente e con l'altra mano impugna una fiaccola che non fa luce, simbolo della falsa conoscenza. La vecchia sulla sinistra \u00e8 il \"Rimorso\" e l'ultima figura di donna \u00e8 la \"Nuda Veritas\", con lo sguardo rivolto al cielo, come a indicare l'unica vera fonte di giustizia. La fitta decorazione delle membrature architettoniche e la concitazione dei personaggi accentuano il senso drammatico dell'immagine.\nIl tutto sembra voler ricreare una sorta di \"tribunale\" della storia, in cui la vera accusa sembra essere rivolta proprio al mondo antico, dal quale si constata amaramente l'assenza della giustizia, uno dei valori fondamentali della vita civile.\nEsempi della regressione stilistica sono la \"Pala di San Marco\" (1488-1490), dove ritorna un arcaizzante fondo oro, oppure la \"Nativit\u00e0 mistica\" (1501), dove le distanze spaziali si confondono, le proporzioni sono dettate da gerarchie di importanza e le pose sono spesso accentuatamente espressive fino a risultare innaturali.\nFilippino Lippi.\nFilippino Lippi, figlio di Filippo, fu tra i primi artisti a manifestare nel proprio stile un senso di inquietudine. Presente probabilmente alla Sistina accanto a Botticelli, arricch\u00ec durante il soggiorno romano il suo repertorio di citazioni di gusto archeologico, ispirate cio\u00e8 a una volont\u00e0 di rievocazione precisa del mondo antico.\nAppassionato inventore di soluzioni capricciose e originali, con un gusto per la ricca ornamentazione \"animata\", misteriosa, fantastica e per certi versi da incubo, rivers\u00f2 tutta la sua capacit\u00e0 in alcune tavole in cui si notano le primissime tendenze dell'arte fiorentina verso la deformazione delle figure e l'antinaturalismo (come nell\"Apparizione della Vergine a san Bernardo\" del 1485 circa) e in alcuni cicli affrescati. Tra questi ultimi spiccano la cappella Carafa a Roma e, soprattutto, la cappella di Filippo Strozzi a Firenze, in cui tutte le sue caratteristiche pi\u00f9 originali trovarono piena espressione. Ne \u00e8 un esempio la scena di \"San Filippo scaccia il dragone da Hierapolis\", in cui un altare pagano \u00e8 cos\u00ec sovraccarico di decorazioni da sembrare un tempio e la statua della divinit\u00e0 di Marte ha un baluginio diabolico e minaccioso nel volto, come se fosse vivo e stesse per schiantare un fulmine contro il santo.\nIl giovane Michelangelo.\nGi\u00e0 apprendista nella bottega del Ghirlandaio, il giovanissimo Michelangelo Buonarroti aveva mosso i primi passi copiando alcuni maestri alla base del Rinascimento toscano, quali il Giotto della Cappella Peruzzi o il Masaccio della Brancacci. Gi\u00e0 in queste prime prove si nota una straordinaria capacit\u00e0 di assimilazione degli elementi stilistici fondamentali dei maestri, con un'insistenza sugli aspetti plastici e monumentali. Entrato sotto la protezione di Lorenzo il Magnifico, studi\u00f2 i modelli classici messi a disposizione dal Medici nel giardino di San Marco, dove l'artista fu presto consapevole dell'indissolubile unit\u00e0 tra le immagini dei miti e le passioni che le hanno animate, rendendosi presto in grado di far rivivere lo stile classico senza esserne un interprete passivo che copia un repertorio. In questo senso sono da intendere la \"Battaglia dei centauri\" (1492 circa), dove il movimento vorticoso e il forte chiaroscuro richiamano i sarcofagi romani e i rilievi di Giovanni Pisano, e il perduto \"Cupido dormiente\", spacciato per opera classica che ingann\u00f2 a Roma il cardinale Riario, che passata l'arrabbiatura dopo la scoperta della truffa, volle incontrare il promettente artefice dandogli l'occasione di recarsi a Roma, dove produsse i suoi primi capolavori.\nMa accanto a queste opere animate e vigorose, Michelangelo dimostr\u00f2 anche di saper adottare linguaggi diversi, come nella \"Madonna della Scala\" (1490-1492), di tono pi\u00f9 raccolto. Ispirata allo stiacciato donatelliano, mostra, oltre a un certo virtuosismo, la capacit\u00e0 di trasmettere un senso di energia bloccata, dato dall'insolita posizione della Vergine e del Bambino che sembrano cercare di dare le spalle allo spettatore.\nNegli anni successivi, colpito dalla predicazione savonaroliana, abbandon\u00f2 per sempre i soggetti profani e caric\u00f2 spesso le sue opere di profondi significati psicologici e morali.\nL'et\u00e0 dei \"geni\".\nL'ultima stagione della Repubblica fiorentina, quella del gonfalonierato a vita di Pier Soderini, sebbene non memorabile dal punto di vista politico, segn\u00f2 un singolare primato in campo artistico, favorendo la ripresa delle committenze pubbliche e private. Grandi artisti venivano richiamati in citt\u00e0 con lo scopo di accrescere il prestigio della nuova repubblica, generando un rapido e consistente rinnovo artistico. Protagonisti di questa scena furono Leonardo e Michelangelo, rientrati in citt\u00e0 dopo soggiorni pi\u00f9 o meno lunghi in altri centri, ai quali si aggiunse pi\u00f9 tardi anche il giovane Raffaello, richiamato in citt\u00e0 proprio per la curiosit\u00e0 di assistere alle novit\u00e0 in atto.\nRitorno e partenza di Leonardo.\nLeonardo torn\u00f2 a Firenze prima dell'agosto 1500, dopo la caduta di Ludovico il Moro. Qualche mese dopo espose alla Santissima Annunziata un cartone con la \"Sant'Anna\"di cui forn\u00ec poi una vivace descrizione del Vasari:\nPare ormai assodato che l'opera non sia il \"Cartone di sant'Anna\" oggi a Londra, che \u00e8 invece un'opera dipinta forse per Luigi XII poco dopo, entro il 1505, e proveniente dalla casa milanese dei conti Arconati; piuttosto dal cartone fiorentino dovette derivare la \"Sant'Anna, la Vergine e il Bambino con l'agnellino\" del Louvre, completata comunque molti anni dopo. Le due opere sono comunque vicine all'opera fiorentina. In quella di Londra in particolare le figure sono serrate in un unico blocco e articolate in un ricco intreccio di gesti e sguardi, con un andamento fluido dei panneggi; vicinissime al primo piano, le figure sono monumentali e grandiose, come nel \"Cenacolo\", mentre lo sfumato genera un delicato equilibrio nell'alternanza di ombre e luce. Forte \u00e8 la componente emozionale, soprattutto nel punto focale dello sguardo di sant'Anna rivolto alla Vergine. L'opera di Parigi invece \u00e8 pi\u00f9 sciolta e naturale, con attitudini aggraziate e con un profondo paesaggio di rocce, che lo sfumato lega alle figure. In ogni caso la lezione di Leonardo ebbe un forte impatto sugli artisti locali, rivelando un nuovo universo formale che apriva nuovi territori inesplorati nel campo della rappresentazione artistica.\nNel 1503 a Leonardo, poco prima che a Michelangelo, venne affidato l'incarico di decorare ad affresco una parte delle grandi pareti del Salone dei Cinquecento in Palazzo Vecchio. All'artista di Vinci venne richiesta una rappresentazione della \"Battaglia di Anghiari\", un fatto d'arme vittorioso per la Repubblica, destinato a fare \"pendant\" con la \"Battaglia di Cascina\" di Michelangelo.\nLeonardo in particolare studi\u00f2 una nuova tecnica che lo sollevasse dai tempi brevi dell'affresco, recuperando dalla \"Historia naturalis\" di Plinio il Vecchio l'encausto. Come per l\"'Ultima Cena\" anche questa scelta si rivel\u00f2 drammaticamente inadatta quando era ormai troppo tardi. La vastit\u00e0 del dipinto non permise infatti di raggiungere coi fuochi una temperatura sufficiente a far essiccare i colori, che colarono sull'intonaco, tendendo ovvero ad affievolirsi, se non a scomparire del tutto. Nel dicembre 1503 l'artista interruppe cos\u00ec il trasferimento del dipinto dal cartone alla parete, frustrato da un nuovo insuccesso.\nTra le migliori copie tratte dal cartone di Leonardo, tutte parziali, c'\u00e8 quella di Rubens, oggi al Louvre. Perduto anche il cartone, le ultime tracce dell'opera furono probabilmente coperte nel 1557 dagli affreschi del Vasari. Dai disegni autografie dalle copie si pu\u00f2 tuttavia valutare quanto la rappresentazione si discostasse dalle precedenti rappresentazioni di battaglie, organizzata come un vortice travolgente con un'inedita ricchezza di moti e attitudini legati allo sconvolgimento della \"pazzia bestialissima\" della guerra, come la chiamava l'artista.\nA quegli stessi anni risale il ritratto universalmente noto come la \"Gioconda\", probabilmente un ritratto di Lisa Gherardini maritata del Giocondo. Opera culmine del percorso di Leonardo \u00e8 caratterizzata ormai da trapassi luminosi sottilissimi, da un completo avvolgimento atmosferico, con un forte senso inquietante e misterioso che ne ha fatto, nei secoli, l'icona pi\u00f9 mitizzata della pittura occidentale. Nel 1508 l'artista ripartiva per Milano e poi per la Francia.\nRientro di Michelangelo.\nDopo aver vissuto quattro anni a Roma, nella primavera del 1501 anche Michelangelo tornava a Firenze. Presto i consoli dell'Arte della Lana e gli Operai del Duomo gli affidarono un enorme blocco di marmo per scolpire un \"David\", una sfida esaltante alla quale l'artista lavor\u00f2 alacremente per tutto il 1503, procedendo alle rifiniture all'inizio dell'anno successivo. Il \"colosso\", come veniva chiamato all'epoca, fu un trionfo di ostentato virtuosismo anatomico, allontanandosi con forza dall'iconografia tradizionale dell'eroe biblico in senso atletico, con un giovane nel pieno delle forze che si appresta alla battaglia, piuttosto che come un adolescente trasognato e gi\u00e0 vincitore. Le membra del \"David\" sono tutte in tensione e il volto \u00e8 concentrato, manifestando quindi la massima concentrazione sia fisica che psicologica. La nudit\u00e0, la bellezza, il senso di dominio delle passioni per battere il nemico ne fecero presto un simbolo delle virt\u00f9 della Repubblica, nonch\u00e9 l'incarnazione perfetta dell'ideale fisico e morale dell'uomo del Rinascimento: non a caso l'originaria destinazione sui contrafforti del Duomo venne presto mutata, piazzandola davanti al Palazzo dei Priori.\nL'opera svilupp\u00f2 un forte entusiasmo, che consacr\u00f2 la fama dell'artista e gli garant\u00ec un numero cospicuo di commissioni, tra cui una serie di apostoli per il Duomo (sbozz\u00f2 solo un \"San Matteo\"), una \"Madonna\" per una famiglia di mercanti di Bruges e una serie di tondi, scolpiti o dipinti. La sua repentina partenza per Roma nel marzo 1505 lasci\u00f2 molti di questi progetti incompiuti.\nSi nota comunque come anche Michelangelo venne influenzato dal cartone della \"Sant'Anna\" di Leonardo, riprendendo il tema anche in alcuni disegni, come uno all'Ashmolean Museum, in cui per\u00f2 moto circolare del gruppo \u00e8 bloccato da effetti chiaroscurali pi\u00f9 profondi, quasi scultorei. Nella \"Madonna di Bruges\" si assiste al contrasto tra la fredda compostezza di Maria e il dinamismo del Bambino, che tende a proiettarsi verso lo spettatore, caricandosi anche di significati simbolici. Le loro figure sono inscrivibili entro un'ellissi, di grande purezza e apparente semplicit\u00e0, che ne esalta la monumentalit\u00e0 pur nelle dimensioni contenute.\nDifficile \u00e8 stabilire in che misura il non finito di alcuni tondi, come il \"Tondo Pitti\" e il \"Tondo Taddei\", sia legato alla volont\u00e0 di emulare lo sfumato atmosferico leonardesco. Una netta reazione a tali suggestioni \u00e8 dopotutto testimoniata dal \"Tondo Doni\", dipinto, probabilmente, per le nozze di Agnolo Doni con Maddalena Strozzi. Le figure dei protagonisti, la sacra famiglia, sono concatenate in un moto a spirale, con una modellazione dei piani di luce e ombra nettamente distinti, con un'esaltazione del nitore tagliente dei profili e dell'intensit\u00e0 dei colori.\nDal 1504 Michelangelo lavor\u00f2 anche a un'altra importante commissione pubblica, la decorazione ad affresco del salone dei Cinquecento con una \"Battaglia di Cascina\", da affiancarsi all'opera avviata da Leonardo. L'artista fece in tempo solo a preparare un cartone, che, fortemente ammirato e studiatissimo, fin\u00ec per restare vittima della sua fama, venendo prima saccheggiato e poi distrutto. Era diventato infatti un imprescindibile modello per lo studio della figura umana in movimento, tanto per gli artisti locali che per i forestieri di passaggio. Vi erano raffigurate numerose figure in atteggiamenti estremamente vivaci e dinamici, con numerosi spunti tratti dall'antico, come farebbero pensare le poche copie superstiti e le varianti studiate nei disegni preparatori.\nRaffaello a Firenze.\nNel 1504 l'eco delle novit\u00e0 stupefacenti rappresentate dai cartoni di Leonardo e Michelangelo arriv\u00f2 anche a Siena, dove si trovava Raffaello Sanzio, giovane ma molto promettente artista al lavoro come aiuto di Pinturicchio. Deciso a recarsi a Firenze, si fece preparare una lettera di presentazione per il gonfaloniera da Giovanna Feltria, duchessa di Sora, sorella del duca di Urbino nonch\u00e9 moglie del prefetto di Roma e signore di Senigallia Giovanni Della Rovere. In citt\u00e0 Raffaello si dedic\u00f2 alacremente a scoprire e studiare la tradizione quattrocentesca locale, fino alle pi\u00f9 recenti conquiste, dimostrando una straordinaria capacit\u00e0 di assimilazione e rielaborazione, che dopotutto ne aveva gi\u00e0 fatto il pi\u00f9 dotato seguace di Perugino.\nLavorando soprattutto per committenti privati, sempre pi\u00f9 colpiti dalla sua arte, cre\u00f2 numerose tavole di formato medio-piccolo per la devozione privata, soprattutto Madonne e sacre famiglie, e alcuni intensi ritratti. In queste opere variava continuamente sul tema, cercando raggruppamenti e atteggiamenti sempre nuovi, con una particolare attenzione alla naturalezza, all'armonia, al colore ricco e intenso e spesso al paesaggio limpido di derivazione umbra.\nPunto di partenza delle sue composizioni era spesso Leonardo, su cui innestava di volta in volta altre suggestioni: la \"Madonna Pazzi\" di Donatello nella \"Madonna Tempi\", il \"Tondo Taddei\" di Michelangelo nella \"Piccola Madonna Cowper\" o nella \"Madonna Bridgewater\", ecc. Da Leonardo Raffaello mutu\u00f2 i principi della composizione plastico-spaziale, ma evit\u00f2 di addentrarsi nel complesso di allusioni e implicazioni simboliche, inoltre all'\"indefinito\" psicologico preferiva sentimenti pi\u00f9 spontanei e naturali. Ci\u00f2 \u00e8 evidente in ritratti come quello di Maddalena Strozzi, dove l'impostazione a mezza figura nel paesaggio, con le mani conserte, tradisce l'ispirazione dalla \"Gioconda\", ma con risultati quasi antitetici, in cui prevalgono la descrizione dei lineamenti fisici, dell'abbigliamento, dei gioielli, e la luminosit\u00e0 del paesaggio.\nAlternando frequenti viaggi in Umbria e ad Urbino, risale a questo periodo anche un'importante opera per Perugia, la \"Pala Baglioni\", dipinta a Firenze e che si rif\u00e0 indissolubilmente all'ambiente toscano. Vi \u00e8 rappresentato nella pala centrale la \"Deposizione nel sepolcro\", a cui l'artista arriv\u00f2 dopo numerosi studi ed elaborazioni a partire dal \"Compianto sul Cristo morto\" della chiesa fiorentina di chiesa di Santa Chiara di Perugino. L'artista cre\u00f2 una composizione estremamente monumentale, drammatica e dinamica, in cui si notano ormai evidenti spunti michelangioleschi e dell'antico, in particolare dalle rappresentazione della \"Morte di Melagro\" che l'artista aveva potuto vedere durante un probabile viaggio formativo a Roma nel 1506.\nOpera conclusiva del periodo fiorentino, del 1507-1508, pu\u00f2 considerarsi la \"Madonna del Baldacchino\", una grande pala d'altare con una sacra conversazione organizzata attorno al fulcro del trono della Vergine, con un fondale architettonico grandioso ma tagliato ai margini, in modo da amplificarne la monumentalit\u00e0. Tale opera fu un imprescindibile modello nel decennio seguente, per artisti quali Andrea del Sarto e Fra' Bartolomeo.\nAltri artisti.\nNella Firenze del primo Cinquecento si muovevano comunque numerosi altri artisti, spesso apportatori di stili e contenuti alternativi che, nonostante l'alto contenuto qualitativo, caddero per\u00f2 talvolta nel vuoto.\nTra questi spicca Piero di Cosimo, l'ultimo grande artista del filone disegnativo dell'arte fiorentina, quello che va da Filippo Lippi a Botticelli e Ghirlandaio. Piero, che deve il suo soprannome al suo maestro Cosimo Rosselli, fu un artista ingegnoso e dotato di estrema fantasia, capace di creare opere singolari e bizzarre. Ne \u00e8 un esempio celebre la serie delle \"Storie dell'umanit\u00e0 primitiva\", nate come spalliere ed oggi divise tra i maggiori musei del mondo.\nIn scultura l'unica alternativa a Michelangelo pare quella di Andrea Sansovino, artefice di forme slanciate e vibranti, e poi del suo allievo Jacopo. Altri scultori, per quanto molto attivi e richiesti, non rinnovarono invece il loro repertorio rifacendosi alla tradizione quattrocentesca, come Benedetto da Rovezzano.\nIn architettura dominano negli edifici sacri gli studi sugli edifici a pianta centrale, portati avanti da Giuliano e Antonio da Sangallo il Vecchio, mentre nell'edilizia privata Baccio d'Agnolo importa modelli classicisti alla romana (palazzo Bartolini Salimbeni), venendo prima intensamente criticato e solo in seguito compreso e imitato.\nLa crisi del terzo decennio del XVI secolo.\nLa nuova generazioni di pittori non pu\u00f2 prescindere dal confronto con i grandi e le loro opere lasciate in citt\u00e0: Leonardo, Michelangelo e Raffaello fanno necessariamente scuola, ma si registrano anche tendenze a superare il loro esempio, ponendo l'accento su altre caratteristiche, fino quasi ad esasperarle. Si tratta degli albori del manierismo.\nFra Bartolomeo.\nDopo una pausa di quattro anni, causata dalla presa dei voti per lo sconvolgimento personale legato ai fatti di Savonarola, Fra Bartolomeo riprese a dipingere nel 1504. Inizialmente influenzato da Cosimo Rosselli, suo maestro, e dalla cerchia del Ghirlandaio, si orient\u00f2 verso una concezione severa ed essenziale delle immagini sacre, aprendosi alle suggestioni dei \"grandi\", in particolare di Raffaello con il quale aveva stretto una personale amicizia negli anni del suo soggiorno fiorentino.\nUn viaggio a Venezia arricch\u00ec la sua tavolozza, come si vede da opere come la pala dell\"'Eterno in gloria tra le sante Maddalena a Caterina da Siena\" (1508), di austera e composta eloquenza. Nel \"Matrimonio mistico di santa Caterina da Siena\" (1511) riprese lo schema della \"Madonna del Baldacchino\" di Raffaello, accrescendo la monumentalit\u00e0 delle figure e variando maggiormente le attitudini dei personaggi.\nL'opportunit\u00e0 di un viaggio a Roma gli permise di vedere le opere di Michelangelo e Raffaello in Vaticano che, a detta del Vasari, lo lasciarono turbato: da allora il suo stile si ripieg\u00f2 su s\u00e9 stesso, diminuendo il vigore e l'entusiasmo innovativo.\nAndrea del Sarto.\nAnche per Andrea del Sarto il punto di partenza furono le opere dei tre \"geni\" a Firenze, nonostante la formazione nella bottega di Piero di Cosimo. Sperimentatore di nuove iconografie e di tecniche diverse, diede le sue prime prove di valore nel Chiostrino dei Voti della Santissima Annunziata e nel chiostro dello Scalzo a Firenze, quest'ultimo condotto a monocromo. La modernit\u00e0 del suo linguaggio ne fece presto il punto di riferimento per un gruppo di artisti, coetanei o pi\u00f9 giovani, quali il Franciabigio, Pontormo e Rosso Fiorentino, i quali nel corso degli anni dieci formarono una vera e propria scuola detta \"dell'Annunziata\", in contrapposizione alla scuola \"di San Marco\" di Fra Bartolomeo e Mariotto Albertinelli, dagli accenti stilistici pi\u00f9 solenni e pausati.\nLa sua eccellente capacit\u00e0 disegnativa gli permise di conciliare anche spunti apparentemente distanti, come lo sfumato leonardesco, il risalto plastico di Michelangelo e il classicismo raffaellesco, all'insegna di un'esecuzione impeccabile e allo stesso tempo molto libera e sciolta nel modellato, che gli vale l'appellativo di pittore \"senza errori\".\nVerso il 1515 prese parte alla decorazione della Camera nuziale Borgherini, con vivaci schemi narrativi, a cui segu\u00ec nel 1517 il suo capolavoro, la \"Madonna delle Arpie\", dai colori diafani e della monumentalit\u00e0 sapientemente dosata, senza ricorrere alle forzature anatomiche dei suoi colleghi pi\u00f9 giovani.\nNel 1518-1519 si trasfer\u00ec alla corte di Francesco I di Francia, dove per\u00f2 perse la grande occasione per \"nostalghia e trascuratezza\", come rilev\u00f2 Luciano Berti. Tornato a Firenze approfond\u00ec il dialogo con Pontormo e col Rosso, affinando le sottigliezze esecutive e il trattamento del colore, che diventa ora scintillante ora trasparente, con accostamenti audaci e dissonanti. Con la \"Madonna in gloria con quattro santi\" per Poppi, del 1530, chiuse la sua carriera, anticipando motivi devozionali della seconda met\u00e0 del secolo.\nPontormo.\nA differenza di Andrea del Sarto, il suo allievo Pontormo avvi\u00f2 una sistematica opera di rinnovamento degli schemi compositivi della tradizione, quasi spregiudicato, come si vede nelle sue tavole per la Camera nuziale Borgherini: molto pi\u00f9 complessa che nei colleghi \u00e8 infatti l'organizzazione spaziale e narrativa degli episodi, come \"Giuseppe in Egitto\". Ancora pi\u00f9 innovativa \u00e8 la \"Pala Pucci\" (1518), dove la struttura tipica della sacra conversazione \u00e8 sconvolta, con la disposizione delle figure lungo linee diagonali, con espressioni caricate che continuano la ricerca degli \"affetti\" avviata da Leonardo.\nGrande disegnatore, studiava a fondo i suoi soggetti, rendendo l'opera innanzitutto un lavoro cerebrale, filtrata in forme dalle bellezza sospesa e cristallizzata.\nNel 1521 realizz\u00f2 una scena bucolica dalla classica idealizzazione nella lunetta di \"Vertumno e Pomona\" nella villa medicea di Poggio a Caiano e dal 1522 al 1525 fu attivo alla Certosa, dove fu autore di una serie di lunette ispirate alle incisioni di Albrecht D\u00fcrer. La scelta del modello nordico, per quanto ormai popolarissimo in tutta l'Italia settentrionale, assumeva in questo caso anche un significato di polemica rottura con la tradizione rinascimentale fiorentina, nonch\u00e9 un velato apprezzamento alle nuove idee di riforma che provenivano dalla Germania, come non manc\u00f2 di criticare il \"controriformato\" Giorgio Vasari.\nUn'insanabile frattura col passato si registra nella decorazione della Cappella Capponi in Santa Felicita a Firenze, specialmente nella pala con il \"Trasporto di Cristo al sepolcro\" (1526-1528): priva di riferimenti ambientali, mostra, con una tavolozza di tonalit\u00e0 diafane e smaltate, undici personaggi stretti in uno spazio ambiguo, dove ai gesti enfatici e alle espressioni tese si unisce l'effetto fluttuante e senza peso di molte figure. Il risultato \u00e8 un finissimo intellettualismo, enigmatico e sottilmente ricercato. Effetti simili sono confermati nella \"Visitazione di Carmignano\", di poco successiva (1528-1529).\nLa sua complessa personalit\u00e0, soprattutto durante l'impresa dei perduti affreschi nell'abside di San Lorenzo, in cui il confronto con Michelangelo e la volont\u00e0 di superarlo divennero quasi un'ossessione, si fece sempre pi\u00f9 introversa e tormentata, arrivando a farne il prototipo dell'artista malinconico e solitario.\nRosso Fiorentino.\nPure allievo di Andrea del Sarto, Rosso Fiorentino condivise il percorso artistico formativo col quasi coetaneo Pontormo, finch\u00e9 nel 1523 lasci\u00f2 Firenze per Roma. Partecipe di tutte le innovazioni di quegli anni, intraprese anche lui un profondo rinnovamento della tradizione, indirizzandosi verso un originale recupero della deformazione espressiva, quasi caricaturale, riprendendo accenni che si trovano nelle opere di Filippino Lippi e Piero di Cosimo. Il suo capolavoro \u00e8 la \"Deposizione dalla croce\" nella Pinacoteca civica di Volterra (1521), dove in un impianto compositivo giocato su un intreccio di linee quasi paradossale (come la duplice direzione delle scale appoggiate alla croce) numerosi personaggi dalle espressioni forzate compiono gesti convulsi e concitati; in tale quadro si pu\u00f2 inoltre notare il condottiero di ventura Rinieri della Sassetta.\nMichelangelo a San Lorenzo.\nNel 1515 la solenne visita di papa Leone X (Giovanni de' Medici, figlio di Lorenzo il Magnifico) nella sua citt\u00e0 natale segn\u00f2 il ripristino della piena signoria medicea dopo la parentesi repubblicana, la penultima. La realizzazione di grandi apparati effimeri vide la partecipazione dei migliori artisti attivi in citt\u00e0, tra i quali Jacopo Sansovino e Andrea del Sarto, ai quali spetta la realizzazione di una facciata effimera per l'incompiuta cattedrale. Tale impresa colp\u00ec il pontefice che, poco dopo, band\u00ec un concorso per realizzare un'altra facciata incompiuta, quella della chiesa patrocinata dai Medici, San Lorenzo. Raccolti alcuni progetti (tra gli altri di Giuliano da Sangallo, Raffaello, Jacopo e Andrea Sansovino), il papa scelse infine quello di Michelangelo, caratterizzato da un prospetto rettangolare non in relazione con la forma a salienti del profilo delle navate della chiesa, che si riallacciava pi\u00f9 ai modelli profani finora costruite, piuttosto che chiesastici. Il progetto, che prevedeva anche un vasto apparato scultoreo sia in marmo che in bronzo, venne messo in opera a fine del 1517, ma una serie di scelte e di eventi (legati soprattutto a problemi con le cave scelte per l'approvvigionamento lapideo) ne rallentarono i lavori e fecero al contempo lievitare i costi.\nNel 1519 scomparve per\u00f2 tragicamente Lorenzo, duca d'Urbino, nipote del papa, sulle cui spalle gravavano le speranze del successo dinastico dei Medici in Italia centrale, soprattutto dopo la scomparsa dell'altro rampollo Giuliano, duca di Nemour. Tali eventi luttuosi spinsero il pontefice a promuovere piuttosto un'altra impresa nel complesso laurenziano, ovvero la creazione di una cappella funebre, nota come Sagrestia Nuova, di cui venne incaricato sempre Michelangelo. Gi\u00e0 nel 1520 una lettera dell'artista, assieme al rammarico per l'insabbiarsi della grande impresa della facciata, ricorda come gli studi per la cappella funeraria fossero gi\u00e0 stati avviati. Di forma analoga e simmetrica alla corrispondente Sagrestia Vecchia di Brunelleschi, fatta un secolo prima sempre per i Medici, la nuova cappella era destinata ad ospitare sia le tombe dei due duchi, che dei due \"magnifici\" Lorenzo e Giuliano, rispettivamente padre e zio del papa. In un primo momento Michelangelo present\u00f2 un progetto a pianta centrale, che rielaborava lo schema della prima idea per la tomba di Giulio II; una certa ristrettezza di spazi fece poi propendere verso una soluzione coi monumenti funebri appoggiati alle pareti. Architettonicamente lo schema delle pareti si discosta dal modello brunelleschiano per l'inserimento delle finestre in uno spazio intermedio tra la parete inferiore e i lunettoni al di sotto della cupola, e con un ricordo a membrature pi\u00f9 fitte e articolate con maggiore libert\u00e0, all'insegna di un vibrante slancio verticale, che si conclude nella cupoletta cassettonata di ispirazione classica, al posto della volta a ombrello. Le tombe, pi\u00f9 che addossate, si rapportano dinamicamente con le pareti, con le statue accolte da nicchie riprendono la forma delle edicole sopra le porte e delle finestre.\nUna prima sospensione dei lavori si ebbe alla morte del papa (1521), e di nuovo, nonostante la ripresa con l'elezione di Clemente VII, al secolo Giulio de' Medici, un secondo arresto con il sacco di Roma (1527) e l'ultima instaurazione repubblicana a Firenze, che vide profondamente coinvolto lo stesso artista. Con l'assedio di Firenze a la ripresa della citt\u00e0 da parte dei Medici (1530), Michelangelo fu costretto a riprendere il progetto per i contestati committenti, e vi si dedic\u00f2 con impeto quasi frenetico fino alla sua definitiva partenza per Roma, nel 1534. Realizz\u00f2 cos\u00ec le statue dei due duchi, volutamente classiche e ideali, senza interesse al dato ritrattistico, e le quattro \"Allegorie del Tempo\", figure distese della \"Notte\", del \"Giorno\", del \"Crepuscolo\" e dell'\"Aurora\", complementari per tema e per posa, oltre alla \"Madonna Medici\". Il tema generale \u00e8 quello della sopravvivenza della dinastia Medicea rispetto al trascorrere del tempo e al conforto offerto dalla religione (la \"Madonna\") a cui sono rivolti in eterno gli sguardi dei due duchi. Mai realizzati furono le statue fluviali di corredo, i rilievi bronzei e gli affreschi che probabilmente dovevano decorare le lunette.\nDal 1524 i lavori alla sagrestia si intrecciano con quelli di un altro grande progetto a San lorenzo, quello della biblioteca Medicea Laurenziana, commissionata da Clemente VII. La sala lettura, riprendendo quella di Michelozzo in San Marco, ha uno sviluppo longitudinale e una cospicua finestratura su entrambi i lati, senza tuttavia ricorrere alla divisione in navate. anche qui le membrature delle pareti e il disegno speculare di soffitto e pavimento creano una ritmata scansione geometrica dello spazio. Ci\u00f2 contrasta con i violenti contrasti plastici e il forte slancio verticale del vestibolo.\nLe architetture di Michelangelo in San Lorenzo ebbero un'enorme influenza sulla cultura artistica dell'epoca perch\u00e9, come ricord\u00f2 anche Vasari, introdussero il tema delle \"licenze\" nel linguaggio architettonico classico."}
{"id": "2361687", "revid": "767487", "url": "https://it.wikipedia.org/wiki?curid=2361687", "title": "Symbiosis - Uniti per la morte", "text": "Symbiosis - Uniti per la morte (\"Like Minds\") \u00e8 un film del 2006 diretto da Gregory J. Read, con protagonisti Eddie Redmayne e Tom Sturridge.\nIn Italia, il film \u00e8 uscito nel 2007 ed \u00e8 stato vietato ai minori di 14 anni.\nNegli Stati Uniti, il film \u00e8 uscito in DVD con il titolo \"Murderous Intent\".\nTrama.\nInghilterra: il diciassettenne Alex Forbes \u00e8 fortemente sospettato dell'omicidio di Nigel Colby, suo coetaneo e compagno di college e ultima vittima di una serie di delitti o di strani incidenti. Alla psicologa Sally Rowe spetta il compito di scavare nella sua mente per scoprire la verit\u00e0: dal racconto di Alex emerger\u00e0 che Nigel aveva una personalit\u00e0 fortemente disturbata, che tuttavia riusciva ad avere un forte ascendente sulla sua, tanto che tra i due si era instaurato un morboso e strano rapporto di \"simbiosi mentale\" che li aveva portati a compiere degli atti criminosi."}
{"id": "2361688", "revid": "1573940", "url": "https://it.wikipedia.org/wiki?curid=2361688", "title": "Microtus arvalis", "text": "Il topo campagnolo comune o arvicola campestre (Microtus arvalis ) \u00e8 un mammifero roditore appartenente alla famiglia dei Cricetidi.\nDistribuzione.\nCon 16 sottospecie, la specie \u00e8 diffusa in tutta l'Eurasia, dall'Atlantico all'Altaj; \u00e8 assente in Inghilterra. In Italia la sottospecie \"M. arvalis rufescentefuscus\" \u00e8 diffusa in Triveneto ed in provincia di Ferrara.\nVive nelle aree erbose di pianura su suoli profondi e non rocciosi, anche antropizzate, purch\u00e9 non vengano lavorate troppo di frequente.\nDescrizione.\nDimensioni.\nMisura 9\u201311\u00a0cm di lunghezza, cui si sommano 3\u20134\u00a0cm di coda.\nAspetto.\nI colori della pelliccia vanno dal giallo-grigio del dorso al quasi bianco del ventre e delle zampe. Nel complesso la specie \u00e8 molto simile e facilmente confondibile con l'affine \"Microtus agrestis\", dalla quale si differenzia \"in primis\" per il padiglione auricolare pi\u00f9 grande, che \u00e8 perfettamente visibile in quanto sporge dalla pelliccia, e ad un esame pi\u00f9 approfondito per differenze nella costituzione del cranio e nella dentatura (differente forma del secondo molare).\nBiologia.\nIl topo campagnolo ama i terreni caldi e asciutti, dove scava sistemi di gallerie molto estesi anche in profondit\u00e0 (oltre il mezzo metro). Pur potendo raggiungere densit\u00e0 di popolazione elevatissime in annate particolarmente propizie, le gallerie delle varie tane non comunicano mai con quelle di altri esemplari. All'esterno delle tane, l'animale \u00e8 solito percorrere sentieri sempre uguali, che possono venire condivisi con altri animali, creando col tempo vere e proprie strade.\nDurante l'inverno, il topo campagnolo si rifugia spesso nei fienili e nelle stalle, nelle cantine e nelle abitazioni. Gli animali che rimangono all'aperto, per trovare il cibo, scavano tunnel sotto la neve, che spesso rinforzano con erbe e muschio.\nAlimentazione.\nSi tratta di animali principalmente erbivori: mangiano vegetali di ogni tipo, semi e corteccia d'alberi: qualora presenti in gran numero, possono divenire un flagello per i raccolti.\nRiproduzione.\nI nidi si trovano a 40\u201360\u00a0cm di profondit\u00e0, imbottiti con erba secca e pelo. In queste camere da aprile ad ottobre le femmine praticamente partoriscono e vengono nuovamente fecondate dai maschi in continuazione, potendo cos\u00ec svezzare con successo fino a 200 cuccioli ciascuna per stagione. "}
{"id": "2361689", "revid": "599013", "url": "https://it.wikipedia.org/wiki?curid=2361689", "title": "M\u00fcden", "text": ""}
{"id": "2361693", "revid": "1318658", "url": "https://it.wikipedia.org/wiki?curid=2361693", "title": "Gaston de Pawlowski", "text": "Biografia.\nGaston William Adam de Pawlowski nacque il 14 giugno 1874 a Joigny dans l'Yonne, in Borgogna, ma trascorse la sua infanzia a Parigi; era figlio di Albert de Pawlowski, ingegnere della Compagnia dell'Ovest, e di Val\u00e9rie de Tryon-Montalembert. \nStudi\u00f2 al Liceo Condorcet di Parigi e si laure\u00f2 nel 1901 alla Scuola Libera di Scienze Politiche (l'attuale Scienze Politiche) con una tesi dal titolo \"Filosofia del lavoro\".\nNella giovinezza frequent\u00f2 l'ambiente artistico che ruotava intorno a Montmartre insieme agli amici Georges Bottini e Fabien Launay, entrambi giovani artisti ormai dimenticati.\nGrande appassionato di sport e subito colpito dalla moda nascente del ciclismo, Pawlowski fu tra i fondatori dell'Union v\u00e9locyclop\u00e9dique de France e membro del Touring Club di Francia (fondato nel 1890). Fin dal 1894 scrisse articoli sul ciclismo su varie riviste, tra cui \"Le sport\", \"L'auto-v\u00e9lo\", il \"Paris-v\u00e9lo\".\nFu inoltre direttore di \"Com\u0153dia\", \"L'opinion\" e il \"V\u00e9lo\", e scrisse su \"Le Canard encha\u00een\u00e9\".\nAlla bicicletta regal\u00f2 il sistema di frenaggio a guaina (\"Bowden\"), ancora oggi in uso sulle biciclette con freni a tamburo.\nVisionario, seppe intuire i cambiamenti in corso, e scrisse ironici affondi al fanatico ottimismo della scienza, pur essendo egli stesso attento a tutte le novit\u00e0. Un esempio della sua personalit\u00e0 modernista e umoristica \u00e8 dato dal dibattito che port\u00f2 avanti tra il 1907 e il 1914 su \"Com\u0153dia\", in cui diede vita a una riuscita critica drammatica e scientifica.\nIl successo del \"Viaggio nel paese della quarta dimensione\" (1912).\nLa sua opera pi\u00f9 famosa resta il \"Viaggio nel paese della quarta dimensione\", datato 1912, romanzo scientifico o di proto-fantascienza in cui esplor\u00f2 il nuovo tema letterario della quarta dimensione, che nei primi del Novecento suscitava interessati dibattiti ed era argomento sia da salotto e che da intellettuali. \nLe scoperte scientifiche relativizzavano il mondo e i nuovi mezzi di trasporto facevano riflettere sulla velocit\u00e0, sullo spazio e sul tempo.\nIl tema della quarta dimensione era stato inaugurato da Charles Howard Hinton nel 1882 con il saggio \"Che cos'\u00e8 la quarta dimensione?\", in cui veniva esposta l'idea che il tempo e lo spazio siano soltanto illusioni causate dalla visione del mondo a tre dimensioni. Altri contributi letterari al tema vennero da Edwin A. Abbott (1838 - 1926), di cui Pawlowski conosceva probabilmente l'opera \"Flatlandia. Racconto fantastico a pi\u00f9 dimensioni\".\nIl \"Viaggio nel paese della quarta dimensione\" ebbe un successo strepitoso; tra i suoi estimatori ci fu Marcel Duchamp, e secondo la tesi argomentata da Jean Clair il \"Viaggio\" di Pawlowski ebbe una grande influenza sull'artista per la progettazione del \"Grande vetro\". Marcel Duchamp a questo proposito confess\u00f2: \"Ci\u00f2 che ci interessava, in quel periodo, era la quarta dimensione\", e sull'opera di Pawlowski in particolare:\nNel romanzo di Pawlowski, il narratore racconta i suoi viaggi nel futuro che gli sono resi possibili dalla quarta dimensione, una sorta di stato trascendentale in cui tempo e spazio perdono di significato, diventando un'unica dimensione in cui tutto \u00e8 compresente. Nei suoi \"viaggi istantanei\", quasi dei sogni ad occhi aperti, attraversa e descrive tre grandi epoche storiche, di cui d\u00e0 poi conto nel dettaglio:\nGaston de Pawlowski svilupp\u00f2 qui, senza per forza chiamarli come faremmo oggi, molti temi di science-fiction diventati ormai classici: per esempio, gli androidi, la riproduzione artificiale, la biomeccanica, la dittatura della scienza. \nAlcuni riferimenti nel libro, cos\u00ec come nelle altre sue opere, sembrano preconizzare invenzioni realizzatesi a distanza di decenni o anticipare problemi etici attuali, come nel capitolo delle \"Piante industriali\", piante modificate tecnologicamente che migliorano le loro prestazioni ma diventano capricciose e carnivore.\nOltre al suo aspetto precursore, questo libro \u00e8 un miscuglio inedito di fantastico e di fantascienza, di humour, di notizie e di romanzo, di riflessioni metafisiche, alchemiche e mistiche. La scrittura \u00e8 poco narrativa e restituisce un ampio affresco sulla storia dell'umanit\u00e0, sulla natura, sull'universo, descritto con tutta la passione di uno scienziato armato di umorismo.\nDopo la guerra, nel 1923 Pawlowski ripubblic\u00f2 il \"Viaggio nel paese della quarta dimensione\", snellendo la parte teorica del romanzo e facendola confluire nei \"Saggi critici\" ad esso allegati, saggi che rappresentano una introduzione teorica del romanzo vero e proprio.\nSeppure prima della guerra sembrasse aver intuito quelli che sarebbero stati i successivi sviluppi storico politici, dopo la guerra il mondo era profondamente cambiato, e Pawlowski non riusc\u00ec a rinnovare il suo spirito umoristico e ad adattare le sue qualit\u00e0 di scrittore ai tempi nuovi. Probabilmente per questo, e anche perch\u00e9 il resto della sua produzione letteraria \u00e8 comunque minore, a parte qualche sporadica ristampa del \"Viaggio\" e di una selezione delle \"Invenzioni\" Gaston de Pawlowski cadde nell'oblio.\nAltre opere.\nSeppure usc\u00ec una raccolta ragionata dei suoi articoli, ancora non si dispone di una monografia completa su Pawlowski, e non \u00e8 ancora stata studiata la potenzialit\u00e0 dei suoi testi per un'indagine antropologica della mentalit\u00e0 d'inizio secolo: delle invenzioni, emblematiche e mitiche, nell'accezione di Barthes, e degli spunti scientifici del \"Viaggio\" per svelare desideri, paure, pregiudizi e sogni di inizio secolo.\n\"Le nuove invenzioni e le ultime novit\u00e0\" (1916).\nQuesto libro \u00e8 una caricatura smaliziata degli abusi del metodo scientifico, illustrati con molti esempi inventati suddivisi per argomento. \"Le nuove invenzioni\" riguarda sia gli inizi della societ\u00e0 dei consumi e del superfluo che lo scientismo. La postfazione a questo libro riassume la posizione di Pawlowski: \u00abSmontiamo e classifichiamo con metodo tutti gli ingranaggi del nostro orologio. Sarebbe stupefacente se alla fine del processo non sapessimo che ora sia.\u00bb \"Le nuove invenzioni\" sono state stampate in lingua italiana nel 2015 da Stampa Alternativa, a cura di Antonio Castronuovo.\nIn quest'opera si trovano invenzioni sorprendenti, ad esempio:\nGaston de Pawlowski si dimostr\u00f2 un precursore \u2014 ma tramite le parole e non con l'immagine \u2014 del disegnatore Jacques Carelman.\nI \"Paesaggi animati\" (1918 ca.).\nTra paesaggi urbani e sensazioni nuove, Gaston de Pawlowski descrisse la modernit\u00e0 che vedeva dispiegarsi di fronte a lui in questo libro composto da ventisei brevi testi, ed offr\u00ec una visione laterale sul mondo di inizio Novecento in profonda trasformazione al contempo poetica e beffarda.\nNel capitolo \"Il viaggio sconosciuto\", che racconta il primo viaggio in treno del narratore, l'ironia si alterna alla ferocia nel descrivere il nascente turismo balneare. \nLa narrazione degli ambienti artistici in \"Al salone\", esposta in tre ritratti (\"Il dilettante ricco\", \"Il dilettante illuminato\" ed \"Apoplessia\") resta di una sferzante attualit\u00e0. In quei tempi di fiere, esposizioni di arti diverse e variegate, si poteva essere sicuri di incontrare quei personaggi descritti da Pawlowki."}
{"id": "2361696", "revid": "1272592", "url": "https://it.wikipedia.org/wiki?curid=2361696", "title": "B\u00fcchel", "text": ""}
{"id": "2361697", "revid": "104458", "url": "https://it.wikipedia.org/wiki?curid=2361697", "title": "Wagenhausen", "text": ""}
{"id": "2361698", "revid": "729019", "url": "https://it.wikipedia.org/wiki?curid=2361698", "title": "Corona di Cristiano IV di Danimarca", "text": "La corona di Cristiano IV di Danimarca \u00e8 la corona con cui venivano incoronati i Re di Danimarca dal 1596 al 1648.\nStoria.\nLa corona \u00e8 stata realizzata ad Odense da Didrik Fyren, aiutato dall'orafo di Norimberga Corvinius Saur, negli anni 1595-1596 in occasione dell'incoronazione del re Cristiano IV di Danimarca.\n\u00c8 stata utilizzata per l'ultima volta nel 1648 per l'incoronazione di Federico III di Danimarca.\nCaratteristiche.\n\u00c8 realizzata in oro, smalti, pietre preziose, perle e pesa 2895 grammi.\nLa corona \u00e8 decorata, sulla parte esterna, con figure allegoriche delle funzioni regali e delle virt\u00f9. All'interno \u00e8 decorata con gli stemmi del regno."}
{"id": "2361701", "revid": "1522738", "url": "https://it.wikipedia.org/wiki?curid=2361701", "title": "Stregoni del Cerchio Nero", "text": ""}
{"id": "2361705", "revid": "110157", "url": "https://it.wikipedia.org/wiki?curid=2361705", "title": "Le\u00e1nyfalu", "text": "Le\u00e1nyfalu \u00e8 un comune ungherese di 3.159 abitanti (dati 2007) situato nella provincia di Pest, nell'Ungheria Centrale."}
{"id": "2361712", "revid": "1305772", "url": "https://it.wikipedia.org/wiki?curid=2361712", "title": "Ceridwen", "text": "Ceridwen \u00e8 un personaggio della mitologia gallese. Era un'incantatrice, madre del brutto Morfran e della bella Creirwy. Assieme al marito Tegid Foel viveva presso il Lago di Bala (Llyn Tegid) nel Galles settentrionale. \nLa poesia gallese medievale le attribuisce l'Awen (calderone dell'ispirazione poetica). Nella \"Storia di Taliesin\" Ceridwen divora il suo servitore Gwion Bach che rinasce attraverso di lei come il poeta Taliesin.\nEtimologia.\nMolte sono le possibili interpretazioni del nome Ceridwen. La pi\u00f9 antica, nel Libro Nero di Carmarthen, riporta \"Cyrridven\" che secondo Sir Ifor Williams significa \"donna curva\" (\"cyrrid &lt; cwrr\", \"curvo\" e \"ben\", \"donna\"), anche se il significato preciso di \"cyrrid\" \u00e8 incerto. Un altro possibile significato, basato sulla forma pi\u00f9 comune Ceridwen \u00e8 \"bella, amata\" o \"bendetta, sacra\" (gwen, abbreviato in -wen, \u00e8 presente in molti nomi di sante come Dwynwen).\nLeggenda.\nSecondo la tardo medievale Storia di Taliesin, Morfran (detto anche Afagddu) era terribilmente brutto. Cos\u00ec Ceridwen cerc\u00f2 di renderlo saggio. Possedeva un calderone magico in grado di creare una pozione che poteva donare saggezza e ispirazione poetica. La mistura doveva essere bollita per un anno e un giorno. Morda, un uomo cieco, badava al fuoco sotto il calderone, mentre Gwion Bach, un ragazzo, mescolava l'intruglio. Le prime tre gocce della pozione donavano la saggezza, il resto era un veleno mortale. Tre gocce bollenti schizzarono sul pollice di Gwion, scottandolo. Istintivamente Gwion port\u00f2 il pollice in bocca e acquis\u00ec istantaneamente una grande saggezza.\nGwion fugg\u00ec e Ceridwen lo insegu\u00ec. Gwion si trasform\u00f2 in una lepre, Ceridwen in un levriero. Gwion divent\u00f2 un pesce e si tuff\u00f2 in un fiume. Ceridwen divent\u00f2 una lontra. Gwion divent\u00f2 un uccello e Ceridwen un falco. Alla fine Gwion si trasform\u00f2 in un chicco di grano. Ceridwen allora divent\u00f2 una gallina e lo mangi\u00f2. Ceridwen rest\u00f2 incinta. Sapeva che era Gwion e decise di uccidere il bambino non appena nato. Ma il bambino che nacque era cos\u00ec bello che Ceridwen non riusc\u00ec ad ucciderlo. Allora lo chiuse dentro un sacco in pelle e lo gett\u00f2 nell'oceano. Il sacco vag\u00f2 sulle onde fino a spiaggiarsi sulla costa gallese (secondo molte versioni presso Aberdyfi) e fu soccorso dal principe Elffin ap Gwyddno. Il bambino crebbe e divenne il leggendario bardo Taliesin.\nInterpretazioni successive.\nRonald Hutton suggerisce che Ceridwen fu creata solo per la Storia di Taliesin, il cui testo pi\u00f9 antico giuntoci risale al XVI sec. Tuttavia riferimenti a Ceridwen, al suo calderone, a Taliesin come bardo di Elfinn, si trovano nelle opere dei Poeti dei Principi, per esempio Cynddelw Brydydd Mawr, databili al XII sec. Riferimenti al calderone di Ceridwen si trovano anche in alcune poesie attribuite a Taliesin nel \"Libro di Taliesin\".\nIl poeta d'epoca vittoriana Thomas Love Peacock scrisse una poesia intotolata \"Il Calderone di Ceridwen\". Scrittori successivi la identificano con un'originaria dea pagana, speculando sul suo ruolo in un ipotetico pantheon celtico. Nel 1878 John Rhys si rifer\u00ec alla teoria del mito solare di Max M\u00fcller secondo cui Gwenhwyfar e Ceridwen erano dee dell'alba. Nel 1882 Charles Isaac Elton la defin\u00ec una fata bianca. Pi\u00f9 tardi Robert Graves la adatt\u00f2 al suo concetto di Dea Triforme, in cui era interpretata come l'aspetto distruttivo della dea. La Wicca si appropri\u00f2 della teoria di Graves: Ceridwen ricopre il ruolo di una dea, mentre il suo calderore simboleggia il principio femminile."}
{"id": "2361717", "revid": "1305772", "url": "https://it.wikipedia.org/wiki?curid=2361717", "title": "Mandara", "text": ""}
{"id": "2361718", "revid": "144796", "url": "https://it.wikipedia.org/wiki?curid=2361718", "title": "Giuseppe Valerga", "text": "Fu il primo Patriarca Latino di Gerusalemme ad insediarsi nella sede, ricostituita da Pio IX nel 1847 e che era vacante dal tempo delle crociate.\nBiografia.\nLa nascita e gli studi.\nNato a Loano il 9 aprile 1813, era il settimo di diciotto figli, nove dei quali morti in tenera et\u00e0. Da bambino era difficoltoso all'allattamento al seno materno e non parlava. Tuttavia un giorno la sua lingua si sciolse come per prodigio.\nGiunta l'et\u00e0 scolastica, la famiglia non aveva le possibilit\u00e0 economiche per farlo studiare presso i Padri delle Scuole Pie di Finalborgo. Ma una benefattrice lo mantenne nella propria casa permettendogli di frequentare la scuola. Al contempo Giuseppe maturava il suo sentimento cristiano: spesso andava in chiesa a pregare. Durante le vacanze tornava a casa, ma continuava a studiare, portandosi i libri anche al mare. In mare rischi\u00f2 di perdere la vita due volte. La prima da bambino, un giorno in cui si spinse troppo al largo e fu salvato da un marinaio. La seconda da ragazzo, quando il mare si fece burrascoso mentre era in barca a pescare con alcuni amici.\nLo studio e il mare erano dunque le sue due pi\u00f9 grandi passioni.\nI suoi amici, che conoscevano altri svaghi, tentarono di trascinarlo una sera ad una festa, ma egli rimase inorridito dalle danze sfrenate. La sua integrit\u00e0 di spirito si manifest\u00f2 dunque fin da giovane.\nAl termine degli studi scolastici decise di entrare in seminario. Anche qui la retta intera era troppo alta per la famiglia, cosicch\u00e9 si dovette adattare alla retta ridotta, che prevedeva un trattamento peggiore nel vitto e alloggio. Tutti gli studenti del seminario in cui si trovava, ad Albenga, ricevevano comunque la medesima ottima preparazione teologica. Oltre a dedicarsi allo studio, Giuseppe si dilettava nella stesura di poesie. Il trattamento riservato agli studenti che pagavano la retta ridotta era per\u00f2 misero, soprattutto per quanto riguardava le razioni di cibo. un giorno esse risultarono cos\u00ec scarse da causare una sollevazione. I seminaristi \"a retta ridotta\" scelsero come portavoce Giuseppe, ma non riuscirono a fare nulla poich\u00e9 il vescovo aveva gi\u00e0 ricevuto la notizia. Per punizione furono costretti a cenare in ginocchio e Giuseppe fu sospeso per un anno dal seminario. Sarebbe stato riammesso solo a condizione del superamento di un esame che attestasse la sua preparazione e la sua buona condotta.\nGli studi romani e la partenza per la Siria.\nTornato a Loano continu\u00f2 a studiare da solo, ma al termine dell'anno non volle sostenere l'esame per tornare in seminario. Ritenendo che ad Albenga i pregiudizi su di lui avrebbero minato i suoi studi, decise di trasferirsi a Roma con quattro dei suoi fratelli. Dopo aver superato mille peripezie e difficolt\u00e0, tra cui l'ottenimento del permesso dei genitori, del vescovo e del Comune di Loano, i cinque iniziarono i loro studi romani. Solo Giuseppe li concluse, laureandosi in teologia e diritto con menzione onorevole all'universit\u00e0 \"La Sapienza\" di Roma. Nel frattempo aveva studiato anche l'arabo e l'ebraico. Venne ordinato sacerdote nel 1837 con dispensa dall'et\u00e0. Dopo alcuni incarichi in Italia, era pronto per partire per le missioni in Medio Oriente che da sempre aveva sognato. Nel 1841 era in viaggio per la Siria.\nL'attivit\u00e0 missionaria.\nAppena sbarcato sub\u00ec una delusione: nessuno capiva il suo Arabo letterario ed egli stesso non comprendeva l'Arabo parlato dalla gente del posto. Dopo essere stato segretario di mons. Vilardell, Delegato Apostolico di Aleppo per la Siria e la Mesopotamia, nonch\u00e9 Vicario generale per la Mesopotamia, si trasfer\u00ec in una zona pi\u00f9 interna del Medio Oriente, a Mossul, al confine con il Kurdistan. L\u00e0 pass\u00f2 al servizio di mons. Trioche.\nL'attivit\u00e0 patriarcale.\nFu consacrato Patriarca nella cappella del Quirinale il 10 ottobre 1847, da Papa Pio IX.\nDal 1847 fino alla sua morte \u00e8 stato Gran Maestro dell'Ordine equestre del Santo Sepolcro di Gerusalemme.\nTra i suoi interventi si ricorda la costruzione della concattedrale di Gerusalemme, dedicata al Santissimo Nome di Ges\u00f9; la concattedrale \u00e8 la sede della cattedra del patriarca del rito latino, ma la vera chiesa madre del Patriarcato di Gerusalemme \u00e8 il \"Santo Sepolcro\", la cui gestione \u00e8 condivisa da diverse confessioni religiose cristiane. Costru\u00ec anche il Seminario di Beit Giala per la formazione dei futuri sacerdoti di terra santa. Partecip\u00f2, come padre conciliare, al Concilio Vaticano I, anticipando posizioni, circa il dialogo interreligioso, che saranno poi attuate nel secolo successivo.\nLa morte.\nLargo di beneficenza verso i poveri, mor\u00ec nel 1872, lo stesso anno della consacrazione della concattedrale. Il papa aveva gi\u00e0 deciso di crearlo cardinale nel 1873. Sarebbe dunque entrato come cardinale papabile nel conclave del 1878, da cui usc\u00ec Leone XIII. La stanchezza accumulata negli anni in seguito alla sua instancabile attivit\u00e0 lo fece ammalare pi\u00f9 volte. L'ultima fu il 24 novembre 1872. Mor\u00ec dopo alcuni giorni di agonia il 2 dicembre 1872. Con lui si spegneva la luce che aveva fatto rinascere il Patriarcato Latino di Gerusalemme ed egli lasciava una grande eredit\u00e0 ai suoi successori. Nella grandezza del loro operato, essi ancora oggi godono dei frutti seminati da mons. Giuseppe Valerga.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2361719", "revid": "110157", "url": "https://it.wikipedia.org/wiki?curid=2361719", "title": "Letk\u00e9s", "text": "Letk\u00e9s \u00e8 un comune dell'Ungheria di 1.176 abitanti (dati 2001) situato nella provincia di Pest, nell'Ungheria settentrionale."}
{"id": "2361721", "revid": "110157", "url": "https://it.wikipedia.org/wiki?curid=2361721", "title": "L\u00f3r\u00e9v", "text": "L\u00f3r\u00e9v \u00e8 un comune dell'Ungheria di 316 abitanti (dati 2008) situato nella provincia di Pest, nell'Ungheria settentrionale."}
{"id": "2361722", "revid": "124440001", "url": "https://it.wikipedia.org/wiki?curid=2361722", "title": "Punta Quinseina", "text": "La Punta Quinseina o Quinzeina (2.344 ) \u00e8 una cima montana appartenente alle Alpi Graie (e, pi\u00f9 in dettaglio, alle Alpi del Gran Paradiso). \nSi trova in provincia di Torino tra i comuni di Frassinetto e Castelnuovo Nigra, ma il suo versante sud-est \u00e8 parzialmente incluso nei comuni di Colleretto Castelnuovo e Borgiallo, i cui territori convergono sull'anticima sud della montagna.\nLa Quinseina \u00e8 collocata tra la val Soana e la Val Sacra, entrambe tributarie del torrente Orco.\nDescrizione.\nLa Quinseina \u00e8 l'ultima punta di una certa importanza sullo spartiacque che separa ad est la Val Soana da tre brevi valli aperte sulla pianura (Val Chiusella, Val Savenca e Val Sacra). Verso nord-est \u00e8 separata dalla vicina Punta di Verzel dalla depressione del Piano dei Francesi (2.168\u00a0m) mentre a sud la catena si esaurisce nella zona collinare di Chiesanuova e Borgiallo.\nCirca 500 metri a sud del punto culminante \u00e8 presente una anticima chiamata \"Punta di Santa Elisabetta\" (2.231\u00a0m) dal nome del frequentato santuario che sorge ai suoi piedi. Sulla Punta di Santa Elisabetta e nei pressi della Quinseina propriamente detta sono state erette due croci metalliche.&lt;br&gt;\nCon la sua mole domina la sottostante porzione del Canavese e grazie alla propria posizione avanzata rispetto al resto della catena alpina \u00e8 visibile anche da molto lontano. Dal basso Canavese (a sud dalla montagna) ha la forma che ricorda un vulcano ma nel suo complesso, se vista da certe angolazioni, pu\u00f2 ricordare il profilo di una donna sdraiata e perci\u00f2 viene anche chiamata \"la bella addormentata\" o \"la bella dormiente\".\nAccesso alla cima.\nLa via pi\u00f9 comoda per l'accesso alla cima dalla Val Sacra \u00e8 il sentiero n.909 che parte da Pian del Lupo (1.400\u00a0m), nei pressi del Santuario di Santa Elisabetta, e percorre la cresta sud dalla montagna.&lt;br&gt;\nPartendo dalla Val Soana la via di salita pi\u00f9 semplice \u00e8 invece quella da Chiapinetto (1.113\u00a0m - frazione di Frassinetto), anch'essa su sentiero.\nIl collegamento escursionistico tra la Quinseina e la Punta di Verzel, per tracce di sentiero nei pressi dello spartiacque, \u00e8 valutato di difficolt\u00e0 EE. "}
{"id": "2361727", "revid": "125019", "url": "https://it.wikipedia.org/wiki?curid=2361727", "title": "Florin Gheorghiu", "text": "Dimostr\u00f2 il suo talento vincendo nel 1963 a Vrnja\u010dka Banja il campionato del mondo juniores e due anni dopo ottenne il titolo di grande maestro, il primo della Romania.\nVinse nove volte il campionato rumeno dal 1960 al 1987 (il primo a 16 anni).\nPartecip\u00f2 con la Romania a ben quattordici olimpiadi degli scacchi dal 1962 al 1990, quasi sempre in prima scacchiera. Gioc\u00f2 214 partite, realizzando complessivamente +67 =125 \u201322 (60,5 %).\nTra i molti successi di torneo:\nVinse tre volte di seguito il campionato americano open (\"U.S. Open\"): nel 1979, 1980 (alla pari con John Fedorowicz) e 1981 (con Larry Christiansen).\n\u00c8 famosa la vittoria che ottenne alle olimpiadi di L'Avana 1966 contro Bobby Fischer, impiegando la variante 4. f3 della difesa nimzo-indiana, che ora \u00e8 chiamata in molti manuali \"variante Gheorghiu\" (vedi la partita online).\nDi professione \u00e8 professore di lingue all'Universit\u00e0 di Bucarest."}
{"id": "2361728", "revid": "287204", "url": "https://it.wikipedia.org/wiki?curid=2361728", "title": "Liliane Ferrarezi", "text": "Carriera.\nLiliane Ferrarezi ottiene una certa popolarit\u00e0 internazionale nel 2002, arrivando in finale al concorso di bellezza \"Ford Models Supermodel of the World\", in rappresentanza del Brasile. Pur non vincendo il concorso, la Ferrarezi inizia a lavorare come modella per importanti brand internazionali come Balenciaga, Calvin Klein, La Perla, Blumarine, Bottega Veneta, Custo Barcelona, D&amp;G e Marc Jacobs, e viene fotografata per le campagne pubblicitarie di Burberry, Gap, Armani Exchange fra le altre.\nLiliane Ferrarezi \u00e8 anche comparsa sulle copertine delle edizioni italiane e brasiliane di \"Vogue\", su \"Officiel\", \"French\", \"Amica\" e \"Spur\". Nel 2005 \u00e8 stata fotografata da Patrick Demarchelier per il calendario Pirelli, insieme ad alcune celebri colleghe come Adriana Lima, Diana Dondoe, Isabeli Fontana, Naomi Campbell ed Eugenia Volodina."}
{"id": "2361730", "revid": "110157", "url": "https://it.wikipedia.org/wiki?curid=2361730", "title": "Majosh\u00e1za", "text": "Majosh\u00e1za \u00e8 un comune dell'Ungheria di 1.240 abitanti (dati 2001) situato nella provincia di Pest, nell'Ungheria settentrionale."}
{"id": "2361739", "revid": "599013", "url": "https://it.wikipedia.org/wiki?curid=2361739", "title": "Josiel da Rocha", "text": "\u00c8 stato capocannoniere del Campeonato Brasileiro S\u00e9rie A 2007.\nCarriera.\nClub.\nCresciuto nelle giovanili dell'Internacional de Santa Maria, tra il 2001 e 2006 Josiel ha giocato per vari club brasiliani, tra cui Pelotas, Internacional de Santa Maria, S\u00e3o Jos\u00e9 de Cachoeira, Juventude e Brasiliense.\nNel 2007, a 27 anni, debutt\u00f2 in S\u00e9rie A nel Paran\u00e1, segnando 20 gol in 38 partite e laureandosi capocannoniere del campionato brasiliano.\nDopo la fine del campionato, si \u00e8 trasferito all'Al Wahda, negli Emirati Arabi Uniti, all'inizio del 2008. A met\u00e0 2008 \u00e8 per\u00f2 tornato in Brasile, al Flamengo."}
{"id": "2361742", "revid": "110157", "url": "https://it.wikipedia.org/wiki?curid=2361742", "title": "Mak\u00e1d", "text": "Mak\u00e1d \u00e8 un comune dell'Ungheria di 1.306 abitanti (dati 2001) situato nella provincia di Pest, nell'Ungheria settentrionale."}
{"id": "2361743", "revid": "179980", "url": "https://it.wikipedia.org/wiki?curid=2361743", "title": "Josiel", "text": ""}
{"id": "2361745", "revid": "599013", "url": "https://it.wikipedia.org/wiki?curid=2361745", "title": "M\u00f6rsdorf", "text": ""}
{"id": "2361748", "revid": "110157", "url": "https://it.wikipedia.org/wiki?curid=2361748", "title": "M\u00e1rianosztra", "text": "M\u00e1rianosztra \u00e8 un comune dell'Ungheria di 968 abitanti (dati 2001) situato nella provincia di Pest, nell'Ungheria settentrionale."}
{"id": "2361750", "revid": "46291", "url": "https://it.wikipedia.org/wiki?curid=2361750", "title": "Hovenia", "text": "Hovenia \u00e8 un genere di piante della famiglia delle Rhamnaceae.\nTassonomia.\nIl genere \"Hovenia\" comprende le seguenti specie:"}
{"id": "2361753", "revid": "110157", "url": "https://it.wikipedia.org/wiki?curid=2361753", "title": "Mende (Ungheria)", "text": "Mende \u00e8 un comune dell'Ungheria di 4.293 abitanti (dati 2008) situato nella provincia di Pest, nell'Ungheria settentrionale."}
{"id": "2361758", "revid": "119737825", "url": "https://it.wikipedia.org/wiki?curid=2361758", "title": "Corona di Carlo Magno", "text": "La corona di Carlo Magno fu l'antica corona dei re Franchi e, dal 1237 alla Rivoluzione Francese, dei re di Francia.\nStoria.\nCostruita nel 962, la corona \u00e8 stata utilizzata fino al regno di Luigi XVI di Francia, che venne incoronato nel 1775 nella Cattedrale di Reims. I sovrani francesi avevano anche le loro corone personali, che indossavano dopo l'incoronazione, che successivamente sono state donate alla tesoreria dell'Abbazia di Saint-Denis, vicino a Parigi, tradizionale luogo di sepoltura della dinastia capetingia. Solo una delle corone personali \u00e8 arrivata fino a noi, quella di Luigi XV, prodotta nel 1722.\nLa corona di Carlo Magno venne distrutta durante la rivoluzione francese, come la quasi totalit\u00e0 delle antiche regalia di Francia. Sopravvissero solo la corona di Luigi XV, due spade, lo scettro (la cosiddetta \"mano di giustizia\"), uno scettro di Carlo V e l'ampolla dell'unzione.\nCaratteristiche.\nIn origine fu probabilmente un semplice cerchio con quattro placche ingioiellate, ma pi\u00f9 tardi vennero aggiunti quattro gigli e la croce."}
{"id": "2361759", "revid": "767487", "url": "https://it.wikipedia.org/wiki?curid=2361759", "title": "Mikebuda", "text": "Mikebuda \u00e8 un comune dell'Ungheria di 812 abitanti (dati 2001) situato nella provincia di Pest, nell'Ungheria settentrionale."}
{"id": "2361765", "revid": "287204", "url": "https://it.wikipedia.org/wiki?curid=2361765", "title": "Weiler", "text": ""}
{"id": "2361768", "revid": "1745361", "url": "https://it.wikipedia.org/wiki?curid=2361768", "title": "Ogmios", "text": "Ogmios () \u00e8 una divinit\u00e0 celtica. \nCaratteristiche.\nLuciano di Samosata lo descrive come un uomo anziano, calvo, con un arco e una clava che guida un gruppo apparentemente felice di uomini, attaccati per le loro orecchie alla lingua di Ogmios tramite catene. \nAlcuni studiosi pensano che si tratti di una metafora per l'eloquenza, possibilmente relativa alle pratiche dei bardi. Luciano scrive che i Galli associavano lui ad Ercole, ma due \"defixiones\" rinvenute in Austria suggeriscono un'associazione con Ermes nella tradizione celtica orientale.\nProbabilmente \u00e8 collegato al dio irlandese Ogma ed \u00e8 uno dei pi\u00f9 stretti paralleli gallici del fratello di Ogma, il Dagda.\nEtimologia.\nVoci del protoceltico lexicon ricostruite dall'Universit\u00e0 del Galles suggeriscono che il nome deriva probabilmente dal protoceltico \"*Ogmjos\", collegato alla parola per \"solco\" e avente le connotazioni semantiche di \"[colui che] imprime\". Pu\u00f2 quindi personificare una figura in grado di lasciare un solco, sia quello di un aratro nel suolo, sia quella della qualit\u00e0 affabulatoria di un linguaggio eloquente o abile. Questo spiegherebbe il suo sincretismo con Ercole, un'altra figura tracciante. L'usuale etimologia, comunque, \u00e8 quella di un dio che \"guida\" o \"trascina\", da cui la descrizione di Luciano (cf. Greco \"ogmos\", \"solco\" e \"ag\u00f4\", \"guidare\")."}
{"id": "2361773", "revid": "125194212", "url": "https://it.wikipedia.org/wiki?curid=2361773", "title": "David Brewster", "text": "Biografia.\nNato a Jedburgh, in Scozia, dove suo padre, insegnante di prestigio era rettore alla \"grammar school\" (uno degli istituti superiori inglesi).\nAll'et\u00e0 di dodici anni viene mandato all'Universit\u00e0 di Edimburgo, con la prospettiva del sacerdozio. Comunque, David Brewster aveva gi\u00e0 dimostrato una forte inclinazione per le scienze naturali, frutto della sua amicizia con il \"filosofo, astronomo e matematico autodidatta\" - come lo defin\u00ec sir Walter Scott - James Veitch di Inchbonny, che era particolarmente abile nel costruire telescopi.\nTerminati gli studi teologici e ottenuta la licenza per predicare, Brewster viene distratto nei suoi doveri verso la sua professione da altri interessi. Nel 1799 il suo compagno di studi Henry Brougham lo convince a studiare la diffrazione della luce. I risultati dei suoi studi vengono comunicati di volta in volta attraverso articoli pubblicati sul \"Philosophical Transaction\", rivista scientifica della Royal Society di Londra, e su altre riviste scientifiche.\nIl fatto che altri scienziati, in particolare Etienne Louis Malus e Augustin Fresnel, stiano contemporaneamente perseguendo le stesse indagini in Francia, non invalida la rivendicazione di Brewster nei confronti delle proprie scoperte indipendenti, anche se in uno o due casi la priorit\u00e0 va assegnata ad altri ricercatori. Un compagno di studi meno noto \u00e8 Thomas Dick, destinato a diventare un popolare scrittore di astronomia.\nI principali temi delle sue indagini possono essere elencati secondo le seguenti cinque categorie:\nSu questa linea di investigazione, importanza primaria va data alla scoperta:\nQueste scoperte gli furono prontamente riconosciute. Gi\u00e0 nel 1807 il Collegio Marischal di Aberdeen gli conferisce il titolo di Dottore in Legge, nel 1815 viene nominato membro della Royal Society e riceve la medaglia Copley, mentre nel 1818 la Societ\u00e0 gli assegna la medaglia Rumford. Nel 1816 il French Institute gli assegna un premio di tremila franchi per le due pi\u00f9 importanti scoperte in fisica da lui fatte in Europa nei due anni precedenti.\nTra il pubblico non scientifico, la sua fama si sviluppa con pi\u00f9 efficacia attraverso la sua riscoperta nel 1815 del caleidoscopio, che riscuote un notevole successo sia nel Regno Unito che negli Stati Uniti. Uno strumento di ancora maggiore interesse, lo stereoscopio, che, anche se molto pi\u00f9 tardi (nel 1849-1950) e insieme al caleidoscopio, ha pi\u00f9 di ogni altra cosa il merito di divulgare il suo nome, non \u00e8, come \u00e8 spesso stato affermato, una sua scoperta. Fu sir Charles Wheatstone a scoprirne il principio applicandolo fin dal 1838 nella costruzione di un ingombrante ma efficace strumento, in cui le immagini stereoscopiche (disegni prima, fotografie poi) venivano combinate per mezzo di specchi. Il contributo di Brester fu quello di utilizzare delle lenti al posto degli specchi cos\u00ec da unire le due differenti immagini, e di conseguenza grazie allo stereoscopio lenticolare questa venne conosciuta come una invenzione.\nUn pi\u00f9 importante e pratico risultato delle ricerche ottiche di Brewster fu il miglioramento del sistema di puntamento dei fari inglesi. Anche se Fresnel, che fu il primo a mettere in pratica questo strumento, perfezion\u00f2 l'apparecchio diottrico indipendentemente, Brester fu attivo nello stesso campo di ricerca ben prima di Fresnel, descrivendo l'apparato diottrico nel 1812. Nel 1820 si fece promotore presso le autorit\u00e0 inglesi, due anni prima di Fresnel, cosicch\u00e9 l'adozione del sistema, si deve a questo suo persistente sforzo.\nSebbene le scoperte di Brewster siano importanti, non sono state il suo solo contributo alla scienza. Ha iniziato a scrivere nel 1799 come regolare contributore al Edinburgh Magazine, dove divenne redattore all'et\u00e0 di venti anni. Nel 1807 intraprende la direzione del nuovo progetto Edinburgh Encyclopaedia, di cui la prima parte appare nel 1808, e l'ultima non prima del 1830. Il suo contributo maggiore venne dato nel reparto scientifico, di cui molte voci sono frutto della sua penna. In un secondo tempo fu uno di coloro i quali contribuirono maggiormente all'Enciclopedia Britannica (nella settima e ottava edizione), scrivendo, tra le altre le voci su elettricit\u00e0, idrodinamica, magnetismo, microscopio, ottica, stereoscopio ed elettricit\u00e0 voltaica.\nNel 1819 Brewster intraprende un ulteriore impegno editoriale, fondando assieme a Robert Jameson il Edinburgh Philosophical Journal, che prende il posto dell'Edinburgh Magazine. I primi dieci volumi usciti tra il 1819 e i 1824, vengono pubblicati sotto la direzione congiunta di Brewster e Jameson, i restanti quattro volumi usciti tra il 1825 e il 1826, videro la sola direzione di Jameson. Dopo la separazione da Jameson, Brester fonda nel 1824 l'Edinburgh Journal of Science, sedici volumi del quale escono sotto la sua direzione nel corso degli anni compresi tra il 1824 e il 1832, con molti articoli scritti di suo pugno.\nEgli contribu\u00ec con tre o quattrocento documenti alla transazione di varie societ\u00e0 di studio, cos\u00ec come scrisse molto per varie riviste. Apparvero settantacinque suoi articoli nella North British Review. Va fatta menzione inoltre della pi\u00f9 importante tra tutte le sue opere, la biografia di Isaac Newton. Nel 1831 ha pubblicato infatti una breve racconto popolare della vita del filosofo nella Murray's Family Library, ma non fu in grado di pubblicare le pi\u00f9 ampie \"Memorie della vita, degli scritti e delle scoperte di Sir Isaac Newton\" (\"Memoirs of the Life, Writings and Discoveries of Sir Isaac Newton\") prima del 1855, un'opera che incarna pi\u00f9 di venti anni di ricerche tra i manoscritti originali e altre fonti disponibili.\nLa posizione di Brewster come redattore lo port\u00f2 frequentemente a contatto con eminenti scienziati, e naturalmente fu tra i primi a riconoscere il beneficio maturato da una regolare comunicazione tra questi nel campo della scienza. In una recensione del libro di Charles Babbage \"Il declino della scienza in Inghilterra\" (\"Decline of Science in England\"), apparsa nella Quarterly Review di John Murray, Brewster suggerisce la creazione di una \"associazione della nostra nobilt\u00e0, clero, alta borghesia e filosofi\". Ci\u00f2 ha trovato una rapida realizzazione nella British Association for the Advancement of Science, la cui prima riunione si \u00e8 tenuta a York nel 1831 e di cui Brewster, congiuntamente a Babbage e Sir F.W. Herschell, ha avuto una parte fondamentale nella costituzione.\nNello stesso anno in cui la British Association ha tenuto la sua prima riunione, Brewster ricevette il titolo di cavaliere e la decorazione del Guelphic order of Hanover. Nel 1838 \u00e8 stato nominato preside dei college di St. Salvator and St. Leonard, dell'Universit\u00e0 di St. Andrews. Nel 1849 era presidente della British Association e fu eletto tra gli otto stranieri associati all'Institute of France, succedendo a J\u00f6ns Jakob Berzelius. Dieci anni pi\u00f9 tardi accett\u00f2 la carica di rettore dell'Universit\u00e0 di Edimburgo, carica che ha tenuto fino a pochi mesi prima della sua morte.\nDi temperamento eccitabile e nervoso, Brewster fu irritabile in materia di controversia, ma fu sottoposto a frequenti gravi provocazioni. Era uomo di fervente carattere religioso. Nel considerare il posto da lui occupato tra gli scopritori scientifici, la cosa pi\u00f9 importante da tenere a mente \u00e8 che il suo genio non fu propriamente matematico. Il suo metodo era empirico, e le leggi che ha stabilito, furono in genere il risultato di ripetuti esperimenti. Per la definitiva spiegazione dei fenomeni con i quali ha avuto a che fare, il suo contributo fu minore, e bisogna notare che fino alla fine della sua vita, ha sempre creduto fermamente nella teoria corpuscolare, non adottando mai esplicitamente la teoria delle onde di luce. Pochi potrebbero aver il coraggio di contestare il verdetto di James D. Forbes, redattore della ottava edizione della Enciclopedia Britannica: \"La sua gloria scientifica \u00e8 differente da quella di Young e Fresnel; ma lo scopritore della legge della polarizzazione dei cristalli biassiali, dell'ottica dei minerali e della doppia rifrazione da compressione, occuper\u00e0 per sempre un posto principale nella storia intellettuale della nostra epoca\"."}
{"id": "2361775", "revid": "767487", "url": "https://it.wikipedia.org/wiki?curid=2361775", "title": "Yo Gotti", "text": "Lo pseudonimo.\nIl suo pseudonimo deriva da John Gotti, in quanto secondo quest'ultimo essere di colore era \"imbarazzante\".\nBiografia.\n2000-2006: Inizi.\nMims \u00e8 cresciuto nei Ridgecrest Apartments nel quartiere di Frayser situato a Memphis, nel Tennessee. Ha iniziato la sua carriera musicale intorno ai 14 anni denominandosi Lil Yo, stando affiliato a DJ Sound e la sua banda. Tra il 2000 e il 2006, Yo Gotti ha pubblicato una serie di album indipendenti: \"From Da Dope Game 2 Da Rap Game\", \"Self-Explanatory\", \"Life\" e \"Back 2 da Basics\".\n2009-2012: \"Live from the Kitchen\".\nDopo diversi ritardi, il 10 gennaio 2012, Yo Gotti ha pubblicato il suo album di debutto \"Live from The Kitchen\". Il primo singolo originale dell'album era intitolato \"5 Star\" ed \u00e8 stato pubblicato il 20 maggio 2009. Il singolo ha raggiunto la posizione numero 79 della Hot 100, 19 nella U.S R&amp;B e 11 nella U.S Rap. L'11 dicembre 2009 \u00e8 stato rilasciato il singolo \"Women Lie, Men Lie\" con Lil Wayne. La canzone ha raggiunto la posizione numero 81, 22 in quella U.S R&amp;B e 12 in quella U.S Rap. Il 27 luglio 2010 \u00e8 stato rilasciato il terzo singolo \"Look In the Mirror\". La canzone ha raggiunto la posizione numero 97 nella classifica R&amp;B degli Stati Uniti. \"Live From The Kitchen\" ha debuttato al numero 12 della Billboard 200 degli Stati Uniti, con 16.000 copie vendute nella sua prima settimana negli Stati Uniti. Dopo tre settimane, l'album ha venduto 36.000 copie negli Stati Uniti. Nel 2012, a causa delle opinioni di Gotti sulle basse vendite del suo album di debutto, ha deciso di ripartire con RCA Records e Polo Grounds Music. Il 17 ottobre 2012, ha pubblicato la settima versione della sua famosa serie di mixtape \"Cocaine Muzik\" intitolata \"Cocaine Muzik 7: The World Is Yours\".\nCollective Music Group.\nCollective Music Group (nota anche come CMG e precedente nota come Cocaine Muzik Group) \u00e8 una etichetta discografica statunitense fondata dal rapper Yo Gotti (attuale CEO dell'etichetta) e Brandon Mims, presidente della casa discografica. Attualmente, \u00e8 distribuita dalla Interscope Records."}
{"id": "2361776", "revid": "229945", "url": "https://it.wikipedia.org/wiki?curid=2361776", "title": "Cellula di Jurkat", "text": "Le cellule di Jurkat sono linfoblasti T (linee immortali) che vengono usati per studiare la leucemia acuta dei linfociti T e i segnali cellulari tra questi linfociti. Le cellule di Jurkat sono utili per la loro capacit\u00e0 di produrre l'interleuchina 2 (le interleuchine sono importanti segnali intrercellulari che regolano le risposte immunitarie). Il loro uso primario nella ricerca medica \u00e8 di determinare i meccanismi di diversa suscettibilit\u00e0 a forme di cancro causate da fumo e radiazioni."}
{"id": "2361778", "revid": "339392", "url": "https://it.wikipedia.org/wiki?curid=2361778", "title": "Number portability", "text": ""}
{"id": "2361782", "revid": "110157", "url": "https://it.wikipedia.org/wiki?curid=2361782", "title": "Mogyor\u00f3d", "text": "Mogyor\u00f3d \u00e8 un comune dell'Ungheria di 5.727 abitanti (dati 2007) situato nella provincia di Pest, nell'Ungheria settentrionale a circa 25\u00a0km da Budapest.\nNei suoi sobborghi sorge il circuito dell'Hungaroring, sede, ogni anno, del Gran Premio d'Ungheria di Formula 1."}
{"id": "2361784", "revid": "599013", "url": "https://it.wikipedia.org/wiki?curid=2361784", "title": "Mashya e Mashyana", "text": "Secondo la cosmogonia zoroastriana Mashya e Mashyana furono il primo uomo e la prima donna, progenitori del genere umano.\nI nomi avestici sono \"ma\u0161ya\" e \"ma\u0161yane\", ma la forma pu\u00f2 varirare da manoscritto a manoscritto: ma\u0161ya pu\u00f2 presentarsi \"mashiia\", \"ma\u0161\u00b4iia\", \"ma\u0161iiai\" (o altre varianti).\nSecondo il mito della creazione descritto nel Bundahishn, la sesta creazione di Ohrmuzd (Ahura Mazd\u0101) fu l'essere primordiale Gayomart (Gayormarhtan), n\u00e9 maschio n\u00e9 femmina. Ahriman (Angra Mainyu), lo Spirito del Male che dimora nell'Assoluta Oscurit\u00e0, cerc\u00f2 di distruggere tutto ci\u00f2 che Ohrmuzd aveva creato. Mand\u00f2 la demonessa Jeh (Jahi) ad uccidere Gayomart e ci riusc\u00ec. Per\u00f2 prima che la creatura morisse, la Luna (Mah) prese il suo seme, da cui scaturirono tutti gli animali. Dal cadavere di Gayomart crebbe un albero, i cui semi furono l'origine di tutte le piante, e dai suoi rami crebbero Mashya e Mashyana.\nEntrambi promisero di aiutare Ohrmuzd nella sua battaglia contro Ahriman e diedero vita a quindici coppie di gemelli che si sparpagliarono per tutto il mondo originando i vari popoli."}
{"id": "2361793", "revid": "767487", "url": "https://it.wikipedia.org/wiki?curid=2361793", "title": "Bani (Pangasinan)", "text": "Bani \u00e8 una municipalit\u00e0 di Terza classe delle Filippine, situata nella Provincia di Pangasinan, nella regione di Ilocos.\nBani \u00e8 formata da 27 baranggay:"}
{"id": "2361796", "revid": "767487", "url": "https://it.wikipedia.org/wiki?curid=2361796", "title": "Corona dell'imperatrice Eugenia di Francia", "text": "La corona dell'imperatrice Eugenia di Francia \u00e8 stata la corona per Eugenia de Montijo, imperatrice consorte di Napoleone III di Francia.\nStoria.\nAnche se suo marito non \u00e8 mai stato incoronato, la corona per Eugenia venne realizzata ugualmente.\nDopo la detronizzazione di Napoleone III nel 1870, a seguito della battaglia di Sedan, Eugenia e Napoleone vissero in esilio nel Regno Unito. Eugenia mor\u00ec nel 1920 e fu l'ultima persona francese ad aver indossato una corona.\nSebbene la maggior parte delle regalie di Francia siano state vendute dalla repubblica francese nel 1885, la corona dell'imperatrice Eugenia \u00e8 sopravvissuta ed \u00e8 in mostra al museo del Louvre di Parigi."}
{"id": "2361797", "revid": "110157", "url": "https://it.wikipedia.org/wiki?curid=2361797", "title": "Monorierd\u0151", "text": "Monorierd\u0151 \u00e8 un comune dell'Ungheria di 3.414 abitanti (dati 2008) situato nella provincia di Pest, nell'Ungheria settentrionale."}
{"id": "2361801", "revid": "28592", "url": "https://it.wikipedia.org/wiki?curid=2361801", "title": "Ust-Abakanskoje", "text": ""}
{"id": "2361805", "revid": "110157", "url": "https://it.wikipedia.org/wiki?curid=2361805", "title": "Nagyb\u00f6rzs\u00f6ny", "text": "Nagyb\u00f6rzs\u00f6ny \u00e8 un comune dell'Ungheria di 871 abitanti (dati 2001) situato nella provincia di Pest, nell'Ungheria settentrionale."}
{"id": "2361808", "revid": "1432407", "url": "https://it.wikipedia.org/wiki?curid=2361808", "title": "Keyumars", "text": "Keyumars (Lingua persiana antica \u06a9\u06cc\u0648\u0645\u0631\u062b, \"Kay\u016bmars\u0331\") fu il primo shah del mondo, secondo lo \"Shahnameh\" di Ferdowsi.\nIl suo personaggio \u00e8 basato sulla figura di \"Gayomarhtan\" dell'Avest\u0101, divenuto poi nella letteratura zoroastriana \"Gayomard\" o \"Gayomart\".\nEtimologia.\nGayomarhtan \u00e8 composto da due parole avestiche: \"gaya\", \"vita\" e \"marhtan\", \"mortale, umano\" (cf. persiano \"mard\", \"uomo\"). Secondo la tradizione zoroastriana Gayomarhtan fu il primo essere umano. Il suo nome potrebbe significare anche \"vita umana\". Keyumars \u00e8 un nome di persona popolare in Iran.\nLetteratura zoroastriana.\nSecondo il mito della creazione zoroastriana, Gayomart fu il primo essere umano creato da Ahura Mazd\u0101 dopo aver creato la Terra. Gayomarth non era n\u00e9 maschio n\u00e9 femmina. Angra Mainyu, il Male, invi\u00f2 un demone per ucciderlo: Jeh (Jahi). Dal suo cadavere nacque un albero dai cui rami nacquero il primo uomo e la prima donna: Mashya e Mashyana.\nShahnameh.\nLo \"Shahnameh\" di Ferdowsi inizia con la storia di Keyumars. Fu il primo re degli uomini che a quei tempi vivevano in grotte sulle montagne e indossavano pelli di leopardo. Ohrmuzd (Ahura Mazda) gli don\u00f2 lo splendore soprannaturale riservato ai re detto \"farr\" (avestico xvarhnah). Suo figlio Siyamak era amato da tutti tranne da Ahriman (Angra Mainyu) che gli invi\u00f2 contro un esercito guidato dal suo figlio demoniaco. Quando l'angelo Sorush (avestico Srao\u0161a) avvert\u00ec Keyumars, Siyamak si mise a capo di un esercito. Accett\u00f2 la proposta di un duello col nemico, ma mor\u00ec combattendo.\nKeyumars rimase a lutto per un anno, quando Sorush lo avvis\u00f2 di combattere contro Ahriman. Hushang, figlio di Siyamak, guid\u00f2 un esercito contro il figlio di Ahriman che fu legato e decapitato.\nKeyumars mor\u00ec dopo 33 anni di regno, lasciando il trono a Hushang."}
{"id": "2361810", "revid": "110157", "url": "https://it.wikipedia.org/wiki?curid=2361810", "title": "Nagykov\u00e1csi", "text": "Nagykov\u00e1csi \u00e8 un comune dell'Ungheria di 5.726 abitanti (dati 2007) situato nella provincia di Pest, nell'Ungheria settentrionale."}
{"id": "2361811", "revid": "339392", "url": "https://it.wikipedia.org/wiki?curid=2361811", "title": "Ust'", "text": ""}
{"id": "2361817", "revid": "729019", "url": "https://it.wikipedia.org/wiki?curid=2361817", "title": "Basista", "text": "Basista \u00e8 una municipalit\u00e0 di Quinta classe delle Filippine, situata nella Provincia di Pangasinan, nella regione di Ilocos.\nBasista \u00e8 formata da 13 baranggay:"}
{"id": "2361819", "revid": "1309846", "url": "https://it.wikipedia.org/wiki?curid=2361819", "title": "Castellavazzo", "text": "Castellavazzo (fino al 2011 \"Castello Lavazzo\", \"Cast\u00e8l\" in veneto) \u00e8 una frazione del comune italiano di Longarone, in provincia di Belluno.\nGeografia fisica.\nCastellavazzo si trova subito a nord di Longarone sul versante occidentale della valle del Piave.\nOrigini del nome.\nDante Olivieri riconosce nel toponimo \"Lavazzo\" una traccia del latino \"l\u0101bes\" \"smottamento\". Per Giovan Battista Pellegrini, invece, esso deriva da \"Laebactes\", una popolazione stanziata in epoca storica presso la zona.\n\"Castello\" \u00e8 chiaramente un riferimento all'antico fortilizio presso il quale si \u00e8 sviluppato il paese.\nStoria.\nCastellavazzo \u00e8 sorta in posizione strategica, arroccata su uno sperone roccioso alla destra del Piave. Il primo nucleo del paese fu infatti rappresentato dal \"Castellum Laebactium\", un fortilizio dal quale si potevano controllare i traffici tra la Pianura Veneta e il Nord. Tutto ci\u00f2 permise all'abitato di assumere una primaria importanza anche dai punti di vista ecclesiastico (come sede di pieve) e civile.\nSuccessivamente le funzioni del \"Castellum Laebactium\" furono trasferite al castello della Gardona, ubicato pi\u00f9 a nord, presso il confine con il Cadore. Il Disastro del Vajont, il 9 ottobre 1963, colp\u00ec profondamente Castellavazzo, dove, assieme a Codissago, si registrarono 203 morti.\nVenne distrutta anche la pregevole Villa Malcolm, importante centro di vita mondana longaronese sul finire dell'Ottocento.\nGi\u00e0 comune autonomo con le frazioni di Codissago, Olantreghe e Podenzoi, il 22 febbraio 2014 si \u00e8 fuso con il comune di Longarone per costituire un nuovo comune denominato sempre Longarone. Al momento della fusione il comune di Castellavazzo aveva una popolazione di circa 1600 abitanti. In base agli accordi politici, il neonato comune ha tramandato nello stemma e nel gonfalone la tradizione araldica di quello soppresso di Castellavazzo (la Torre della Gardona).\nEconomia.\nCastellavazzo \u00e8 un centro secolarmente legato alla lavorazione della pietra. Importante nel corso del XX secolo \u00e8 stata l'attivit\u00e0 di un moderno cementificio, poi chiuso alla fine del secolo."}
{"id": "2361820", "revid": "19933", "url": "https://it.wikipedia.org/wiki?curid=2361820", "title": "Ichpuchtli", "text": ""}
{"id": "2361823", "revid": "110157", "url": "https://it.wikipedia.org/wiki?curid=2361823", "title": "Nagytarcsa", "text": "Nagytarcsa \u00e8 un comune dell'Ungheria di 2.818 abitanti (dati 2001) situato nella provincia di Pest, nell'Ungheria settentrionale."}
{"id": "2361828", "revid": "110157", "url": "https://it.wikipedia.org/wiki?curid=2361828", "title": "Ny\u00e1regyh\u00e1za", "text": "Ny\u00e1regyh\u00e1za \u00e8 un comune dell'Ungheria di 3.895 abitanti (dati 2007) situato nella provincia di Pest, nell'Ungheria settentrionale."}
{"id": "2361832", "revid": "27723", "url": "https://it.wikipedia.org/wiki?curid=2361832", "title": "Europa \u2013 Democrazia \u2013 Esperanto", "text": ""}
{"id": "2361834", "revid": "27723", "url": "https://it.wikipedia.org/wiki?curid=2361834", "title": "Europa - Democrazia - Esperanto", "text": ""}
{"id": "2361836", "revid": "110157", "url": "https://it.wikipedia.org/wiki?curid=2361836", "title": "Ny\u00e1rsap\u00e1t", "text": "Ny\u00e1rsap\u00e1t \u00e8 un comune dell'Ungheria di 1.756 abitanti (dati 2001) situato nella provincia di Pest, nell'Ungheria settentrionale."}
{"id": "2361840", "revid": "1494169", "url": "https://it.wikipedia.org/wiki?curid=2361840", "title": "Britannic", "text": ""}
{"id": "2361841", "revid": "110157", "url": "https://it.wikipedia.org/wiki?curid=2361841", "title": "\u0150rbotty\u00e1n", "text": "\u0150rbotty\u00e1n \u00e8 un comune dell'Ungheria non lontano dalla capitale di 7.439 abitanti (dati 2012) situato nella provincia di Pest, nell'Ungheria settentrionale.\nIl comune ha ottenuto lo status di citt\u00e0 il 15 luglio 2013."}
{"id": "2361842", "revid": "339392", "url": "https://it.wikipedia.org/wiki?curid=2361842", "title": "Ust-Orda Burjatia", "text": ""}
{"id": "2361843", "revid": "99087946", "url": "https://it.wikipedia.org/wiki?curid=2361843", "title": "Emanuel Gambino", "text": "Anche lui \u00e8 stato un \"uomo d'onore\" della cosca mafiosa e figura di spicco della criminalit\u00e0 organizzata di New York.\nBiografia.\nAgli inizi del 1972, Emanuel Gambino, mentre sta uscendo da un locale del Queens, viene rapito da un gruppo di malviventi con lo scopo di chiedere un grosso riscatto. Per la liberazione del giovane Gambino e la convinzione di non essere scoperti dai membri della \"Famiglia mafiosa\".\nLa piccola banda \u00e8 capitanata da un certo James McBratney, mentre gli altri complici sono Eddie Maloney, Warren Schurman e Richie Chaisson. I rapitori chiedono 200.000 dollari di riscatto, ma qualcosa va storto e, agli inizi del gennaio del 1973, il corpo di Emanuel Gambino, viene ritrovato morto in una discarica del New Jersey.\nDon Carlo, infuriato e addolorato, era in cerca di vendetta ed in poche settimane i suoi uomini scoprirono gli autori del rapimento. Maloney, Schurman e Chaisson furono massacrati ad uno ad uno. Gambino incaric\u00f2 uno dei suoi capidecina, Carmine Fatico, di organizzare l'omicidio di McBratney. Fatico diede l'incarico ad uno dei suoi soldati Ralph Galione e a due associati non ancora \"uomini d'onore\", John Gotti e Angelo Ruggero. La notte del 22 maggio 1973, all'interno dello \"snooper bar e grill\", un affollato bar di Manhattan, James McBratney venne assassinato con tre colpi di pistola in pieno volto. Dopo questo omicidio John Gotti e Angelo Ruggero verranno fatti ufficialmente \"uomini d'onore\"."}
{"id": "2361844", "revid": "1718925", "url": "https://it.wikipedia.org/wiki?curid=2361844", "title": "Aldo Leopold", "text": "Considerato tra i pi\u00f9 grandi ecologisti mondialmente riconosciuti, fu fondatore della prima Area Wilderness mondiale, e fu per tutta la sua vita un convinto ed appassionato cacciatore.\nLa caccia \u00e8 stata una delle principali attivit\u00e0 formative per Aldo Leopold: il suo pensiero in merito alla fauna ed all'etica comportamentale di chi pratica la vita all'aria aperta inizi\u00f2 a formarsi durante la sua giovinezza, quando si accompagnava a suo padre nella caccia di anatre lungo il Fiume Illinois.\nDall'inizio della sua carriera di cacciatore fino all'et\u00e0 adulta, Leopold un\u00ec sempre l'attivit\u00e0 della caccia con il lavoro sul campo del suo sentirsi anche naturalista.\nForestale per formazione e ritenuto uno dei padri dell'ambientalismo scientifico. La sua opera ha influenzato anche l'ambientalismo associanistico del Novecento.\nInizi\u00f2 la propria carriera nel 1909 lavorando per il U.S. Forest Service (forestale statunitense). Nel 1924 divenne vice-direttore del laboratorio di prodotti forestali a Madison, dove nel 1933 venne creata una cattedra per lui presso l'universit\u00e0. Mor\u00ec a causa di attacco cardiaco mentre aiutava dei vicini a spegnere l'incendio della loro fattoria.\nIl suo scritto pi\u00f9 importante \u00e8 la raccolta di saggi \"A Sand County Almanac\" (1949), tradotto in italiano con il titolo \"Almanacco di un mondo semplice\". Si tratta di una raccolta di saggi di grandissimo spessore scientifico e letterario dove suggestive descrizioni naturalistiche si alternano a riflessioni sulla conservazione della natura e delle sue risorse. Fu pubblicato postumo, ed ormai \u00e8 divenuto un classico della letteratura americana e non solo.\nLa sua filosofia pu\u00f2 essere condensata in una citazione: \"Conservation is a state of harmony between men and land\" (in italiano \"La conservazione \u00e8 uno stato di armonia fra gli uomini e la terra\").\nLa sua idea di etica della terra, spiegata nell'opera \"Almanacco di un mondo semplice\", pone una visione diversa dell'etica umana dove la terra non \u00e8 pi\u00f9 un semplice elemento da sfruttare ma un vero e proprio organismo da tutelare e proteggere.\n\"Il cittadino medio ritiene oggi che la scienza sappia che cosa fa funzionare il meccanismo della comunit\u00e0; lo scienziato \u00e8 altrettanto certo di non saperlo.\""}
{"id": "2361846", "revid": "118942334", "url": "https://it.wikipedia.org/wiki?curid=2361846", "title": "Bautista", "text": ""}
{"id": "2361848", "revid": "110157", "url": "https://it.wikipedia.org/wiki?curid=2361848", "title": "P\u00e1nd", "text": "P\u00e1nd \u00e8 un comune dell'Ungheria di 2.027 abitanti (dati 2001) situato nella provincia di Pest, nell'Ungheria settentrionale."}
{"id": "2361852", "revid": "767487", "url": "https://it.wikipedia.org/wiki?curid=2361852", "title": "P\u00e1ty", "text": "P\u00e1ty \u00e8 un comune dell'Ungheria di 5.454 abitanti (dati 2001) situato nella provincia di Pest, nell'Ungheria settentrionale."}
{"id": "2361857", "revid": "110157", "url": "https://it.wikipedia.org/wiki?curid=2361857", "title": "Perb\u00e1l", "text": "Perb\u00e1l \u00e8 un comune dell'Ungheria di 2.139 abitanti (dati 2001) situato nella provincia di Pest, nell'Ungheria settentrionale."}
{"id": "2361862", "revid": "729019", "url": "https://it.wikipedia.org/wiki?curid=2361862", "title": "Bautista (Pangasinan)", "text": "Bautista \u00e8 una municipalit\u00e0 di Quarta classe delle Filippine, situata nella Provincia di Pangasinan, nella regione di Ilocos.\nBautista \u00e8 formata da 18 baranggay:"}
{"id": "2361865", "revid": "110157", "url": "https://it.wikipedia.org/wiki?curid=2361865", "title": "Per\u0151cs\u00e9ny", "text": "Per\u0151cs\u00e9ny \u00e8 un comune dell'Ungheria di 401 abitanti (dati 2001) situato nella provincia di Pest, nell'Ungheria settentrionale."}
{"id": "2361871", "revid": "22416", "url": "https://it.wikipedia.org/wiki?curid=2361871", "title": "Scano di Montiferro", "text": "Scano di Montiferro (\"Iscanu\" in sardo) \u00e8 un comune italiano di abitanti della provincia di Oristano in Sardegna.\nScano si trova a 385 metri sul livello del mare nella subregione del Montiferru e fa parte della diocesi di Alghero-Bosa.\nGeografia fisica.\nTerritorio.\nIl paese \u00e8 situato in prossimit\u00e0 della costa centro-occidentale della Sardegna, ai piedi della catena montuosa del Montiferru, a circa 380 metri sul livello del mare. Dista 65\u00a0km da Alghero, 18\u00a0km da Bosa, 18\u00a0km da Macomer e 50\u00a0km da Oristano. Il clima \u00e8 umido temperato. L'abitato \u00e8 situato a ridosso dei colli di San Giorgio, Santa Croce, Iscala rubja e del promontorio di Monte Ruinas.\nIdrografia.\nAll'interno dell'abitato sono presenti numerose fontane e sorgenti nonch\u00e9 corsi d'acqua quali:\nNel territorio comunale sono da ricordare le sorgenti di Sant'Antioco che forniscono l'acqua potabile a numerosi paesi del circondario. Sono tra le pi\u00f9 grandi della Sardegna, con una portata d'acqua che, in inverno e in primavera, raggiunge i 200 litri al secondo.\nStoria.\nL'area fu abitata gi\u00e0 in epoca nuragica per la presenza nel territorio di numerosi nuraghi. Fu anche un centro di epoca romana, di cui si trovano alcune testimonianze archeologiche.\nDurante il Medioevo il paese appartenne al Giudicato di Torres e fece parte della curatoria del Montiverru. Vi sorgeva allora un monastero di camaldolesi fondato dal giudice di Torres Costantino III e da sua moglie Marcusa.\nAlla caduta del giudicato (1259) pass\u00f2 sotto l'amministrazione del Giudicato di Arborea fino al 1410, quando, durante le guerre per la conquista aragonese della Sardegna, a seguito della battaglia di Sanluri, il territorio perse la sua indipendenza e cadde sotto il controllo degli aragonesi.\nPer motivi attribuibili alle guerre e alla epidemia di peste che nel 1300 sconvolse l'Europa, i limitrofi insediamenti medievali di\nSan Leonardo de Siete Fuentes e Lucentina persero importanza e abitanti, per cui gli abitanti si stabilirono in gran parte a Santu Lussurgiu, ma anche a Scano Montiferro.\nNel 1417 il paese venne incorporato nella baronia di Montiferro, data in feudo dal Re d'Aragona Alfonso V \"il Magnanimo\" a Guglielmo de Montagnana. \nNel 1839, con la soppressione del sistema feudale, il paese venne riscattato agli Amat di San Filippo, ultimi feudatari, divenendo un comune amministrato da un sindaco e da un consiglio comunale.\nMonumenti e luoghi d'interesse.\nArchitetture religiose.\nChiesa di Sant'Antioco.\nTra tutte merita un particolare approfondimento la chiesa rurale di Sant'Antioco, ubicata a circa 6\u00a0km dal Comune. La chiesa fu costruita probabilmente nel 1636.\nL'edificio \u00e8 a pianta rettangolare, ad aula unica, affiancato sulla sinistra dalla sacrestia e su entrambi i lati dai \"pendentes\" o \"pennentes\", piccoli ambienti la cui funzione fu quella di ospitare pellegrini e devoti che desideravano soggiornare nella localit\u00e0 durante il periodo della novena e della festa del Santo.\nLa facciata della chiesa, a capanna, ha la parte centrale, in cui si apre il portale, in pietre squadrate lasciate a vista, e un coronamento a cornice alle cui estremit\u00e0 sono inseriti due acroteri a forma piramidale. Al centro \u00e8 conclusa da un campanile a vela.\nSopra il portale si apre una grande finestra rettangolare, unica fonte di luce per la chiesa.\nL'edificio ha copertura in legno a due spioventi, su archi a tutto sesto, in pietra a vista.\nIl pavimento \u00e8 in lastre di trachite.\nPur essendo una chiesa campestre, rispetto alle altre presenti nel territorio di Scano Montiferro ha struttura pi\u00f9 elaborata, forse perch\u00e9 la devozione al Santo in essa venerato, che attirava grande folla anche dai paesi del circondario, aveva generato\nil bisogno di ingrandire la chiesa con l'annessione dei sopra indicati \"pennentes\".\nAncora oggi centinaia di fedeli provenienti da Scano e da tutto il circondario, pregando devotamente Sant'Antioco gli chiedono la grazia di ottenere la guarigione e il conforto nella sofferenza. Nel presbiterio quadrangolare \u00e8 ubicato l'altare ligneo\nacquistato nel 1848 dalla chiesa bosana di Santa Croce per il prezzo di 15 lire.\nRecentemente restaurato (nel 1999, ma non a regola d'arte in quanto l'operazione ha fatto perdere la doratura dei fregi floreali in oro zecchino su sfondo blu cobalto dando al monumento un aspetto monocromatico color legno con sfondo tendente al verde con venature finto marmo. Inoltre \u00e8 stato privato del sima, cio\u00e8 del cornicione terminale soprastante, per cui oggi l'altare appare incompleto...), esso \u00e8 adibito ad ospitare la statua del Santo che viene portata in processione dal vicino paese di Scano nelle localit\u00e0 campestre due volte all'anno, in occasione delle feste che si svolgono il secondo luned\u00ec dopo Pasqua e l'ultimo luned\u00ec di agosto (ovvero il secondo luned\u00ec dopo ferragosto), ma su questa data \u00e8 ancora oggi in corso una discussione se si debba prendere in considerazione l'ultimo luned\u00ec, festa del santo o l'ultima domenica, giorno in cui, una volta, veniva trasportato il simulacro dal paese alla chiesa di campagna per la celebrazione della festa.\nIn assenza della statua l'altare ospita una tavola dipinta ad olio con l'effigie del Santo, opera del pittore svizzero Emilio Scherer che soggiornava a Bosa verso la fine del XIX secolo.\nIl culto di Sant'Antioco \u00e8 molto antico ed ebbe un enorme impulso dopo il ritrovamento delle reliquie del Santo avvenuto nell'isola di Sant'Antioco il 18 marzo 1615 per opera dell'arcivescovo di Cagliari, monsignor Francesco d'Esquivel.\nIl Santo, originario della Mauritania (regione dell'Africa settentrionale), venne fatto esiliare dall'imperatore Adriano nell'isola di Sulci (odierna Sant'Antioco di Sulcis) in quanto professava la fede cristiana e si rifiutava di adorare gli dei pagani.\nQui egli esercit\u00f2 la sua attivit\u00e0 di medico operando nello stesso tempo molte conversioni.\nLa tradizione vuole che Antioco morisse il 13 novembre dell'anno 127.\nGrazie al gesuita scanese Salvatore Pala, docente di matematica e teologia all'Universit\u00e0 di Cagliari, Scano ebbe la fortuna di avere nello stesso anno del ritrovamento delle reliquie una vertebra del santo, e fu proprio questa circostanza a far nascere l'idea della costruzione di una chiesa in suo onore in un territorio ricco di acque, dalla rigogliosa vegetazione, e che inoltre presentava il vantaggio di trovarsi a poca distanza dal paese.\nSociet\u00e0.\nLingue e dialetti.\nLa variante del sardo parlata a Scano di Montiferro \u00e8 quella logudorese centrale o comune.\nTradizioni e folclore.\nLe tradizioni di Scano sono mantenute vive dalla storia del paese, dalla sua collocazione geografica e dall'onore dei suoi abitanti. Scano presenta il tipico canto \"cuncordu\", comune a tutta l'area del Montiferru-Planargia. Su cuncordu accompagna da secoli i riti della Settimana Santa con i canti del Miserere, dello Stabat mater e delle Laudi mattutine del Venerd\u00ec Santo. In passato esistevano i canti ordinari della liturgia che venivano eseguiti da su cuncordu, ma sono andati perduti nel tempo. Su cuncordu possiede inoltre un repertorio profano, rappresentato dai canti come \"su traju\", \"sos muttos\", \"sa 'oghe rea\", \"su ballu tundu\", \"sa dansa\" e \"su ballu cantigu\". \u00c8 ancora molto viva anche la tradizione del ballo. I balli di Scano sono: \"su ballu sardu\" (a ballu tundu)\", \"sa dansa\", \"su ballu cantigu\" (a passu torrau)\", \"su ballittu\" e \"su dillaru\". Fra i suonatori del ballo scanese si ricordano \"Salbadore Rosa\" (Ti' Mericanu), che succedendo al padre in questo ruolo ha caratterizzato singolarmente il ballo di Scano."}
{"id": "2361876", "revid": "287204", "url": "https://it.wikipedia.org/wiki?curid=2361876", "title": "Oblas\u0165 di Arcangelo", "text": ""}
{"id": "2361877", "revid": "767487", "url": "https://it.wikipedia.org/wiki?curid=2361877", "title": "Synchiropus phaeton", "text": "Il dragoncello rosa o dragoncello fetonte (Synchiropus phaeton) \u00e8 un pesce di mare della famiglia Callionymidae.\nDistribuzione e habitat.\nComune nel mar Mediterraneo e nell'Oceano Atlantico tra il Portogallo ed il golfo di Guinea.\n\u00c8 una specie di profondit\u00e0, si incontra su fondali fangosi tra 100 e 600 m.\nDescrizione.\nSi riconosce dai comuni dragoncelli dei nostri mari, a cui assomiglia nella forma generale del corpo, per gli occhi molto pi\u00f9 grandi e con iride blu bordata di giallo e per la colorazione generale rosea o rossiccia. Il muso ha lunghezza uguale al diametro degli occhi. La spina dell'opercolo branchiale ha due punte rivolte in alto. La prima pinna dorsale ha altezza all'incirca uguale alla seconda ed ha una macchia nera tra il terzo ed il quarto raggio (l'ultimo ed il penultimo). La pinna anale e la parte inferiore della pinna caudale hanno un bordo scuro. La pinna caudale, di forma spatolata, nel maschio ha i raggi centrali allungati e sporgenti. Il dimorfismo sessuale si limita a questo, al contrario che negli altri Callionymidae mediterranei i maschi hanno livrea simile a quella delle femmine e non hanno nessuna traccia di blu elettrico. Il colore \u00e8 roseo o arancio con macchie brune o verdastre.\nLa lunghezza non supera i 12 cm nelle femmine e 18 cm nei maschi.\nAlimentazione.\nCaccia le sue prede restando affossato nel fango del fondale. Si ciba di invertebrati.\nRiproduzione.\nHa una stagione riproduttiva molto lunga, dalla primavera all'autunno.\nPesca.\nViene preso soprattutto con le reti a strascico per la cattura del gambero rosso ma non ha nessun valore alimentare o economico."}
{"id": "2361878", "revid": "28592", "url": "https://it.wikipedia.org/wiki?curid=2361878", "title": "Oblast di Chelyabinsk", "text": ""}
{"id": "2361879", "revid": "287204", "url": "https://it.wikipedia.org/wiki?curid=2361879", "title": "Corona dei Paesi Bassi", "text": "L'attuale corona dei Paesi Bassi \u00e8 di fabbricazione abbastanza recente. Nel 1813 il nuovo principe sovrano dei Paesi Bassi, Guglielmo I, figlio ed erede dell'esiliato Guglielmo V di Orange-Nassau, venne proclamato re ad Amsterdam. Tuttavia nessuna corona era presente alla cerimonia.\nQuando, nel 1815, Guglielmo I venne proclamato re dei Paesi Bassi a Bruxelles, non gli venne posta sul capo una corona, anche se era presente un grosso e inindossabile oggetto in rame dorato, perle e vetro colorato. I quattro fori nel cerchio, le particolari dimensioni e la mancanza del conto del gioielliere fanno supporre che quella sia stata la vecchia corona funebre settecentesca che veniva legata ad un cuscino sulla parte superiore della bara quando i cortei funebri dei sovrani viaggiavano alla volta di Delft, tradizionale luogo di sepoltura della Casa d'Orange-Nassau.\nNel 1840 il re Guglielmo I abdic\u00f2 e venne realizzata una nuova corona. Questa corona non contiene diamanti o perle, \u00e8 fatta in argento dorato e sfere in pasta di vetro colorata. Il rivestimento interno \u00e8 di velluto rosso. Guglielmo II dei Paesi Bassi ed i suoi successori hanno scelto di non indossarla, ma di lasciarla sopra un tavolo speciale durante le cerimonie. La corona reale \u00e8 utilizzata anche nei funerali. \nLa corona dei Paesi Bassi non \u00e8 normalmente esposta al pubblico. \u00c8 stato possibile vederla solo nelle incoronazioni del 1890, 1948, 1980, 2013, ad un funerale nel 1934 e ad una mostra nel 1990."}
{"id": "2361881", "revid": "28592", "url": "https://it.wikipedia.org/wiki?curid=2361881", "title": "Oblast di Nizhny Novgorod", "text": ""}
{"id": "2361882", "revid": "38495326", "url": "https://it.wikipedia.org/wiki?curid=2361882", "title": "Caduta dell'Unione Sovietica", "text": ""}
{"id": "2361884", "revid": "124288081", "url": "https://it.wikipedia.org/wiki?curid=2361884", "title": "Arsia", "text": "Arsia (IPA: , in croato \"Ra\u0161a\"; in ciacavo \"Ar\u0161ija\") \u00e8 un comune croato di 3.197 abitanti dell'Istria sud-orientale a 4,5 chilometri da Albona.\nStoria.\nArsia fu costruita in un anno e mezzo dal regime fascista italiano, in base al progetto dello studio Pulitzer di Trieste (architetti Pulitzer, Ceppi, Finali, e gli sloveni Zorko Lah e Franjo Kosovel): fu inaugurata il 4 novembre 1937. \nSi trattava della prima citt\u00e0 a carattere minerario progettata e costruita dal regime e ad essa segu\u00ec Carbonia. Sorse in una zona appena bonificata, con la regolamentazione del torrente Carpano ed il prosciugamento del lago omonimo, per favorire l'insediamento delle famiglie dei minatori impiegati nello sfruttamento delle vicine miniere di carbone.\nL'abitato, d'impronta razionalista, fu dotato dei principali servizi: scuole, un ospedale, un campo sportivo, un ufficio postale, un cinema ed un albergo. La chiesa, dedicata a Santa Barbara, patrona dei minatori, \u00e8 opera, come il municipio, dello stesso Pulitzer Finali. Si presenta con la forma di un carrello da minatore rovesciato mentre il campanile ricorda le lampade impiegate in miniera.\nArsia (gi\u00e0 nel 1936 aveva 6.978 ab.) fu costituito con un territorio comunale di 74,00\u00a0km\u00b2 (con parti dei municipi di Albona e di Barbana d'Istria) quando fu eretta in comune autonomo nel 1937, e contava circa 10.000 abitanti e lo sfruttamento delle miniere di carbone era al culmine, con 160 chilometri di gallerie gi\u00e0 scavate che raggiungevano anche i 350 metri di profondit\u00e0.\nPurtroppo ogni anno vi furono incidenti minerari mortali; il pi\u00f9 grave avvenne il 28 febbraio 1940, quando morirono quasi 200 minatori, e altrettanti furono i feriti che morirono nei giorni successivi. La stampa fascista non diffuse la notizia anche se si \u00e8 trattato del pi\u00f9 grande disastro minerario della storia per numero di vittime italiane.\nDal 1943 al 1945 venne occupata da una guarnigione della Germania nazista. Venne poi presa dai partigiani iugoslavi, che destinarono al lavoro nelle miniere prigionieri e condannati ai lavori forzati.\nNel dopoguerra avvenne l'esodo della gran parte delle famiglie italiane, pur se in larga maggioranza d'estrazione operaia e se molti, almeno inizialmente, avevano guardato con condiscendenza al nuovo ordine comunista iugoslavo.\nAnnessa alla Repubblica Socialista Iugoslava, nel 1961 vi fu stabilita una colonia di bosniaci che crebbero fino a rappresentare un terzo della popolazione del comune, ma al 2011 sono censiti solo in 190. Mentre la comunit\u00e0 italiana \u00e8 costituita oggi da una cinquantina di persone.\nL'attivit\u00e0 estrattiva, gi\u00e0 notevolmente ridotta con la seconda met\u00e0 degli anni sessanta, si concluse definitivamente nel 1992.\nSociet\u00e0.\nLa presenza autoctona di italiani.\n\u00c8 presente una comunit\u00e0 di italiani autoctoni che rappresentano una minoranza residuale di quelle popolazioni italiane che abitarono per secoli ed in gran numero, la penisola dell'Istria e le coste e le isole del Quarnaro e della Dalmazia, territori che furono della Repubblica di Venezia. La presenza degli italiani ad Arsia \u00e8 drasticamente diminuita in seguito all'esodo giuliano dalmata, che avvenne dopo la seconda guerra mondiale e che fu anche cagionato dai \"massacri delle foibe\".\nCorsi d'acqua.\nCanale d'Arsa (\"Zaljev Ra\u0161a\"); fiume Arsa (\"Ra\u0161a\"); torrente C\u00e0rpano (\"Krapan\")\nLocalit\u00e0.\nIl comune di Arsia (con popolazione totale di 3.197 abitanti) \u00e8 diviso in 27 frazioni o insediamenti (\"naselja\") con i seguenti abitanti:\n altri abitanti: 2\nAltre localit\u00e0 nel comune: Buriachi (\"Burijaki\"), Cappelletta (\"Kapelica\"), Cerovizza (\"Cerovica\"), Fillici (\"Fili\u0107i\"), Ivanussici (\"Ivanu\u0161i\u0107i\"), Mazzarini (\"Macarini\"), San Giovanni dei Negri (\"Sveti Ivan\"), Stallie (\"Stalije\")."}
{"id": "2361886", "revid": "28592", "url": "https://it.wikipedia.org/wiki?curid=2361886", "title": "Flotta Sovietica del Pacifico", "text": ""}
{"id": "2361887", "revid": "228587", "url": "https://it.wikipedia.org/wiki?curid=2361887", "title": "Poison (disambigua)", "text": "Poison (veleno in francese e inglese) pu\u00f2 riferirsi a:"}
{"id": "2361888", "revid": "28592", "url": "https://it.wikipedia.org/wiki?curid=2361888", "title": "Oblast di Penza", "text": ""}
{"id": "2361891", "revid": "281901", "url": "https://it.wikipedia.org/wiki?curid=2361891", "title": "Callionymus phaeton", "text": ""}
{"id": "2361892", "revid": "281901", "url": "https://it.wikipedia.org/wiki?curid=2361892", "title": "Dragoncello rosa", "text": ""}
{"id": "2361893", "revid": "339392", "url": "https://it.wikipedia.org/wiki?curid=2361893", "title": "Krai della Kamchatka", "text": ""}
{"id": "2361894", "revid": "281901", "url": "https://it.wikipedia.org/wiki?curid=2361894", "title": "Dragoncello fetonte", "text": ""}
{"id": "2361899", "revid": "125594968", "url": "https://it.wikipedia.org/wiki?curid=2361899", "title": "District 9", "text": "District 9 \u00e8 un film del 2009 diretto da Neill Blomkamp, co-sceneggiato in collaborazione con Terri Tatchell e prodotto da Peter Jackson. Il film, il cui titolo \u00e8 ispirato da fatti storici avvenuti in Sudafrica durante l'apartheid in un'area residenziale di Citt\u00e0 del Capo denominata District Six, tratta in un contesto fantascientifico argomenti quali la xenofobia e la segregazione razziale, applicati dagli umani ad una popolazione di profughi alieni.\nProdotto con un budget di 30 milioni di dollari e accompagnato da una campagna virale, il film si presenta con un approccio documentaristico, con riprese simili ad interviste, approfondimenti giornalistici e video di telecamere di sorveglianza.\nLa pellicola, che ha ottenuto quattro candidature ai Premi Oscar, tra cui miglior film, \u00e8 basata sul cortometraggio \"Alive in Joburg\", diretto dallo stesso Blomkamp nel 2005.\nTrama.\nSudafrica, 1982. Un'enorme nave spaziale aliena si staglia nei cieli di Johannesburg, dove rimane per settimane, immobile, senza dare segni di vita. Verosimilmente l'astronave aliena non \u00e8 in grado di ripartire, e a seguito di ci\u00f2 gli uomini del governo sudafricano, snervati dall'attesa, incaricano una squadra d'esplorazione di andare ad ispezionare il relitto in cerca di risposte. All'interno della nave viene rinvenuta una colonia di esseri artropodi allo sbando, sporchi, spossati e denutriti, che vengono condotti in salvo sulla terraferma.\nCol passare del tempo la convivenza tra esseri umani e alieni si fa sempre pi\u00f9 difficile. Gli alieni, incompresi e malvisti dalla popolazione locale, vengono isolati in un campo profughi, denominato \"Distretto 9\", dove rimarranno segregati in regime di apartheid per i successivi vent'anni. Essi vengono controllati dalla Multi-National United (MNU), che studia il modo di sfruttarne l'avanzata tecnologia bellica, inutilizzabile dagli umani poich\u00e9 ad attivazione specie-specifica. Essi inoltre vengono formalmente denominati \"non-umani\", venendo chiamati colloquialmente, e in modo dispregiativo, \"gamberoni\".\nAnno 2010. Dopo varie contestazioni degli abitanti di Johannesburg per via delle continue rivolte degli esseri alieni, che non accettano di essere rinchiusi nello spazio a loro riservato, il governo sudafricano decide di spostarli in una zona franca a dalla metropoli. Per questo compito viene nominato capo squadra Wikus Van De Merwe, genero del capo della MNU. Ragazzo per bene, ma sciocco ed ingenuo, in un ruolo chiave solo per la parentela di sua moglie coi vertici della multinazionale, Wikus, preoccupato pi\u00f9 dai formalismi legali dell'operazione e insensibile nei confronti degli extraterrestri, all'inizio li contatta in modo formalmente pacifico, anche se in maniera piuttosto rozza. Durante le prime fasi dello sgombero arriver\u00e0 a dare alle fiamme, con superficiale noncuranza, una incubatrice aliena piena di uova. Le operazioni si svolgono tra un tentativo apparente di salvaguardare i diritti degli alieni ed evitare violazioni ed una evacuazione forzata da parte di personale militarizzato, pesantemente armato e aggressivo.\nDurante la perquisizione all'interno di una delle capanne Wikus trova un cilindro metallico contenente un liquido che accidentalmente gli schizza negli occhi, provocandogli l'insorgere di violente nausee ed epistassi di sangue nero. Giunto in ospedale per accertamenti, i sintomi sono identificati come manifestazioni iniziali di una mutazione genetica nel DNA di Wikus, dovuta ad un'infezione di geni alieni. Wikus \u00e8 subito prelevato a forza e sottoposto ad una serie di esami invasivi da parte degli scienziati dell'MNU, che hanno in programma la dissezione anatomica di Wikus per prelevarne i tessuti e utilizzarli a fini bellici, oppure rivenderli alle societ\u00e0 di biotecnologia. L'uomo decide allora di fuggire e di rifugiarsi all'interno del Distretto 9. I soldati dell'MNU gli danno la caccia, il suo viso viene mostrato con ritmo martellante da ogni canale televisivo e viene diffusa la falsa notizia che Wikus abbia avuto rapporti sessuali con un alieno, allo scopo di farlo identificare dalle persone e catturarlo.\nAll'interno dello slum Wikus conosce meglio l'alieno Christopher Johnson e il suo figlioletto (gi\u00e0 incontrati nelle precedenti perquisizioni), che collaboreranno con lui alla riconquista del cilindro metallico, requisito dal protagonista e ora custodito nei laboratori sotterranei della sede del MNU. Christopher infatti nasconde sotto la sua baracca il modulo di comando della nave aliena, che \u00e8 riuscito a riparare in vent'anni di paziente lavoro. Il liquido serve a Christopher per far ripartire il modulo, in modo da poter tornare a casa. L'alieno promette a Wikus che, una volta tornato sulla nave madre, lo aiuter\u00e0 a tornare umano. I due si introducono quindi nella sede del MNU grazie alle armi aliene che anche Wikus pu\u00f2 usare, ma le forze soverchianti degli avversari quasi impediscono loro la fuga col bottino.\nLo sconforto e la disperazione crescono quando Christopher, dopo aver scoperto il corpo senza vita di un suo simile ucciso dagli esperimenti in un laboratorio MNU, decide di tornare immediatamente sul suo pianeta per richiedere rinforzi nel tentativo di salvare i suoi simili, ritardando di tre anni la cura di Wikus. Ci\u00f2 porta l'uomo a sabotare i piani del collaboratore alieno, colpendolo e lasciandolo tramortito a terra, per poi tentare una fuga sulla navetta spaziale che l'alieno teneva nascosta nella cantina della sua abitazione. La navetta viene per\u00f2 colpita dall'esercito, che la costringe a tornare a terra, mettendo fine al tentativo di fuga.\nOltre all'esercito Wikus deve guardarsi da una seconda minaccia umana: i nigeriani che gestiscono il mercato illecito delle armi aliene e di cibo per gatti (di cui gli alieni vanno ghiotti). Il capo dei nigeriani vuole infatti catturare Wikus per poter mangiare il suo braccio mutato geneticamente, convinto di ricevere cos\u00ec la forza e i \"poteri\" alieni. Dopo essere stato imprigionato, Wikus riesce per\u00f2 a liberarsi, uccidendo i suoi aguzzini.\nLa retata dell'esercito nel Distretto 9 comporta la cattura sia di Wikus che di Christopher, ma il figlio di Christopher, rimasto sulla navetta spaziale, attiva i dispositivi alieni a distanza, riuscendo cos\u00ec a liberare entrambi. Wikus, alla guida di un esoscheletro, aiuta Christopher ad avvicinarsi alla navetta, proteggendolo dai militari. Una volta capito che i nemici sono troppi e che stanno per sopraffarli, Wikus decide di restare sulla Terra per permettere a Christopher di scappare insieme a suo figlio. Christopher, comunque riluttante nell'abbandonarlo, prima di scappare con la navetta gli promette che torner\u00e0 a prenderlo entro tre anni. La nave madre abbandona cos\u00ec l'atmosfera terrestre, lasciando per\u00f2 a terra Wikus, felice di aver aiutato il suo amico non umano.\nDa quel momento di Wikus non si hanno pi\u00f9 notizie. L'unica traccia \u00e8 nelle mani della moglie Tania. A diversi mesi di distanza la donna osserva una rosa realizzata con pezzi di rifiuti e trovata davanti a casa, ed \u00e8 sicura che si tratti di un regalo di suo marito. Il film si conclude con l'immagine di un alieno in mezzo a un campo che costruisce un fiorellino con alcuni rifiuti: si intuisce che sia proprio Wikus, la cui mutazione genetica \u00e8 completata.\nProduzione.\nDurante la produzione di \"King Kong\" (2005), Peter Jackson ebbe modo di lavorare con Mary Parent della Universal, che gli segnal\u00f2 il giovane regista Neill Blomkamp, a cui affid\u00f2 per quattro mesi lo studio di un adattamento cinematografico del videogioco \"Halo\".\nQuando questo progetto venne accantonato, Jackson decise di sviluppare una pellicola per Blomkamp tratta da un cortometraggio di 6 minuti di quest'ultimo, \"Alive in Joburg\". Recatosi in Sudafrica con Sharlto Copley, gir\u00f2 alcuni test che, assieme allo script ed altre bozze, vennero presentati per ricercare finanziamenti da parte della QED International; alla fine, i diritti furono acquistati dalla Sony Pictures.\nLe riprese del film hanno avuto luogo a Johannesburg, in Sudafrica, la post-produzione \u00e8 stata realizzata in Nuova Zelanda, e gli effetti speciali sono stati curati dalla Weta Workshop e dall'Image Engine di Vancouver.\nAccoglienza.\nIncassi.\nLa pellicola \u00e8 uscita nelle sale statunitensi il 17 agosto 2009, incassando 37 milioni di dollari in due giorni, e arrivando a 100 milioni il 7 settembre. L'incasso statunitense, in totale, \u00e8 stato di pi\u00f9 di 115 milioni di dollari. Nelle sale italiane la pellicola \u00e8 uscita il 25 settembre seguente, incassando quasi 2 milioni di euro. In totale ha incassato quasi 211 milioni di dollari in tutto il mondo.\nPolemiche.\nDora Akunyili, ministro dell'informazione nigeriano, ha chiesto pubblicamente ai cinema di Abuja, la capitale dello Stato, di non proiettare la pellicola, e ha preteso scuse formali da parte della Sony; il film infatti danneggerebbe l'immagine della Nigeria, mostrando la popolazione come criminale, con cannibali e prostitute, e gettando discredito sull'ex presidente Olusegun Obasanjo, poich\u00e9 nel film vi \u00e8 un gangster chiamato in modo simile, Obesandjo.\nSequel.\nVisti gli ottimi incassi che il film ha ottenuto negli Stati Uniti e nel resto del mondo, il regista Neill Blomkamp non ha mai escluso la possibilit\u00e0 della realizzazione di un sequel. Di quest'ultimo, a lungo atteso, \u00e8 stata annunciata l'intenzione di realizzazione nel febbraio 2021 con l'inizio di stesura della sceneggiatura."}
{"id": "2361906", "revid": "474175", "url": "https://it.wikipedia.org/wiki?curid=2361906", "title": "Albona", "text": "Albona (in croato \"Labin\"; in veneto \"Albona\"; in tedesco \"Labin\", desueto \"T\u00fcberg\") \u00e8 una citt\u00e0 dell'Istria, in Croazia, di circa 11.703 abitanti (di cui 6.884 residenti nel centro storico e nella frazione di Piedalbona).\nAlbona \u00e8 il modello meglio conservato in Istria degli antichi abitati formatisi nei molti secoli di vita.\nFino al 1947 era parte integrante della provincia dell'Istria. Albona, con Arsia, \u00e8 gemellata, ufficialmente dal 2 marzo 2010, con il comune sardo, gi\u00e0 carbonifero del bacino minerario del Sulcis: Carbonia.\nGeografia.\nSituata sulla costa sud-orientale dell'Istria a circa 3\u00a0km dal mare ad un'altitudine di 320\u00a0m s.l.m., Albona si trova tra la valle del Carpano e la valle degli Olivi, che scende verso il porto. Il paese \u00e8 situato a 43 km a nord-est di Pola e a 63 km a sud-ovest di Fiume.\nLa citt\u00e0 attuale \u00e8 costituita da tre parti, la citt\u00e0 vecchia o alta (\"Stari Grad\"), la citt\u00e0 bassa o Piedalbona (\"Podlabin\"), gi\u00e0 Pozzo Litt\u00f2rio d'Arsia, e la localit\u00e0 balneare di Porto Albona o Rabaz (\"Rabac\") situata a circa 5\u00a0km dal centro.\nStoria.\nCome testimoniano alcune iscrizioni (ora visitabili nell'atrio del Comune di Albona), sotto l'Impero romano il paese di Albona \u00e8 stato un potente municipio che fu donato ai soldati veterani della Gens Claudia, i quali sulla costa marina costruirono i loro insediamenti (\"villae\") nel primo secolo a.C. Successivamente, nel primo secolo d.C., fu l'Imperatore Tito, della dinastia Flavia, ad iniziare a fare sfruttare il locale bacino carbonifero, facendolo diventare un importante centro minerario. Dopo la caduta dell'Impero romano d'Occidente, il porto, i suoli e i giacimenti di Albona, furono utilizzati da Ostrogoti, Longobardi, Bizantini, Franchi, Germani, Friulani e ovviamente dalla repubblica di Venezia, cui Albona appartenne fino a crollo della stessa nel 1797. Dopo questa data, il territorio di Albona fu assoggettato all'Impero austriaco fino al 1918, quando venne poi annesso al Regno d'Italia.\nNegli anni venti del XX secolo, minatori comunisti fondarono la Repubblica di Albona, di impronta sovietica. Il malcontento diffuso a causa delle condizioni di lavoro imposte dalla propriet\u00e0 esplose a seguito del pestaggio squadrista ai danni del sindacalista Giovanni Pippan. I lavoratori, occupando gli impianti minerari sulla scorta delle occupazioni sovietiche e dello slogan in croato \"Kova je na\u0161a\" (\"la miniera \u00e8 nostra\"), per circa un mese (la repubblica viene proclamata il 7 marzo e la repressione militare \u00e8 datata 7 aprile) portarono avanti un progetto di autogestione. L'intervento dell'esercito italiano termin\u00f2 l'episodio indipendentista: due operai morirono negli scontri e il resto di quelli che si erano resi colpevoli di atti di violenza e intimidazione (per quanto in sede processuale queste accuse siano state reputate infondate, vista l'assoluzione degli imputati stessi) furono processati successivamente a Pola. Negli anni trenta \u2013 anche in seguito alla crisi economica seguita al crollo del '29 \u2013 furono favorite le assunzioni di minatori dal resto del Regno. \nDurante il periodo fascista fu modernizzato lo sfruttamento della produzione di carbone fossile.\nNel 1937 venne distaccata parte del territorio comunale, che and\u00f2 a costituire il nuovo comune di Arsia.\nNel 1945, negli ultimi giorni di guerra, i partigiani comunisti di Tito, tra cui minatori locali, si impadronirono degli impianti scacciandone i soldati tedeschi di presidio. Dopo il termine del conflitto, come peraltro nel resto dell'Istria, la grande maggioranza degli operai italiani abbandonarono il sito per rientrare in Italia e sfuggire alle persecuzioni. Dopo il trattato di Parigi del 10 febbraio 1947, Albona segu\u00ec il destino del resto dell'Istria e fu annessa alla Jugoslavia. Dal 1991, dopo l'indipendenza seguita al disfacimento dell'ex Jugoslavia, Albona fa parte della Repubblica di Croazia.\nEconomia.\nLa citt\u00e0 \u00e8 famosa per i suoi giacimenti di bauxite, marna di cemento e carbone.\nSociet\u00e0.\nLa presenza autoctona di italiani.\n\u00c8 presente una comunit\u00e0 di italiani autoctoni che rappresentano una minoranza residuale di quelle popolazioni italiane che abitarono per secoli ed in gran numero, la penisola dell'Istria e le coste del Quarnaro e della Dalmazia, territori che furono della Repubblica di Venezia. La presenza di italiani ad Albona \u00e8 drasticamente diminuita in seguito all'esodo giuliano dalmata che avvenne dopo la seconda guerra mondiale e che fu anche cagionato dai \"massacri delle foibe\".\nIl censimento del 1921, su 14142 abitanti dell'allora comune di Albona, 7737 erano di lingua italiana e 6405 di lingua serbo-croata. \nOggi, secondo il censimento croato del 2011, \u00e8 presente una minoranza italiana composta da 319 persone, pari allo 2,74% della popolazione complessiva, riuniti nella locale \"Comunit\u00e0 degli Italiani di Albona \"Giuseppina Martinuzzi\"\" che aderisce all'Unione Italiana. Il sodalizio, attivo fin dal 1947, si \u00e8 sempre distinto per la sua attivit\u00e0 a sostegno della cultura italiana.\nLocalit\u00e0.\nIl comune di Albona \u00e8 diviso in 18 insediamenti (\"naselja\"):\nL'insediamento del capoluogo comprende la \"citt\u00e0 alta\" o \"citt\u00e0 vecchia\" (\"Stari Grad\"), con i rioni di Gorizza (\"Gorica\"), Dolizza (\"Dolica\"), Cragn (Kranj), Fortezza (\"Fortica\"), \"Borgo\" (\"Cr\u0107\" o \"Cr\u0107ak\"), \"Rialto\" e \"Santa Caterina\" (\"Sveta Katarina\"), e la \"citt\u00e0 bassa\" o Piedalbona (\"Podlabin\").\nAltre localit\u00e0 del territorio del comune di Albona sono: Berdo (\"Brdo\"), Borogna o Rabaz Superiore (\"Gornji Rabac\"), Catici (\"Kati\u0107i\"), Caturi (\"Kature\" o \"Katuri\"), Clavar (\"Klavar\"), Cossi Grande (\"Veli Kosi\"), Cossi Piccolo (\"Mali Kosi\"), Cranizza (\"Kranjica\" o \"Krojnica\"), Crevatini (\"Hrvatini\"), Dirindin (\"Junac\"), Dubrava o Selva (\"Dubrova\"), Dusizze (\"Dropi\u0107i\"), Faraguni (\"Faraguni\"), Filici (\"Fili\u0107i\"), Giogai (\"\u017dugai\"), Gondolo (\"Kandelovo\"), Glussici Superiore (\"Gora Glu\u0161i\u0107i\"), Marcilnizza (Marcilnica), Millevoi (\"Majal\"), Podvigne, Ragozzana o Rogozzana Grande (\"Rogo\u010dana Vela\"), Sant'Andrea (\"Sveti Andrija\"), San Gallo (\"Sveti Gal\"), Vizzani (\"Vicani\" o \"Vi\u010dane\")."}
{"id": "2361907", "revid": "28592", "url": "https://it.wikipedia.org/wiki?curid=2361907", "title": "Delta del Volga", "text": ""}
{"id": "2361908", "revid": "287204", "url": "https://it.wikipedia.org/wiki?curid=2361908", "title": "Hichem Yacoubi", "text": "Biografia.\nNato a Tunisi, Hichem Yacoubi trascorre l'infanzia e l'adolescenza a Chavanoz, nell'Is\u00e8re. All'et\u00e0 di 18 anni si trasferisce Parigi, dove si iscrive alla facolt\u00e0 di giurisprudenza dell'Universit\u00e0 Pantheon-Sorbona. Dopo solo tre mesi di studio, lascia tutto per studiare danza jazz. La sua carriera di ballerino lo ha portato ad esibirsi, in particolare, nel balletto d'opera di Laura Vega Orfeo, \"Ni Ange ni b\u00eate\", al Casino de Paris e in tourn\u00e9e, o nel musical \"Mille et un soleil\", alla MC93 Bobigny.\nHa iniziato la carriera d'attore per caso, quando \u00e8 stato notato per strada da Mounir Bekka, che lo ha fatto recitare nel suo cortometraggio \"Barberousse\" nel 1984. Fu solo nei primi anni duemila che il cinema divenne un'attivit\u00e0 a s\u00e9 stante. Appare nel ruolo di una guardia araba nel film del 2005 \"Munich\" di Steven Spielberg; tuttavia \u00e8 il personaggio di Reyeb, il giovane che viene ucciso da Malik (Tahar Rahim) e che diventer\u00e0 il suo amico immaginario in \"Il profeta\" di Jacques Audiard, che lo fa conoscere.\nNel 2014 ha interpretato un jihadista in \"Timbuktu\" di Abderrahmane Sissako, un film con numerosi riconoscimenti tra cui il C\u00e9sar come miglior film e miglior regista, il premio della giuria ecumenica al Festival di Cannes 2014 e una nomination come miglior film in una lingua straniera. agli Oscar del cinema 2015 ."}
{"id": "2361915", "revid": "1543377", "url": "https://it.wikipedia.org/wiki?curid=2361915", "title": "Chiesa delle Santissime Anime del Purgatorio", "text": "La chiesa delle Santissime Anime del Purgatorio si trova a Ragusa Ibla in piazza della Repubblica, meglio conosciuta come piazza degli Archi (per i ragusani semplicemente \"l'Archi\") a causa degli archi di un acquedotto che sormontavano il quartiere fino al terremoto del 1693, da cui la chiesa usc\u00ec indenne. \u00c8 edificata in stile tardo-barocco con un impianto basilicale a tre navate.\nStoria.\nLa chiesa fu edificata su iniziativa della famiglia Mazza nella seconda met\u00e0 del XVII secolo, dedicata a Tutti i Santi e alle Anime del Purgatorio, aperta al culto il 6 maggio 1658. Fu una delle poche chiese ragusane a resistere al terremoto del 1693, evento disastroso che mise in ginocchio i paesi del val di Noto e che fece crollare anche l'antico duomo di Ragusa Ibla, di cui oggi rimane solo il portale. Nel 1694 divenne chiesa sacramentale, ovvero tempio in cui si potevano amministrare i sacramenti per conto della chiesa di San Giovanni, l'attuale chiesa cattedrale, trasferitasi nel nuovo quartiere in costruzione nella contrada Patro, sopra il convento del Carmine.\nNel 1729 la chiesa e l'intero quartiere passarono sotto la giurisdizione della chiesa di San Giorgio, diventando inoltre chiesa sacramentale della stessa. Il campanile venne edificato nel primo quarto del XVIII secolo, separato dalla chiesa, e posto sopra un tratto delle mura bizantine del castello di Ragusa.\nA causa delle ridotte dimensioni, sole due navate, nel 1740 la chiesa fu ricostruita con un impianto basilicale a tre navate, terminate da due cappelle e da un ampio presbiterio con abside. Nel 1757 venne terminata la facciata ma la chiesa fu riaperta al culto solo nel 1787, dopo la conclusione dei lavori nella zona presbiteriale.\nDescrizione.\nL'esterno e la facciata.\nLa facciata della chiesa delle Anime Sante, come anche quella molte altre chiese di Ragusa (lo stesso Duomo di San Giorgio) \u00e8 caratterizzata da una ripida scalinata che ne valorizza e arricchisce il prospetto, costituita da due ordini coronati da un timpano. Il primo ordine \u00e8 diviso in tre parti da colonne con capitelli corinzi che poggiano su alti basamenti. Nel settore centrale si trova il portale d'ingresso, con intagli a motivi vegetali, nel cui coronamento vi sono sculture raffiguranti le Anime Purganti. Nei settori laterali si trovano due finte porte, in cui il portale non presenta alcun ingresso per accedere alla chiesa, a significare che la via per il paradiso \u00e8 una ed una sola. Sul fianco destro della chiesa, si trova un grande contrafforte ad arco che scavalca via Aquila Sveva, costruito probabilmente dopo il terremoto per sostenere l'edificio.\nInterno.\nAll'interno, dieci colonne in pietra con capitelli corinzi dividono le tre navate. Furono costruite su modello delle colonne della chiesa di San Giovanni nel 1741.\nNel cornicione delle navate laterali si trovano le caratteristiche sculture di teschi con le insegne di re, papi, cardinali e vescovi, a simboleggiare la caducit\u00e0 della ricchezza e la fallacit\u00e0 del potere terreno.\nTransetto.\nAbsidiola destra: \"Cappella del Santissimo Sacramento\". L'edicola sull'altare presenta il quadro raffigurante \"Santa Barbara\" proveniente dall'omonima chiesa dismessa.\nAbsidiola sinistra: \"Cappella del Santissimo Crocifisso\". L'altare \u00e8 delimitato da quattro colonne tortili ornate nella parte inferiore del fusto con palme e foglie. Sono presenti due statue una della \"Vergine Addolorata\" e l'altra di \"San Giovanni Evangelista\" che pregano un \"Ges\u00f9 Crocifisso\" del 1769.\nL'abside \u00e8 sopraelevato di due gradini rispetto alla navata centrale. L'altare maggiore \u00e8 in marmi policromi, delimitato da quattro colonne di stile corinzio. Nell'edicola il quadro raffigurante le \"Anime del Purgatorio\" ove sono ritratti la Madonna con il Cristo morto, San Giorgio e altri Santi, Profeti e Apostoli che intercedono presso la Santissima Trinit\u00e0, dipinto del 1800, opera del palermitano Francesco Manno (detto Francescone, famoso per il ritratto di Pio VII e per gli affreschi al Quirinale).\nOpere.\nLa chiesa custodisce opere d'arte provenienti da chiese vicine dismesse: tra esse un \"San Lorenzo\" proveniente dalla chiesa di San Paolo.\nL'organo del 1883 \u00e8 opera di Casimiro Allieri e Serassi Ferdinando II di Bergamo."}
{"id": "2361921", "revid": "2054809", "url": "https://it.wikipedia.org/wiki?curid=2361921", "title": "Dichiarazione di valore", "text": "La dichiarazione di valore \u00e8 un documento rilasciato dalle autorit\u00e0 consolari italiane a coloro che, avendo conseguito un titolo di studio presso istituti di istruzione stranieri, intendono proseguire gli studi in Italia oppure richiedere l'equipollenza del titolo, anche per finalit\u00e0 di accesso agli ordini professionali italiani.\nContenuto del documento.\nI dati riportati nella dichiarazione di valore riguardano la denominazione dell'istituzione scolastica o universitaria, il valore del titolo nel paese in cui esso \u00e8 stato conseguito, la durata del corso di studi, il curriculum degli studi, gli esami di profitto sostenuti, ed ogni altra informazione ritenuta utile alla sua valutazione in Italia.\nFunzione del documento.\nIl riconoscimento, o l'equipollenza dei titoli in Italia, compete a specifiche autorit\u00e0 italiane:\nTale procedura \u00e8 necessaria in quanto i titoli di studio o professionali conseguiti all'estero non sono automaticamente riconosciuti in Italia per l'esercizio di professioni regolamentate. D'altro canto, la dichiarazione di valore \u00e8 sufficiente per esercitare in Italia professioni non regolamentate.\nTitoli comunitari.\nAll'interno dell'Unione europea, \u00e8 facoltativo \u2014 ma non obbligatorio \u2014 utilizzare la dichiarazione di valore. Infatti, nel 2007, il Consiglio di Stato ha stabilito \"[...] per quel che riguarda i titoli di studio conseguiti nell'ambito dell'U.E., che alla dichiarazione di valore non pu\u00f2 essere riconosciuto un ruolo decisivo e discriminante. Infatti, la P.A. ha l'obbligo di motivare le sue decisioni con riguardo ai contenuti formativi del diploma, non semplicemente in relazione ad aspetti estrinseci rispetto alle competenze ed alle abilit\u00e0 professionali attestate dal titolo, quale formalmente \u00e8 la dichiarazione di valore, ma sulla base di una valutazione sostanziale, mediante l'impiego (da valutarsi caso per caso da parte del responsabile del procedimento) di tutti gli strumenti istruttori normalmente disponibili (inclusa la corrispondenza diretta e/o diplomatica, considerata tuttavia nel suo aspetto ordinario di fonte di informazioni non aventi carattere esclusivo o infungibile). La richiesta della dichiarazione di valore, insomma, corrisponde ad una mera prassi, che non esclude il potere-dovere dell'Amministrazione di compiere le proprie autonome valutazioni anche qualora la rappresentanza diplomatica interessata non abbia fornito il riscontro richiesto o l'abbia fornito in termini generici od insufficienti.\""}
{"id": "2361927", "revid": "1684799", "url": "https://it.wikipedia.org/wiki?curid=2361927", "title": "Cempoala", "text": "Cempoala (o \"Zempoala\") fu un'importante citt\u00e0 Mesoamericana. Fu la citt\u00e0 maggiore della costa del golfo del Messico e la capitale del regno dei Totonachi. La popolazione totale contava circa 30.000 persone. Il nome significa \"luogo delle venti acque\" a causa della presenza di alcuni fiumi vicini al sito e si trova a circa 8\u00a0km di distanza dalla citt\u00e0 di Veracruz e a 6 dal mare. La citt\u00e0 fu un importante luogo strategico della conquista del Messico da parte di Hern\u00e1n Cort\u00e9s.\nStoria.\nPrima della conquista spagnola.\nLa citt\u00e0 era popolata gi\u00e0 1500 anni prima dell'arrivo degli spagnoli e venne influenzata dalla cultura olmeca. Non si sa molto di ci\u00f2 che accadde nel periodo Preclassico e Classico, ma la citt\u00e0 Preclassica venne costruita su dei monticelli per proteggerla dalle inondazioni.\nI Totonachi giunsero nell'area durante l'apice della era dell'impero Tolteco, essendo stati espulsi dai territori della Sierra Madre Oriental. I Totonachi governavano la zona di Totonacapan, oggi occupata dalla parte settentrionale di Veracruz assieme al distretto Zacatl\u00e1n di Puebla. Gli abitanti erano intorno a 250.000 e vi erano circa 50 citt\u00e0. Cempoala contava tra 25.000 e 30.000 abitanti.\nLa maggior parte degli edifici sul sito archeologico attuale risalgono al XIV e XV secolo. Vi sono il Grande Tempio che ricorda il Tempio del Sole a Tenochtitl\u00e1n dove si svolgevano sacrifici umani. Vi sono anche altri templi, come il Tempio delle Piccole Facce, il Tempio di Quetzalcoatl e il Tempio di Ehecatl, il dio del vento.\nVerso la met\u00e0 del XV secolo i Totonachi vennero sconfitti dagli Aztechi di Moctezuma I. Gli Aztechi imposero un tributo pesante, costringendo i Totonachi a mandare centinaia di bambini ogni anno destinati a diventare schiavi o a essere sacrificati.\nConquista spagnola.\nQuando Cort\u00e9s giunse sulla costa del Messico giunsero voci dell'esistenza di Cempoala e si diresse verso di essa. Al loro arrivo vennero ricevuti da 20 uomini di alto rango e dalla popolazione. Cort\u00e9s persuase in breve il capo Totonaco Xicomecoatl (o Chicomacatl) a ribellarsi contro gli Aztechi. I Totonachi e gli Spagnoli riuscirono a sconfiggerli, e i Totonachi aiutarono nella costruzione della citt\u00e0 di (Villa Rica de la) Vera Cruz (oggi Veracruz), che fu il punto di partenza della conquista dell'impero Azteco.\nNell'agosto del 1519, i soldati Totonachi si unirono agli spagnoli per conquistare l'impero Azteco, che avvenne con la caduta di Tenochtitlan. Cort\u00e9s venne a sapere che il governatore di Cuba aveva mandato delle truppe comandate da P\u00e1nfilo de Narv\u00e1ez per togliere la posizione di potere a Cort\u00e9s, e queste truppe controllavano le citt\u00e0 di Cempoala e Vera Cruz. Cort\u00e9s ritorn\u00f2 alla zona lasciando delle truppe a Tenochtitlan, sconfisse Narv\u00e1ez e convinse i soldati di Narv\u00e1ez a unirsi alla sua causa.\nNel 1575\u20131577, i Totonachi furono colpiti dall'epidemia \"matlazahuatl\" che uccise circa 2 milioni di persone; la citt\u00e0 di Cempoala perse gran parte degli abitanti. Nel 1600, tutti gli abitanti della citt\u00e0 vennero rimossi in accordo con uno schema di concentrazione vice-reale, e la citt\u00e0 divenne un villaggio."}
{"id": "2361928", "revid": "32116", "url": "https://it.wikipedia.org/wiki?curid=2361928", "title": "Zempoala", "text": ""}
{"id": "2361929", "revid": "368476", "url": "https://it.wikipedia.org/wiki?curid=2361929", "title": "Jump Superstars", "text": ""}
{"id": "2361937", "revid": "36426", "url": "https://it.wikipedia.org/wiki?curid=2361937", "title": "Arte rinascimentale a Firenze", "text": ""}
{"id": "2361938", "revid": "36426", "url": "https://it.wikipedia.org/wiki?curid=2361938", "title": "Rinascimento a Firenze", "text": ""}
{"id": "2361940", "revid": "834", "url": "https://it.wikipedia.org/wiki?curid=2361940", "title": "Baron von Tollbooth and the Chrome Nun", "text": ""}
{"id": "2361943", "revid": "1522738", "url": "https://it.wikipedia.org/wiki?curid=2361943", "title": "Stregoni del cerchio nero", "text": ""}
{"id": "2361946", "revid": "125747578", "url": "https://it.wikipedia.org/wiki?curid=2361946", "title": "Morgan (cantante)", "text": "Con i Bluvertigo ha vinto gli \"MTV Europe Music Awards 1998\" nella categoria Best Southern Europe Act, da solista ha vinto due volte la Targa Tenco e il Premio Lunezia 2004 per l'album \"Canzoni dell'appartamento,\" il Premio De Andr\u00e9 2010 per l'album \"Non al denaro non all'amore n\u00e9 al cielo\" ed il Premio Margherita Hack 2019. Grazie alla sua partecipazione a \"X Factor Italia,\" \u00e8 entrato nel Guinness dei primati per essere stato il giudice di talent show che ha vinto il maggior numero di talent nel mondo (ha infatti vinto cinque delle sette edizioni di \"X Factor Italia\" a cui ha preso parte).\nBiografia.\nGiovent\u00f9 e inizi.\n\u00c8 fratello di Roberta Castoldi, poetessa, ricercatrice e violoncellista, che ha collaborato con vari artisti italiani e stranieri tra i quali Bluvertigo, Afterhours e David Byrne. L'inclinazione per la musica si manifesta presto, con l'approccio alla chitarra all'et\u00e0 di sei anni; Marco \u00e8 mancino e le difficolt\u00e0 che incontra lo spingono, un paio d'anni dopo, verso il piano. Le prime composizioni arrivano a nove anni e a dieci compone anche una sonata per pianoforte. Nel frattempo esplode la \"new wave\" e Morgan scopre il \"New romantic\", corrente musicale agli inizi degli anni ottanta, ma si appassiona anche al rock, soprattutto degli anni sessanta. Per avere un sintetizzatore scende a un compromesso con i genitori: lo otterr\u00e0 se incomincer\u00e0 a studiare il pianoforte classico al conservatorio. In questo periodo sceglie il proprio nome d'arte, in onore del corsaro gallese Henry Morgan. Nel 1984 riesce a convincere i genitori ad acquistargli il suo primo sintetizzatore, un 'Korg Poly-800'.\nL'11 ottobre 1988 un tragico evento lo sconvolge: il suicidio del padre per depressione e debiti, a 48 anni. Questo evento lo porter\u00e0 a scrivere a proposito della sua perdita e delle difficolt\u00e0 legate a essa. Non si presenta all'esame dell'ottavo anno di conservatorio, interrompe gli studi e incomincia la sua carriera di professionista, all'et\u00e0 di sedici anni, con il pianobar. Inoltre, non concluder\u00e0 il liceo, preferendo terminare gli studi con un diploma di maturit\u00e0 professionale presso un IPSIA-Istituto Professionale Statale per l'Industria e l'Artigianato.\nUn anno dopo incomincia a suonare anche il basso elettrico. Senza invertire le corde, come i mancini devono fare, studia da autodidatta una tecnica con posizioni capovolte facendo di questo suo approccio una propria peculiarit\u00e0. L'anno successivo, a diciassette anni, sotto lo pseudonimo di Markooper compone e arrangia canzoni che racchiude in due piccoli lavori dai titoli: \"Prototype\" e \"Dandy bird &amp; Mr contradiction\" (1987).\nNel 1988 incomincia il sodalizio musicale con Andrea Fumagalli, con cui fonda poco dopo la band Golden Age assieme a Fabiano Villa. Nel 1989 esce il primo vero lavoro: \"Chains\", seguito dal primo videoclip realizzato per il singolo \"Secret Love\". L'insuccesso del disco porter\u00e0 la band allo scioglimento: Morgan e Andy andranno a formare i Bluvertigo mentre Fabiano Villa (in veste di cantante) entrer\u00e0 nei meno fortunati Rapsodia.\nMorgan e i \"Bluvertigo\" (1991-2001, 2008, 2014-2016).\nNel 1991, unitamente ad Andrea Fumagalli (tastiere, sassofono, sintetizzatore), Marco Pancaldi (chitarra) - poi sostituito da Livio Magnini - e Stefano Panceri (batteria), fonda i Bluvertigo. L'anno seguente comincia la produzione di nuovo materiale. A seguito dell'abbandono di Panceri, conoscono Sergio Carnevale a Monza durante un concorso musicale all'\"Incantesimo\": sar\u00e0 lui il nuovo batterista.\nNel 1993 registrano il demotape autoprodotto \"Note del poeta fingitore\", ispirato nel titolo alla poesia \"Autopsicografia\" di Fernando Pessoa e contenente, oltre a qualche inedito, le versioni embrionali di molti dei brani che pubblicheranno negli anni a venire. Nel 1994, con l'uscita del primo singolo \"Iodio\", i Bluvertigo esordiscono ufficialmente. Partecipano con il singolo a Sanremo Giovani dello stesso anno, ottenendo consensi dalla critica, ma piazzandosi al terzo posto fra i gruppi musicali della seconda serata, mancano l'ammissione alla successiva edizione del Festival di Sanremo riservata ai complessi classificatisi ai primi due posti.\nNel 1995 il gruppo pubblica il primo album \"Acidi e basi\", seguito da \"Metallo non metallo\" (1997), che porter\u00e0 la band alla vittoria dell'MTV \"Europe Music Awards\" come miglior gruppo italiano e alla vendita di 400.000 dischi. Nel 1999 i Bluvertigo pubblicano l'album \"Zero, \"che chiude la cosiddetta trilogia chimica: i tredici brani che compongono l'album verranno pubblicati dalla Bompiani in una raccolta poetica dello stesso Morgan con il titolo \"Dissoluzione\". Al libro \u00e8 allegato un CD contenente \"Canone inverso\", esperimento dei Bluvertigo e dei poeti Alda Merini, Manlio Sgalambro, Enrico Ghezzi e Murray Lachlan Young. Nello stesso periodo Morgan suona il basso nell'album \"Gommalacca \"di Franco Battiato e produce due album d'esordio: \"Playback\" dei Soerba (1998) e \"L'eroe romantico\" dei La Sintesi (1999).\nNel 2001 il gruppo pubblica \"Pop Tools\", una raccolta che contiene alcuni brani inediti, tra cui \"L'assenzio\", brano con il quale la band partecipa al Festival di Sanremo dello stesso anno, con l'orchestra arrangiata e diretta dal maestro Carlo Carcano, classificandosi all'ultimo posto. Da questo momento incomincia un periodo in cui i diversi componenti si dedicano esclusivamente a progetti solisti: la band non viene mai ufficialmente sciolta, ma temporaneamente \"congelata\".\nIl silenzio viene interrotto il 15 luglio 2002 per l'apertura del concerto di David Bowie al Summer Festival di Lucca e in occasione della notte di San Silvestro del 2004 a Roma. I componenti del gruppo si ritrovano nel 2008 per un concerto per il programma di MTV, Storytellers. L'esibizione prevede una rivisitazione dei loro maggiori successi in chiave acustica, che viene pubblicata il 30 maggio con il nome \"MTV Storytellers - Bluvertigo\". La band intraprende poi, dopo sette anni, un tour estivo, il \"ReTour\", che tocca la maggiori citt\u00e0 italiane. Nel 2009 Morgan e i Bluvertigo partecipano alla registrazione del singolo \"Domani 21/04.2009\", voluto da Jovanotti e da Giuliano Sangiorgi per sostenere la ricostruzione di L'Aquila a seguito del terremoto.\nIl 4 aprile del 2014, i Bluvertigo si riuniscono ancora per un concerto al Velvet Club di Rimini in ricordo del loro amico e proprietario del locale Thomas Balsamini, scomparso l'anno precedente. Sull'onda dell'entusiasmo per lo show, la band si esibisce in un tour estivo di sole cinque date, il \"Fastour\", che tocca le citt\u00e0 di Milano, Treviso, Ravenna, Roma e Reggio Emilia. Nel 2015, dopo la partecipazione della band al Concerto del primo maggio, il tour continua al Brianza Rock Festival 2015 con la presentazione del nuovo singolo Andiamo a Londra, pubblicato nel settembre 2015.\nCarriera da solista.\nNel 2002 Morgan compare nei tre video clip girati da Asia Argento per l'EP \"Dimmi che mi ami\" di Loredana Bert\u00e8, che verranno pubblicati anche nella versione \"deluxe\" dell'album del 2005 \"Babybert\u00e8\" della cantante calabrese. Recita anche in \"Perdutoamor\" del 2002, per la regia di Franco Battiato. Nel maggio del 2003 esce il suo album di esordio da solista \"Canzoni dell'appartamento\", che vince la targa Tenco come migliore opera prima e il Premio Lunezia Nuove Stelle ed \u00e8 il primo in classifica nei brani italiani pop rock.\nNel settembre 2003 vince a Crotone il \"Cilindro d'Argento\", nell'ambito del Festival \"Una casa per Rino\", dedicato a Rino Gaetano. Nel 2005 pubblica il \"remake\" del noto album \"Non al denaro non all'amore n\u00e9 al cielo\", inciso nel 1971 da Fabrizio De Andr\u00e9 e ispirato all\"'Antologia di Spoon River\" di Edgar Lee Masters. Sempre nel 2005 collabora con Edoardo Bennato al disco \"La fantastica storia del Pifferaio Magico\" cimentandosi nel brano \"Lo show finisce qua\", e con Andrea Pezzi curando le parti musicali del suo nuovo programma su Rai 2 dal titolo \"Il Tornasole\". Nel 2005 Dori Ghezzi propone a Morgan di eseguire dal vivo l'intero album \"Non al denaro non all'amore n\u00e8 al cielo\" in occasione della fondazione del centro studi dell'Universit\u00e0 di Siena dedicato a De Andr\u00e9.\nNel 2007, Morgan pubblica il nuovo album di inediti \"Da A ad A\", introdotto dal singolo \"Tra 5 minuti\". Sull'onda del ritorno dei Bluvertigo nel 2008, viene pubblicato \"\u00c8 successo a Morgan\", una raccolta contenente brani dai suoi album da solista, quattro cover di Fabrizio De Andr\u00e9 e tre inediti: le reinterpretazioni di \"Il nostro concerto\" (Umberto Bindi), \"L'oceano di silenzio\" (Franco Battiato) e \"23 roses\", canzone in inglese precedentemente edita come bonus nella versione digitale di \"Da A ad A\".\nAnticipato dal singolo \"Il mio mondo\", il 10 aprile 2009 esce un nuovo album dal titolo \"Italian Songbook Vol. 1\". Piero Ciampi, Sergio Endrigo, Umberto Bindi, Domenico Modugno, Gino Paoli sono i cinque artisti italiani autori delle canzoni che Morgan reinterpreta nel disco, brani italiani famosi anche all'estero e incisi in doppia versione, con l'adattamento in lingua inglese. A completare l'album si aggiungono due invenzioni per orchestra d'archi realizzate dal musicista monzese insieme con il compositore Stefano Barzan ed eseguite dalla Royal Philharmonic Orchestra. Secondo quanto affermato da Morgan, l'album esprime la necessit\u00e0 di un ritorno a una musica italiana capace di essere competitiva sulla piazza mondiale.\nIl 18 dicembre 2009 viene ufficializzata la partecipazione di Morgan al Festival di Sanremo 2010 nella sezione \"Artisti\", col brano \"La sera\", ma a tredici giorni dall'inizio del Festival, il 3 febbraio 2010, Morgan \u00e8 escluso dalla competizione a causa di una sua controversa dichiarazione al mensile Max circa l'uso della droga come antidepressivo.\nA ottobre Morgan incomincia a lavorare a un nuovo album, che compone con l'ausilio di supporti tecnologici come l'iPad. Il 19 febbraio 2010, viene pubblicato \"Morganicomio - Morgan al suo meglio\", album di grandi successi dell'artista che include diciannove canzoni, incluso il singolo \"La sera\" che doveva presentare a Sanremo. In estate parte anche \"Con Certo\", il nuovo tour italiano realizzato con l'apporto dell\"'Ensemble Symphony Orchestra\" di Massa Carrara, diretta da Carlo Carcano, e di altri musicisti come Daniele Dupuis e l'amico Sergio Carnevale. Durante il tour, Morgan canta e suona pianoforte, tastiere e clavicembalo.\nIl 22 marzo 2011 esce \"RossoNoemi\" album di Noemi, cantante seguita da Morgan durante la seconda edizione di X Factor: nell'album \u00e8 inclusa come bonus track la reinterpretazione live del brano \"Altrove\" di Morgan. Il 24 gennaio 2012 esce \"Italian Songbook Vol. 2\". In questo secondo volume, che continua il progetto musicale del 2009 con \"Italian Songbook Vol. 1\", Morgan rende omaggio a Domenico Modugno, Piero Ciampi, Pino Donaggio, I Gufi, Roberto De Simone, Charles Aznavour, Rodolfo De Angelis, Sergio Endrigo, Luigi Tenco e Giorgio Gaber, rivisitandone e reinterpretandone le canzoni. L'album contiene due brani inediti di Morgan, \"Desolazione\" (strumentale) e \"Una nuova canzone\".\nIl 20 novembre 2014, durante il quinto live di X Factor, annuncia l'uscita di un nuovo disco di inediti. \nIl 19 novembre 2020 pubblica, con la casa editrice Emons, \"L\u2019audiolibro di Morgan (Io, l\u2019amore, la musica, gli stronzi e Dio) \": un album di 5 ore e 22 minuti, frutto di un lavoro durato 10 anni, dove l\u2019artista mescola musica, racconti di vita privata, riflessioni, favole, canzoni e lezioni di musica condensate in un viaggio psichedelico. \nA partire da Dicembre 2020 Morgan pubblica sul proprio profilo Instagram gratuitamente un album composto da grandi brani della musica classica riarrangiati da lui anche in chiave elettronica.\nSempre su Instagram verso la fine del 2020 il musicista pubblica anche 4 dei 5 inediti da lui proposti al direttore artistico del festival di Sanremo Amadeus e bocciati dal medesimo per \u201cMotivazioni artistiche\u201d per andare in gara e rende anche disponibili 4 brani sperimentali facenti parte di un album inedito intitolato \u201cMr. Agon e il sacro silenzio\u201d.\n\"X Factor\" e altre attivit\u00e0.\nAlla sua opera di musicista, Morgan affianca sempre pi\u00f9 frequenti attivit\u00e0, tra cui spicca maggiormente quella di giudice del programma \"X Factor\". Non mancano collaborazioni per colonne sonore e le apparizioni in televisione (fra le altre: \"MTV Absolutely 80's/90's/Star\", Tokusho e da Fabio Fazio a \"Che tempo che fa\"). Eccezionalmente Morgan \u00e8 anche scrittore.\nNel 2004, Morgan compone la colonna sonora di due film: \"Ingannevole \u00e8 il cuore pi\u00f9 di ogni cosa\", diretto dalla compagna Asia Argento, e \"Il siero della vanit\u00e0\" di Alex Infascelli; nel primo, inoltre, doppia Marilyn Manson in un ruolo attoriale minore e nel secondo compare in un piccolo cameo. Nel 2006 collabora al progetto \"Rezophonic\", prodotto da M. Riso e M. Trentacoste dei Deasonika, compone la colonna sonora del film \"Il Quarto Sesso\" di Marco Costa, e interpreta Milan nel film \"Transylvania\" di Tony Gatlif.\nNel 2008, insieme con Mauro Garofalo scrive il libro \"In pArte Morgan\", edito da El\u00e8uthera, uscito successivamente nel 2009. Nello stesso anno partecipa come giudice alla prima edizione del programma di Rai 2, X Factor, condotto da Francesco Facchinetti, insieme con Mara Maionchi e Simona Ventura (da cui escono vincitori gli Aram Quartet con la canzone \"Chi (Who)\", scritta da Morgan in collaborazione con il vocal coach della categoria 'gruppi' Gaudi). Un'esperienza, questa, da lui stesso definita bellissima ma estenuante. A novembre 2008, invece, Morgan \u00e8 chiamato a sviluppare e sostenere un nuovo progetto di Match Music, canale televisivo di informazione musicale, che lo nomina suo direttore artistico.\nA fine 2008, Morgan ritorna a X Factor nella seconda edizione, accanto ad Andrea Rodini per i cantanti over 25. Anche questa edizione \u00e8 vinta da un suo cantante, Matteo Becucci. L'anno seguente partecipa alla terza edizione del programma, accanto Carlo Carcano per i cantanti 16-24 anni. Per la terza volta consecutiva, vince un suo cantante, Marco Mengoni..\nNell'ottobre 2010 il cantante partecipa come ospite fisso alla trasmissione \"Le invasioni barbariche\", in onda su LA7. Nel 2010 presenta il programma \"Invece no\" su Deejay TV.\nNel 2011 il regista Giovanni Veronesi utilizza il brano \"Altrove\" come colonna sonora del film campione di incassi \"Manuale d'amore 3\" con Robert De Niro, ed \u00e8 utilizzata integralmente in una lunga sequenza centrale nel film senza alcuna sovrapposizione di dialogo.\n\u00c8 stato riproposto come \"giudice\" per la quinta edizione di \"X Factor\" (2011/2012), che viene trasmessa dal 20 ottobre 2011 al 5 gennaio 2012 su Sky Uno. Ad affiancarlo ci sono stavolta Simona Ventura, Elio e Arisa come giudici e Alessandro Cattelan che sostituisce Francesco Facchinetti come conduttore del programma. In questa edizione, Morgan ottiene la categoria degli Uomini 16-24. Nel 2012, viene riconfermato per la sesta edizione di X-Factor, insieme con il resto della giuria dell'edizione precedente e porter\u00e0 alla vittoria Chiara Galiazzo.\nNel 2012 esordisce inoltre come regista d'opera, firmando la regia de \"Il matrimonio segreto\" di Domenico Cimarosa al Teatro Coccia di Novara. Viene riconfermato giudice nella settima edizione di X Factor insieme con Elio, Mika e Simona Ventura. A lui viene attribuita la categoria under 25 uomini. Per la quinta volta vince un suo cantante, Michele Bravi. \u00c8 stato riconfermato anche per l'ottava edizione del talent show nel 2014 insieme con Fedez, Mika e Victoria Cabello, ottenendo la categoria dei gruppi, ma stavolta tutti i suoi concorrenti vengono eliminati prima della semifinale.\nIn occasione del suo quarantaduesimo compleanno, il 23 dicembre 2014, rilascia dodici versioni diverse del brano \"Destino cattivo.\", scaricabili gratuitamente dal sito dell'artista.\nSanremo 2016, la partecipazione ad \"Amici di Maria De Filippi\" e altri progetti.\nIl 13 dicembre 2015 \u00e8 stata annunciata la sua partecipazione in quanto membro dei Bluvertigo al Festival di Sanremo 2016 con il singolo \"Semplicemente\", eliminato in semifinale.\nDal 2 aprile 2016 veste il ruolo di giudice al serale della quindicesima edizione di Amici. Dal 25 marzo 2017 e per sole 4 puntate veste il ruolo di direttore artistico al serale della sedicesima edizione di Amici di Maria De Filippi; al termine di ripetuti dissapori con la produzione e con gli stessi ragazzi della squadra bianca, Maria De Filippi annuncia tramite comunicato stampa la sua esclusione dal programma. Inoltre, una serie di duri attacchi nei confronti dello stesso show televisivo gli causano una querela per diffamazione da parte di Mediaset.\nNell'ottobre 2018 \u00e8 co-conduttore della 42\u00aa Rassegna della canzone d'autore, promossa dal Club Tenco, durante la quale si esibisce inoltre con il Premio Tenco 2018 Zucchero Fornaciari sulle note di \"Love Is All Around\". A gennaio 2019 conduce su Rai 2 il programma Freddie - Morgan racconta i Queen, prima di entrare nel team di giudici del talent show The Voice of Italy sempre sulla stessa rete. Nel giugno 2019 conduce su Rai 2 il programma Ziggy, Morgan presenta David Bowie, dedicato al suo idolo David Bowie.\nSanremo 2020.\nIl 31 dicembre 2019 viene annunciata la sua partecipazione al Festival di Sanremo 2020, in coppia con Bugo, con il brano \"Sincero\". Vengono squalificati per defezione il 7 febbraio 2020, durante la quarta serata, in seguito ad alcuni screzi avvenuti tra i due artisti dietro le quinte: Morgan cambia il testo della canzone inserendovi critiche pesanti nei confronti di Bugo, il quale si innervosisce ed abbandona il palco, portando all'interruzione dell'esibizione. In seguito Morgan dichiarer\u00e0 che ha avuto degli screzi prima con l'organizzazione di Sanremo e poi con Bugo stesso.. Il video di tale esibizione sar\u00e0 il e scatena una grande quantit\u00e0 di meme.\nCandidatura ritirata a Milano, Candidatura a sindaco di Sulmona.\nIl 15 ottobre 2020, Morgan, intervistato nella trasmissione di Rai Radio 1 Un giorno da pecora dichiara di aver accettato la proposta di Vittorio Sgarbi di candidarsi con la lista \"Rinascimento\" a sindaco della citt\u00e0 di Milano. Su una possibile giunta ha dichiarato che gli piacerebbe avere con s\u00e9 il professor Alberoni ed Eugenio Finardi. Il suo slogan: \"\"Vota Morgan, ribellirai e ribelliremo. Diventare di nuovo belli nelle ribellione, insomma\"\u201d.\nPochi giorni dopo, il 21 ottobre 2020, la smentita nella trasmissione Zapping su Rai Radio 1: \"\u00c8 semplicemente un'occasione per esprimere delle opinioni sulla citt\u00e0, che \u00e8 la mia citt\u00e0 e che io amo. Bisogna prendere la cosa molto alla leggera. Ringrazio Sgarbi ma non c'\u00e8 niente di concreto\". Sempre nel finire 2020 inizia la collaborazione con il musicista mantovano Stefano Tiranti. Nel giugno 2021 lo stesso Sgarbi propose all'artista la candidatura a sindaco di Sulmona o, qualora egli non avesse accettato, in subordine la carica di Assessore alla Cultura della stessa citt\u00e0.\nDal 16 ottobre 2021 \u00e8 uno dei concorrenti della sedicesima edizione di \"Ballando con le stelle\".\n\u00c8 la voce narrante del podcast Ikaros, una serie originale Spotify che racconta le storie di icone musicali scomparse prematuramente o in circostanze tragiche. \nVita privata.\nDal 2000 al 2007 ha avuto una relazione con l'attrice italiana Asia Argento dalla quale, il 20 giugno 2001, ha avuto la prima figlia, Anna Lou. Nel 2012 ha avuto una seconda figlia, Lara, nata dalla relazione con Jessica Mazzoli, concorrente di \"X Factor 5\" e \"Grande Fratello\". Nel 2020 nasce la sua terza figlia Maria Eco dalla relazione con Alessandra Cataldo.\nControversie.\nIn un\u2019intervista, che poi dichiarer\u00e0 essergli stata carpita con l'inganno, Morgan dichiara: \u00abUso regolarmente il crack, mi serve contro lo stress\u00bb. Alle dichiarazioni in favore dell'uso di sostanze stupefacenti seguiranno varie polemiche, nonch\u00e9 l'esclusione dal Festival di Sanremo 2010.\nNel 2017, dopo sette anni di mancato pagamento degli alimenti per il mantenimento della figlia Anna Lou, gli viene pignorata la casa; Morgan reagisce paragonando le proprie sventure giudiziarie a quelle di Ges\u00f9 Cristo.\nCollaborazioni.\nMolteplici sono state le collaborazioni di Morgan con altri artisti, tra cui Franco Battiato, Edoardo Bennato, Ivano Fossati, Subsonica fino al progetto \"Cantautore\" brano scritto e composto da Morgan, ed utilizzato come sigla di Cantautoradio su Radio2, interpretato da oltre 40 cantautori italiani tra cui Francesco Guccini, Gino Paoli, Giuliano Sangiorgi, Alice, Federico Zampiglione, Calcutta, Sergio Cammariere, Daniele Silvestri, Alex Britti, Niccol\u00f2 Fabi, Roberto Vecchioni e Eugenio Finardi."}
{"id": "2361955", "revid": "6923", "url": "https://it.wikipedia.org/wiki?curid=2361955", "title": "Codice Leicester", "text": "Il Codice Leicester (dal 1980 noto anche come Codice Hammer) \u00e8 un manoscritto di Leonardo da Vinci, comprendente 36 fogli databili tra il 1506 e il 1510. Unico dei codici di Leonardo ad essere in mano a privati, \u00e8 oggi di propriet\u00e0 di Bill Gates.\nStoria.\nLa storia del manoscritto non \u00e8 del tutto nota. Probabilmente non era parte dei manoscritti ereditati da Francesco Melzi alla morte di Leonardo.\nSembra che lo scultore Guglielmo Della Porta ne fosse in possesso dal 1537, quando si trasfer\u00ec a Roma.\nLe vicende successive del codice non sono note, dato che ricomparve solo attorno al 1690 in un cofano lasciato dal Della Porta e acquistato da Giuseppe Ghezzi.\nIl Ghezzi inser\u00ec anche un frontespizio nel manoscritto con il testo seguente: \u00abLibro Originale / Della Natura, peso, e moto delle Acque, / Composto, scritto, e figurato di proprio / Carattere alla mancina / Dall'Insigne Pittore, e Geometra / Leonardo da Vinci / In tempo di Ludouico il Moro, nel condur / che fece le Acque del Naviglio della / Martesana dall'Adda a Milano. / Si autentica con la precisa Mentione che ne fa / Raffaele du fresne nella Vita di detto Leonardo, / descritta nel suo Libro stampato in Parigi / da Giacomo Longlois l\u2019Anno 1651. intitolato / Trattato / Della Pittura / Di Leonardo da Vinci etc. / Acquistato con la gran forza dell'Oro, per sublimare / Le fatigose raccolte del suo Studio / da / Giuseppe Ghezzi Pittore in Roma\u00bb.\nAttorno al 1717 il codice fu acquistato da Thomas Coke, conte di Leicester.\nRimase di propriet\u00e0 degli eredi fino al 1980, quando fu messo all'asta; fu acquistato da Armand Hammer il 12 dicembre 1980 per 5,6 milioni di dollari. Nel 1990, alla sua morte, lasci\u00f2 il codice all\"Armand Hammer Museum of Art and Cultural Center\" dell'Universit\u00e0 della California.\nPochi anni dopo fu messo di nuovo in vendita e l'11 novembre 1994 il manoscritto fu acquistato da Bill Gates per 30.802.500 dollari.\nDescrizione.\nRilegato in pelle, consta in 36 fogli di dimensioni 29 \u00d7 22 centimetri. A differenza di altri manoscritti, solitamente riguardanti svariati argomenti, questo \u00e8 dedicato principalmente a studi di idraulica."}
{"id": "2361957", "revid": "729019", "url": "https://it.wikipedia.org/wiki?curid=2361957", "title": "Castello d'If", "text": "Il castello d'If (fr. \"ch\u00e2teau d'If\") sorge su una piccola isola dell'arcipelago delle Frioul, nel golfo di Marsiglia.\n\u00c8 una fortificazione francese sorta tra il 1527 e il 1529 con la funzione di prigione, diventata celebre grazie al romanzo \"Il conte di Montecristo\" di Alexandre Dumas.\nStoria.\nLa costruzione.\nLa costruzione del castello d'If inizi\u00f2 a met\u00e0 aprile del 1527, leggermente ritardata a causa del mal tempo, mentre non si conosce la data precisa della fine dei lavori, ma si ipotizza il 1529.\nI principali materiali per la costruzione provengono probabilmente dall'occupazione spagnola a Marsiglia nel settembre del 1527.\nIl punto di forza della fortezza \u00e8 la sua collocazione al centro del golfo sulle principali rotte di navigazione di quel tempo e probabilmente faceva parte di un progetto di controllo delle coste provenzali voluto dal re.\nLa prigione.\nI primi prigionieri del castello d'If entrarono nel novembre del 1540 e furono due pescatori marsigliesi, mentre gli ultimi furono alcuni prigionieri tedeschi durante la prima guerra mondiale.\nLa prigione si sviluppa in due piani principali: le celle del piano terra, le quali non erano munite di finestre e avevano condizioni igieniche pessime (tanto da creare una speranza di vita per i prigionieri di \"9 mesi massimi\"), e le celle del primo piano, le quali erano accessibili con il versamento di una quota mensile (come un affitto) e, oltre ad essere ben pi\u00f9 spaziose, avevano anche le finestre e un camino.\nI principali e pi\u00f9 famosi prigionieri del castello d'If furono: Jean-Baptiste Chataud, comandante della nave Grand-Saint-Antoine che fu ritenuto responsabile di aver portato la peste a Marsiglia nel 1720; Honor\u00e9 Gabriel Riqueti de Mirabeau, rinchiuso nel 1774 per volere del padre; Fanny Dillon, sposa del generale Henri Gatien Bertrand, incarcerata nel marzo 1815; il rivoluzionario socialista Auguste Blanqui. Ed inoltre nella finzione letteraria: due personaggi del romanzo \"Il conte di Montecristo\" di Alexandre Dumas: Edmond Dant\u00e8s e l\u2019\"abate Faria\"; da \"il visconte di Bragelonne\", la cosiddetta \"maschera di ferro\".\nDopo la morte, il 14 giugno 1800 del generale Jean-Baptiste Kl\u00e9ber durante la campagna d'Egitto, Napoleone, temendo che la sua tomba diventasse un luogo sacro del repubblicanesimo, ne dispose la sepoltura nel castello. Diciotto anni dopo Luigi XVIII fece traslare la salma del generale nella sua citt\u00e0 natale, Strasburgo.\nOppositori repubblicani.\n120 prigionieri furono rinchiusi nel castello d'If durante la \"rivoluzione francese del 1848\".\nSuccessivamente, con il colpo di Stato del 2 dicembre 1851 da parte di Napoleone III, furono rinchiusi provvisoriamente \"304 prigionieri\" in attesa di essere trasportati nella prigione di Maison-Carr\u00e9e in Algeria o quella di Cayenne in Guyana\nNumerosi altri detenuti vi furono rinchiusi dopo la caduta del Secondo Impero francese come Gaston Cr\u00e9mieux, fucilato l'anno seguente.\nIl castello d'If fin\u00ec di essere una prigione nel 1915 per diventare un museo e un faro.\nTuttora \u00e8 una meta turistica, raggiungibile grazie ad un servizio di navette collegate al porto vecchio di Marsiglia.\nIl Conte di Montecristo non \u00e8 un\u2019invenzione. L'uomo in carne e ossa che ispir\u00f2 ad Alexandre Dumas la figura di Edmond Dant\u00e8s fu il padre, Thomas Alexandre Davy de la Pailleterie detto \"il Generale Dumas\" , che nel 1799 venne imprigionato nel Castello Aragonese di Taranto, diventato nel celebre romanzo il Castel d'If. Proprio nel Castello Aragonese di Taranto il 10 settembre 2020 \u00e8 stata inaugurata una mostra curata da Tonio Attino con le illustrazioni di Nico Pillinini, un percorso narrativo che descrive la prigionia tarantina dell'ufficiale napoleonico, trasformato in eroe letterario dal figlio."}
{"id": "2361958", "revid": "1305772", "url": "https://it.wikipedia.org/wiki?curid=2361958", "title": "Il poema del vento e degli alberi", "text": " \u00e8 uno manga \"sh\u014djo\" con temi \"yaoi\" realizzato da Keiko Takemiya e pubblicato dalla Shogakukan dal 1976 al 1984 sulla rivista \"Sh\u014djo Comic\". Nel 1979 l'opera fu insignita del premio Shogakukan per i manga nella categoria manga \"sh\u014dnen\"/\"sh\u014djo\". La serie \u00e8 riconosciuta come un classico del genere \"sh\u014dnen'ai\", essendo stato uno dei primi nel genere a combinare il romanticismo con la sessualit\u00e0, oltre a essere una delle primissime storie d'amore tra ragazzi pubblicate: di certo innovativo per le sue raffigurazioni di \"rapporti apertamente sessuali\", favor\u00ec ampiamente lo sviluppo del genere amoroso \"yaoi\" nei manga \"sh\u014djo\", a cui contribu\u00ec a dare una decisiva svolta. Ebbe inoltre una sua influenza nella creazione della sottocultura \"d\u014djinshi\" yaoi.\nCi vollero nove anni prima che l'editore accettasse di mettere in commercio il manga, dato che l'autrice si rifiutava categoricamente di tagliare e censurare gli elementi pi\u00f9 apertamente sensuali della storia (una scena in cui i due protagonisti si presentano nudi a letto fece sensazione nell'ambiente dei mangaka).\nIl manga fu adattato in un OAV prodotto dalla Herald Enterprise e dalla Shogakukan nel 1987. L'OAV si basa e riassume la prima parte della storia: nella sua colonna sonora vi sono, tra gli altri, brani di Fryderyk Chopin e Johann Sebastian Bach\nIn collaborazione con l'amica Norie Masuyama l'autrice pubblic\u00f2 in seguito anche un romanzo che ha fornito una seconda parte della storia, intitolato \"Kami no kohitsuji\" (traducibile come \"Agnus Dei\").\nTrama.\nSi tratta d'un dramma storico all'interno d'un contesto scolastico. Si raccontano le storie personali e di relazione tra due studenti adolescenti, Serge e Gilbert, convittori in un collegio maschile in Provenza nel tardo '800. Il centro degli avvenimenti si svolge nei dormitori dell'accademia; si presentano tipologie differenti i personaggi: alcuni peccano di lussuria, altri di gelosia, altri ancora han caratteri suscettibili attraversati da sentimenti contrastanti per persone diverse. Gli eroi della vicenda son due persone in balia del destino, lo splendido Gilbert e il sincero e gentile Serge, i quali si ritrovano a vivere una dolorosissima storia d'amore. Il tutto viene presentato dalla prospettiva di Serge, come una ricostruzione dei suoi ricordi giovanili.\nSerge \u00e8 il figlio d'un visconte francese e d'una bella rappresentante del popolo gitano. Quando anche suo padre sta per morire, durante la guerra, ecco che le sue ultime volont\u00e0 espresse nel testamento sono che il figlio vada a studiare nella stessa scuola da lui frequentata a suo tempo. Il ragazzo, che desidera seguire in tutto le orme del padre tanto ammirato, si reca quindi alla prestigiosa accademia Lacombrade, un collegio per soli ragazzi nei pressi d'Arles: qui Serge avrebbe conosciuto il proprio destino.\nSerge vorrebbe anche fare del suo talento al pianoforte (\u00e8 difatti bravo a suonarlo come pochi altri) la sua futura professione: \u00e8 un ragazzo amichevole, energico e di gran talento con una sua peculiare bellezza esotica, che rapidamente si guadagna la considerazione ed il riconoscimento dei colleghi. Solamente Gilbert, bello come un angelo ma ragazzo con una cattiva reputazione, sembra esserne immune e non condividendo l'entusiasmo generale, cerca anzi a tutti i costi di liberarsi del coinquilino indesiderato.\nGilbert \u00e8 un bellissimo efebo biondo dai delicati lineamenti e dagli occhi profondi ma pieni di amarezza. Ammirato segretamente da tutti per il suo gran fascino e bellezza femminea (cercato e usato dagli altri studenti del collegio per i loro sfoghi sessuali), ma disprezzato pubblicamente e insultato per il suo poco impegno nei doveri scolastici, ma soprattutto per i rapporti sessuali mercenari con studenti pi\u00f9 grandi di lui. Fattosi la fama di uno che va a letto con tutti, questo sembra tradursi quasi in un vantaggio per lui: tutti sembrano infatti esserne irresistibilmente attratti.\nLa prima notte Serge la passa da solo, il suo compagno di stanza, che ancora non ha mai veduto non si \u00e8 ancora presentato. Sar\u00e0 svegliato da un bel giovane con gli occhi chiari ed il volto e le movenze decisamente effeminate. Serge si sforza di far amicizia con lui, nonostante il fatto ch'egli venga presto a conoscenza del tipo di relazioni \"peccaminose\" che intrattiene coi compagni; ma Gilbert sembra sempre respingere e cerca (forse per gioco o solo per sfida) di sedurre il giovane aristocratico. Ben presto si former\u00e0 una connessione complessa e dirompente tra i due. Dopo poche settimane di permanenza Serge si dimostra essere uno dei migliori e pi\u00f9 popolari studenti della scuola: egli trova subito molti amici, a differenza di Gilbert che sembra volutamente precludersi la possibilit\u00e0 di far vere nuove amicizie.\nNonostante la sua apparente crudelt\u00e0 e promiscuit\u00e0, tuttavia Gilbert dimostra di essere un giovane col cuore spezzato, torturato dal ricordo d'una storia d'abbandono ed abusi subiti, sempre veduto pi\u00f9 come un oggetto che come essere umano. Il passato non gli lascia difatti mai requie: lo zio, una figura di spicco dell'alta societ\u00e0 lo manipola emotivamente dopo averne abusato sessualmente. Principale antagonista questo presunto zio, Auguste Beau, \u00e8 una figura rispettata all'interno della societ\u00e0 benestante a cui appartiene ma che in realt\u00e0 molesta e sfrutta il suo giovane nipote: la sua influenza negativa, quasi demoniaca, risulta esser cos\u00ec grande che Gilbert ritiene lo zio realmente innamorato di lui. In principio perfino Serge rimane affascinato dalla distinzione d'Auguste, anche dopo aver appreso il segreto inquietante riguardante la loro relazione.\nNel frattempo Gilbert, pur mantenendo il suo atteggiamento spavaldo, anticonformista e decadente, dissoluto ed immorale egli finisce per\u00f2 per innamorarsi sinceramente di Serge, l'unico che si comporti con lui in maniera differente da quella di tutti gli altri: lo tratta infatti come persona, un individuo da rispettare di per s\u00e9. Quest'ultimo inevitabilmente subisce il fascino del compagno di stanza e cerca di aiutarlo ad esser accettato dagli altri ospiti del collegio. Sembra che Serge possa davvero rappresentar l'unica speranza di fuga per Gilbert dalla vita infernale che conduce.\nSerge persevera nei suoi tentativi di legar sempre pi\u00f9 profondamente con Gilbert (il suo cuore ne era ormai gi\u00e0 rimasto impigliato e conquistato) e nonostante le minacce di ostracismo e violenza che gli provengono a tal riguardo dai membri della facolt\u00e0 e del corpo studentesco, infine i due diventano amanti: ma siamo nel XIX secolo e cos\u00ec la loro vita quotidiana risulta esser piena di conflitti, desideri e disperazione, tutto questo a causa dell'ostilit\u00e0 generalizzata che circonda il biondo Gilbert.\nPertanto di fronte al rifiuto categorico d'accettar la loro relazione da parte dell'intero ambiente scolastico i due ragazzi decidono di fuggire assieme a Parigi; convivono per un breve periodo in uno stato d'estrema indigenza. Gilbert trova difficolt\u00e0 ad adattarsi alla vita povera e non vuole lavorare: mentre Serge \u00e8 assente da casa un gruppo di uomini riesce a drogarlo e a fargli subire uno stupro di gruppo. Questo fatto lo far\u00e0 tornare al mondo della prostituzione e sar\u00e0 ritrovato da Serge quando oramai \u00e8 troppo tardi; incapace di sfuggire a tutti i demoni del proprio passato, ritrovandosi trascinato in una squallida esistenza tra droghe e prostituzione.\nSotto l'effetto d'allucinogeni, corre di fronte ad un carro trainato da cavalli rimanendo schiacciato sotto le ruote e gli zoccoli degli animali, convinto d'aver veduto Auguste. Alcuni dei pochi amici rimasti della coppia, che li avevano recentemente ritrovati, si premurano di consolare e prendersi cura del traumatizzato e sconvolto Serge.\nPersonaggi.\n14 anni. Studente promiscuo la cui reputazione generale \u00e8 quella d'un \"poco di buono\" di bassa moralit\u00e0 (e, cosa non meno grave, che accetta d'accompagnarsi con gente di tutte le classi). Si prostituisce per ottenerne in cambio favori. Cresciuto dallo zio che finanzia la scuola, grazie alla cui influenza le azioni di Gilbert sono tollerate e coperte, non importa quanto scandalosa possa risultar la sua condotta. Egli non mostra molte emozioni, se non nei confronti d'Auguste, da cui \u00e8 dominato sadicamente. Inizialmente respinto da entrambi i suoi genitori crebbe privo di cure, affetto e calore umano. Auguste sar\u00e0 il primo membro della famiglia a mostrar un qualche interesse per lui, anche se poi lo prende con s\u00e9 solo per addestrarlo ad esser il suo fedele \"animaletto domestico personale\". L'abuso fisico ed emotivo subito in tenera et\u00e0 porta Gilbert ad uno stato profondo di cinismo antisociale, arrivando ad esser convinto che l'unica interazione sociale possibile sia quella attraverso il sesso. In principio antagonista anche violento nei confronti di Serge, respinge subito tutti i tentativi degli altri ragazzi di far amicizia con lui. Tuttavia proprio l'altruismo persistente di Serge lentamente vincer\u00e0 la corazza protettiva che s'\u00e8 costruito. Il centro della sua vita sembra essere Auguste, da parte del quale ha subito abusi sin dalla pi\u00f9 tenera et\u00e0 (anche se vuole continuar a creder alla sincerit\u00e0 dei sentimenti espressi da quest'ultimo, auto convinto della sua buona fede, fino alla fine). A Lacomblade \u00e8 discriminato da tutti a causa del suo atteggiamento, ma non ha mai ricevuto nessuna sanzione a causa delle ricche donazioni all'istituto provenienti da Auguste. In un primo momento ha letteralmente odiato Serge per il suo voler intromettersi nei propri affari. In definitiva affamato di puro e semplice amore, sar\u00e0 sostenuto fino all'ultimo momento da quello puro e gratuito di Serge (sempre pronto al sacrificio per far il bene dell'amico).\n14 anni. Unico discendente ed erede d'una ricca famiglia aristocratica. Allevato e preso in custodia dalla nonna paterna, divenuta sua tutrice, la quale per\u00f2 non prova affetto nei suoi confronti. Per il fatto d'esser d'origine zingara la maggior parte delle persone prover\u00e0 una qual forma di sospetto nei confronti del colore della sua pelle; tuttavia la somiglianza col padre \u00e8 perfetta e la sua prodigiosa abilit\u00e0 in ambito musicale (ereditata da lui) indiscutibile, cos\u00ec come la facilit\u00e0 nell'andar a cavallo. Con un senso nobile ed umanistico della moralit\u00e0, \u00e8 una persona di animo buono che si rifiuta di credere nel \"male\" insito in Gilbert nonostante apparentemente il suo compagno di stanza lo rifiuti: \u00e8 divenuto molto popolare dopo aver cacciato una notte dalla camera uno dei tanti amanti passeggeri di Gilbert. Si dedicher\u00e0 sempre pi\u00f9 al tentativo d'aiutarlo e comprenderlo: ma l'attrazione anche fisica che prova nei confronti del coetaneo gli procura per\u00f2 confusione e disagio, soprattutto quando scopre che non pu\u00f2 in alcun modo contar n\u00e9 sulla Chiesa n\u00e9 sugli amici per un consiglio e sostegno. Inizialmente ingannato da Auguste circa le sue vere intenzioni e i rapporti intercorrenti col nipote, riuscir\u00e0 a non esserne manipolato (quando scopre chi \u00e8 veramente). Conosciuta in seguito la relazione abusiva dell'uomo con Gilbert, e dopo aver finalmente vinto il cuore del compagno di stanza, fugge insieme a lui nel tentativo di liberarlo dall'influenza maligna dello zio. Non lo abbandoner\u00e0 neanche quando l'amico si verr\u00e0 a trovare in difficolt\u00e0 soprattutto a causa degli ex amanti gelosi, ma continuer\u00e0 a perseverar comunque: questo giovane dal cuore d'oro non poteva certo resistere al \"fascino indiscreto\" di Gilbert.\npoeta illustre, adottato a suo tempo dalla famiglia Cocteau. La sua influenza psicologica risulta esser molto profonda (oltrech\u00e9 molesta) su Gilbert. Durante la sua prima giovinezza fu violentato da un suo fratellastro pi\u00f9 grande. Ha avuto una relazione con la cognata Anne Marie a seguito della quale nacque Gilbert. Prova un attaccamento morboso ossessivo nei confronti del \"nipote\", su cui lavora in seguito per trasformarlo in un individuo artistico fatuo e vanitoso, un po' dandy, anche se alla fin fine non sembra provar mai troppa simpatia per il ragazzo. Dopo aver saputo della sua relazione con Serge lavora per separare la coppia, rifiutandosi di permetter al \"nipote\" di legar con chiunque potenzialmente potesse prendersi cura di lui. Egli dimostrer\u00e0 preoccupazione vera solo nei suoi ultimi istanti quando s'accorge che Gilbert \u00e8 davvero innamorato di Serge. Ha tra l'altro la stessa et\u00e0 del padre di Serge.\nun eccentrico iconoclasta compagno di scuola ed amico di Serge. \u00c8 un tipo apparentemente annoiato che non ama le vecchie superstizioni. Sprezzante nei confronti della religione e di tutta la formazione classica umanistica, \u00e8 un grande studioso di scienze che considera come unico baluardo e bene futuro possibile per l'umanit\u00e0 tutta. Egli insiste molto sull'importanza di ci\u00f2 e prende sotto la sua ala Serge per istruirlo sulle cose della sessualit\u00e0. Mentre rimane mediamente attratto da Gilbert, \u00e8 anche il pi\u00f9 chiaramente eterosessuale tra i confidenti di Serge, contribuendo ad introdur l'adolescente alle donne. Si dar\u00e0 inoltre da fare per aiutare Serge quando Gilbert s'ammala.\nsorella di Pascal. Prova una forte simpatia per Serge e riesce a comprendere in profondit\u00e0 Gilbert\naddetto alla sorveglianza della sala studenti, primo amico di Serge dopo il suo arrivo a Lacombrade. Un dolce ragazzo pio che lotta con tutte le forze contro la sua attrazione \"impura\" per Gilbert. \u00c8 molto religioso e responsabile e chiede a Serge subito di stare vicino a Gilbert (di cui si preoccupa sinceramente), pensando che in tal modo questi possa aver una buona influenza su di lui. In un primo momento non informa Serge sul motivo per cui tutti respingano cos\u00ec sdegnosamente Gilbert, e finisce per sentirsi anche un po' colpevole per la situazione venutasi a crear tra i due ragazzi. Vive nel villaggio vicino, non frequenta pertanto i dormitori ed ha un fratello minore di nome Sebastien (che appare nel manga e solo per pochi secondi nell'Oav). Successivamente entrer\u00e0 in seminario.\n15 anni, studente sovrintendente generale della scuola. Veramente vicino solo al suo compagno di classe Julies, egli appare come un collaboratore nel tentativo di manipolazione di Gilbert da parte di Auguste (da cui \u00e8 stato violentato e di cui \u00e8 un lontano parente), nonostante l'odio ed il disgusto profondo che prova nei confronti d'entrambi. Lo fa per\u00f2 stringendo al contempo un autentico rapporto d'amicizia con Serge: aiuter\u00e0 i due ragazzi nella loro fuga verso Parigi. Meticoloso ed ossessionato dalla pulizia.\nstudente supervisore e amico d'infanzia di Aryon. Anche se \u00e8 un nobile, tutta la fortuna della sua famiglia \u00e8 andata perduta con la morte del padre, sopravvivendo grazie a lezioni private date dalla madre in casa. Tuttavia a causa della sua conoscenza con Aryon, e della sua natura intelligente, \u00e8 in grado d'iscriversi a Lacombrade gratuitamente e di laurearsi a tempi di record prima di tutti gli altri. Sia Aryon che Gilbert nutrono una sincera fiducia nei suoi confronti ed egli s'incarica d'offrir loro un momento di conforto durante i loro periodi di stress.\nex compagno di squadra del padre di Serge e suo caro amico durante gli anni di studi passati assieme (anche se di 3 anni maggiore). D\u00e0 a Serge un ritratto della madre, che conservava, quando questi si trasferisce a Lacomblade. In un primo momento era titubante sul fatto di permettergli di condivider la stanza con Gilbert.\nil bidello della scuola. All'inizio della storia Gilbert gli promette di poter fare tutto quello che vuole con lui s'egli riesce ad ottener che Serge non sia pi\u00f9 suo compagno di stanza. Un violento litigio con lui ne provocher\u00e0 l'espulsione definitiva.\nnel manga sembra aver anch'egli rapporti con Gilbert.\ninnamorata di lui, viene a conoscenza del rapporto esistente tra i due ragazzi.\nfamoso pittore e scultore di tendenze pedofile (appare solo nel manga). Rapisce un Gilbert ancora bambino per poterne abusare; ma a seguito di ci\u00f2 roso dal rimorso ha tentato il suicidio ma \u00e8 stato salvato da Auguste. Nonostante ci\u00f2 incontrer\u00e0 successivamente Gilbert a Parigi, ed \u00e8 implicito il fatto che questi lo abbia perdonato. Fa un'altra comparsa nel volume finale del manga quando i due ragazzi vanno a fargli visita.\nmiglior allievo di Bonnard, ha una buona influenza su di lui. Per\u00f2 per la gelosia che nutre nei confronti di Gilbert, spesso si trovano a litigare.\nTemi affrontati e accoglienza.\nUno dei primi manga messi in commercio che raccontino esplicitamente una storia d'amore omosessuale, tratta temi molto pi\u00f9 impegnativi rispetto a quelli classici decisamente pi\u00f9 leggeri dei manga per adolescenti, quali razzismo, classismo, omofobia, pedofilia, stupro, incesto, prostituzione e abuso di droghe: il ritratto estremo, decisamente radicale dato a tutti questi argomenti ha procurato un impatto fortissimo sui lettori dell'epoca. Midori Matsui lo definisce come \"pornografia surrettizia per ragazze\" (in quanto rivolto ad un pubblico eminentemente adolescenziale femminile) e paragona Gilbert ad una \"femme fatale\"; considera inoltre fondamentale la sua influenza nella creazione della sottocultura del \"d\u014djinshi\" \"yaoi\".\nMasami Toku lo considera rivoluzionario e innovativo per le sue raffigurazioni di \"rapporti apertamente sessuali\", stimolando enormemente lo sviluppo di storie d'amore tra ragazzi nello \"sh\u014djo\" manga, a cui contribu\u00ec a dare una decisiva svolta"}
{"id": "2361979", "revid": "1573940", "url": "https://it.wikipedia.org/wiki?curid=2361979", "title": "Buteo", "text": "Buteo \u00e8 un genere di uccelli rapaci della famiglia degli Accipitridi, comunememente noti come poiane, diffusi in quasi tutto il mondo.\nTassonomia.\nComprende le seguenti specie:"}
{"id": "2361981", "revid": "1719883", "url": "https://it.wikipedia.org/wiki?curid=2361981", "title": "Giuliano il Teurgo", "text": "Biografia e opere.\nFiglio di Giuliano il Caldeo, sembra che abbia coniato per primo il termine teurgia o che, comunque, ne abbia stabilito le caratteristiche nella sua opera sugli \"Oracoli caldaici\", una raccolta di frammenti sui riti teurgici di notevole suggestione lirica.\nLa \"Suda\" sostiene che il padre di Giuliano fosse un caldeo avente il suo stesso nome che aveva redatto un'opera sui d\u00e8moni in quattro libri e che lui stesso fosse l'autore del \"\u0398\u03b5\u03bf\u03c5\u03c1\u03b3\u03b9\u03ba\u03ac, \u03a4\u03b5\u03bb\u03b5\u03c3\u03c4\u03b9\u03ba\u03ac, \u039b\u03cc\u03b3\u03b9\u03b1 \u03b4\u03b9 \u1f72\u03c0\u1ff6\u03bd\". \nLa pratica religiosa \"teurgica\" \u00e8 certamente precedente all'opera di Giuliano il Teurgo ma gli \"Oracoli caldaici\" sono la prima opera scritta giunta a noi che tratta di questo argomento; in questi testi la teurgia si differenzia dalla teologia in quanto, a differenza della seconda, la prima non si limita a discutere intorno al divino, indicando invece i riti e le pratiche per evocarlo.\nIl termina teurgia stava dunque a significare \"agire come un Dio\", nel senso di aiutare gli uomini a trasformare il loro status in senso divino con l'aiuto dell'unione mistica.\nL'opera di Giuliano il Teurgo ebbe notevole influenza sull'ultimo Neoplatonismo. \nCos\u00ec anche l'imperatore romano neoplatonico del IV secolo, Giuliano, prima ancora di vestire la porpora imperiale e avvertito da Eusebio di Mindo rispetto alla \"teurgia\", praticata da Massimo di Efeso, rispose piccatamente: \"Tu puoi restare fermo sui tuoi libri, io so dove andare\". Quindi Giuliano si rec\u00f2 da Massimo di Efeso in Atene e venne cos\u00ec iniziato ai Misteri eleusini. Per i suoi studi Giuliano chiese al suo amico Prisco di spedirgli una copia del commentario del filosofo neoplatonico e \"teurgo\" Giamblico su Giuliano il Teurgo; a tal proposito comment\u00f2 di essere avido della filosofia di Giamblico e che nulla al mondo poteva stargli al pari."}
{"id": "2361986", "revid": "28400", "url": "https://it.wikipedia.org/wiki?curid=2361986", "title": "Medeuzza", "text": ""}
{"id": "2361991", "revid": "1133149", "url": "https://it.wikipedia.org/wiki?curid=2361991", "title": "Piz Timun", "text": "Il Piz Timun (3.209\u00a0 - detto anche \"Pizzo d'Emet\") \u00e8 una montagna delle Alpi del Platta nelle Alpi Retiche occidentali.\nDescrizione.\nSi trova lungo la linea di confine tra l'Italia e la Svizzera. Dal versante italiano si trova al fondo della valle Spluga; dal versante svizzero nell'alta Val Ferrera.\nSalita alla vetta.\nSi pu\u00f2 salire sulla montagna partendo dal Rifugio Giovanni Bertacchi (2.175\u00a0m)."}
{"id": "2361992", "revid": "101175", "url": "https://it.wikipedia.org/wiki?curid=2361992", "title": "Yamaha Tech 3", "text": ""}
{"id": "2361993", "revid": "287204", "url": "https://it.wikipedia.org/wiki?curid=2361993", "title": "Lega Nazionale A 1956-1957 (hockey su ghiaccio)", "text": "La stagione 1956-1957 del campionato svizzero di hockey su ghiaccio ha visto campione l'EHC Arosa.\nSpareggio (LNA-LNB).\nIl Lausanne HC sconfigge i GCK Lions 11-3 e viene promosso in prima divisione."}
{"id": "2361994", "revid": "24443", "url": "https://it.wikipedia.org/wiki?curid=2361994", "title": "Pizzo d'Emet", "text": ""}
{"id": "2361997", "revid": "729019", "url": "https://it.wikipedia.org/wiki?curid=2361997", "title": "Pierre Bondouy", "text": "Biografia.\nMosse i primi passi rugbistici nel Football club villefranchois, della sua citt\u00e0 natale; passato al Narbona, ivi conobbe le sue prime esperienze di livello, esordendo nel massimo campionato e debuttando a livello internazionale con la , con la quale disput\u00f2 un incontro nel Cinque Nazioni 1997 vinto con il Grande Slam.\nAl Tolosa dal 1997, con tale squadra vinse due titoli di campione francese e una Coppa nazionale, ed esord\u00ec in Heineken Cup; nel 2000 disput\u00f2 il suo ultimo incontro internazionale, contro la e nel 2001 pass\u00f2 al Montauban con cui chiuse la carriera agonistica nel 2004.\nImpiegato all'\u00c9lectricit\u00e9 de France dal 1998, lavora attualmente nel settore mercato di tale azienda, per la regione del Tarn e Garonna.\nAttivo anche nel campo della solidariet\u00e0, \u00e8 padrino dell'associazione di Montauban \u201cLes Amis de Coralie\u201d, che \u00e8 impegnata nella ricerca sulla sindrome da delezione 22q11, anche nota come \u201cdi Di George\u201d."}
{"id": "2362003", "revid": "110157", "url": "https://it.wikipedia.org/wiki?curid=2362003", "title": "Luigi Loreto", "text": "Biografia.\nLaureatosi a Roma, consegue nel 1991 il dottorato di ricerca in storia antica, con una tesi relativa ai meccanismi di determinazione di decisione e consenso nella media repubblica romana da cui trarr\u00e0 la sua prima pubblicazione internazionale (\"Un'epoca di buon senso\"). Professore ordinario di Storia Romana presso la Seconda Universit\u00e0 degli Studi di Napoli dove insegna dal 1998, \u00e8 esperto di storiografia e storia militare antica e si occupa prevalentemente di storia cartaginese (ha scritto tra l'altro una storia della rivolta dei mercenari), e di storia della media Repubblica romana, nonch\u00e9 di storia delle relazioni internazionali nei suoi periodi di interesse. \u00c8 autore di numerosi libri e articoli comparsi su riviste nazionali e internazionali di storia e antichistica (\"Historia\", \"Klio\", \"Atene e Roma\", \"Quaderni di storia\", M\u00e9langes de l'\u00c9cole fran\u00e7aise di Roma). Ha compilato la voce \"Krieg\" (guerra) della \"Der Neue Pauly. Enzyklop\u00e4die der Antike\". Dal 2001 dirige la collana \"Storia politica costituzionale militare del mondo antico\"."}
{"id": "2362005", "revid": "1442080", "url": "https://it.wikipedia.org/wiki?curid=2362005", "title": "Ondino", "text": "Ondino \u00e8 una serie a cartoni animati 3D, rivolta principalmente a bambini di et\u00e0 compresa tra i 3 e i 7 anni, realizzata da Animabit in coproduzione con Rai Fiction. \nLa prima serie di 26 puntate \u00e8 stata trasmessa su Rai 3 all'interno del contenitore \"\u00c8 domenica pap\u00e0\". La prima puntata \u00e8 andata in onda domenica 8 luglio 2007.\nLa seconda serie \u00e8 andata in onda da agosto 2010 tutti i giorni su Rai 3.\nLa serie.\nIn ogni puntata si fondono avventura, divertimento e spunti didattici che nascono dall'interazione del protagonista con gli elementi sia dell'ambiente marino che provenienti dal mondo terrestre.\nI personaggi principali della serie sono quattro: Ondino, il protagonista, un esserino met\u00e0 pesce e met\u00e0 bambino, molto sveglio e che impara in fretta; Giasone, un paguro simpatico e pasticcione; Polly, un piccolo polpo femmina, molto tenera ma decisa e Icaro, il pellicano saggio che conosce i segreti del mare.\nDall'interazione tra questi personaggi nascono le storie delle puntate, il cui svolgimento \u00e8 strettamente legato alle caratteristiche e peculiarit\u00e0 di ognuno di essi. Icaro, in genere \u00e8 quello che d\u00e0 avvio alla ricerca nelle prime fasi della puntata; Ondino, \u00e8 il pi\u00f9 capace a mettere a frutto le informazioni acquisite, Giasone e Polly offrono spunti di divertimento e \"strappano\" la risata ai piccoli spettatori. In ogni avventura, naturalmente a lieto fine, viene sottolineata l'importanza dell'amicizia e della collaborazione fra i protagonisti e la naturalezza con cui vengono accolti nel gruppo nuovi personaggi che hanno bisogno di aiuto per risolvere qualche problema.\nOgni puntata segue uno schema narrativo che non ne limita lo svolgimento ma che anzi costituisce un percorso che facilita lo spettatore e permette di costruire scorciatoie o arricchimenti laddove il tema ne presenti la necessit\u00e0.\nLa prima parte dell'avventura, dopo lo spunto iniziale che introduce il tema dell'episodio, si svolge in un ambiente familiare ed \u00e8 caratterizzata da momenti di gioco o discussione, preludio alla seconda parte, il cuore dell'avventura vera e propria, contraddistinta da equivoci, false piste o interpretazioni erronee di cose reali. Dopo aver affrontato difficolt\u00e0 di varia natura, i protagonisti ritornano negli ambienti a loro familiari, ogni volta arricchiti da nuove conoscenze e consapevoli che solo grazie all'amicizia e al rapporto con gli altri si pu\u00f2 trarre vantaggio anche dalle situazioni pi\u00f9 complicate.\nLe ambientazioni.\nQuattro sono le principali ambientazioni della serie che si svolge tra il mare e la terraferma: il mare, il peschereccio, la spiaggia e gli scogli."}
{"id": "2362009", "revid": "767487", "url": "https://it.wikipedia.org/wiki?curid=2362009", "title": "Pizzo Suretta", "text": "Il Pizzo Suretta (3.027\u00a0) - detto anche \"Punta Nera\" - \"Surettahorn\" in tedesco) \u00e8 una montagna delle Alpi del Platta nelle Alpi Retiche occidentali. \nDescrizione.\nCostituisce il monte principale del Gruppo del Suretta. Si trova lungo il confine tra l'Italia (provincia di Sondrio) e la Svizzera (Canton Grigioni). Il monte \u00e8 collocato subito ad est del passo dello Spluga.\nLa prima ascensione.\nLa prima salita ufficiale al Pizzo Suretta \u00e8 di Arnold Baltzer con Georg Trepp, il 18 luglio 1869, per la cresta NNE. La prima ascensione invernale \u00e8 di Gaetano Scotti, Angelo e Romano Calegari, il 4 gennaio 1913, per la cresta SE."}
{"id": "2362011", "revid": "474175", "url": "https://it.wikipedia.org/wiki?curid=2362011", "title": "Ivan Me\u0161trovi\u0107", "text": "Biografia.\nSi dedic\u00f2 alla scultura, studiando a Spalato, Vienna e Parigi. Alcuni critici vedono nella sua formazione l'influenza delle avanguardie del Novecento, in particolare quelle del gruppo della Secessione Viennese.\nArtista conosciuto gi\u00e0 negli anni venti con opere monumentali ai caduti in guerra, busti e lavori di carattere religioso. La sua opera non nasconde un'espressivit\u00e0 riconducibile alla scultura greca classica.\nMor\u00ec a South Bend, Indiana, Stati Uniti nel 1962. Nonostante abbia espresso la propria opera artistica negli anni che vanno dal Regno di Jugoslavia all'epoca titina e sia morto negli Stati Uniti, Ivan Me\u0161trovi\u0107 \u00e8 un punto di riferimento nel contesto culturale della Repubblica di Croazia.\nAlcune delle sue sculture pi\u00f9 conosciute si trovano a Zagabria (Josip Juraj Strossmayer, Nikola Tesla, Storia dei croati, Domagojevi strijelci) a Spalato (Grgur Ninski, Marco Marulo), nell'Lov\u0107en (il mausoleo), a Belgrado (Gratitudine alla Francia, Nikola Tesla), e presso il Niagara Falls State Park (Nikola Tesla), mentre la maggior parte delle sculture di Me\u0161trovi\u0107 si trova nella Galerija Me\u0161trovi\u0107 e al Me\u0161trovi\u0107ev Ka\u0161telet di Spalato.\nLa sua famiglia era originaria del villaggio di Otavice, vicino Dernis, ed \u00e8 a Otavice che si trova il mausoleo di Me\u0161trovi\u0107, gi\u00e0 distrutto dalle forze armate serbe, \u00e8 stato ristrutturato ed \u00e8 ora visitabile."}
{"id": "2362012", "revid": "1073227", "url": "https://it.wikipedia.org/wiki?curid=2362012", "title": "Dream Team (manga)", "text": " \u00e8 un manga \"spokon\" dedicato al calcio, successivamente divenuto anche anime. In Italia \u00e8 arrivato solo quest'ultimo, che \u00e8 stato trasmesso col titolo Dream Team.\nPer festeggiare i 20 anni della pubblicazione del manga, in Giappone \u00e8 andata in onda una nuova versione dell'anime ridoppiata, il seguito del manga dal titolo \"Whistle W\" ed infine una rappresentazione teatrale del manga dal titolo \"Whistle Break Trough\".\nTrama.\nSh\u014d Kazamatsuri \u00e8 un ragazzo col sogno di diventare un calciatore professionista. Per fare ci\u00f2 vorrebbe far parte della miglior scuola di calcio, la \"Musashi no Mori\", ma non ci riesce. Quando per\u00f2 si iscrive alla scuola riesce a farsi valere, avvicinandosi sempre di pi\u00f9 alla realizzazione del suo sogno.\nManga.\n\"Whistle!\" \u00e8 un manga creato da Daisuke Higuchi. I vari capitoli sono stati poi raccolti in 24 volumi. Questo manga \u00e8 poi servito come base per la creazione dell'anime, nel 2016 la mangaka Daisuke Higuchi ha iniziato a lavorare al seguito del manga che prende il nome di \"Whistle W\". In Italia la serie \u00e8 inedita.\nAnime.\n\"Dream Team\" \u00e8 l'anime derivato da \"Whistle!\". In Italia \u00e8 trasmesso su Cartoon Network dal settembre 2008, ed in seguito, in chiaro, su Boing a partire dal 2 novembre 2009 e sulle televisioni locali senza censure; nel 2016 in Giappone \u00e8 andata in onda una nuova versione dell anime con un nuovo cast di doppiaggio.\nEpisodi.\nDi \"Dream Team\" sono stati realizzati 39 episodi tra cui trasmessi in patria a partire dal 5 maggio 2002 fino al 3 febbraio 2003.\nDoppiaggio.\nDella serie esistono due doppiaggi italiani.\nIl primo doppiaggio \u00e8 stato trasmesso a partire da settembre 2008 ed era di scarsa qualit\u00e0. \u00c8 stato doppiato dalla casa di distribuzione e doppiaggio spagnola \"Motion Pictures, S. A.\" da doppiatori non professionisti. \u00c8 stato sostituito da un secondo doppiaggio trasmesso a partire da marzo 2009 per via delle lamentele ricevute da Cartoon Network. Questo nuovo doppiaggio \u00e8 stato realizzato a Milano dalla \"Dream &amp; Dream\".\nMerchandising.\nDVD.\nL'anime \u00e8 stato pubblicato in Giappone in 13 DVD, disponibili anche a noleggio. In Italia la serie non \u00e8 mai stata editata in DVD.\nCD.\nIn Giappone sono usciti due CD sulle canzoni dell'anime. Il primo (DOUBLE WIND) contiene le sigle di apertura e chiusura (anche nelle loro versioni strumentali), mentre il secondo contiene anche le BGM sentite nei vari episodi.\nVideogiochi.\nDi \"Whistle!\" sono stati creati giochi per Game Boy Advance e PlayStation."}
{"id": "2362021", "revid": "1573940", "url": "https://it.wikipedia.org/wiki?curid=2362021", "title": "Geranoaetus albicaudatus", "text": "La poiana codabianca americana o poiana graduata (Geranoaetus albicaudatus ) \u00e8 un uccello della famiglia degli Accipitridi.\nDistribuzione e habitat.\nQuesto uccello \u00e8 diffuso nelle regioni aperte di tutta l'America Centrale e Meridionale (Ecuador e Cile esclusi). Negli Stati Uniti si trova solamente in Texas, ma qualche volta \u00e8 stato visto anche in Arizona e Louisiana.\nSistematica.\nSono state descritte quattro sottospecie:"}
{"id": "2362032", "revid": "1516087", "url": "https://it.wikipedia.org/wiki?curid=2362032", "title": "Pizzo Stella", "text": "Il Pizzo Stella (3.163\u00a0) \u00e8 una montagna delle Alpi del Platta nelle Alpi Retiche occidentali.\nCaratteristiche.\nSi trova sullo spartiacque tra la valle Spluga e la val di Lei, nella provincia di Sondrio (Lombardia), sul confine tra i comuni di Campodolcino, San Giacomo Filippo e Piuro. Dal versante orientale nasce il Reno di Lei.\nIn giornate particolarmente terse il Pizzo Stella \u00e8 visibile da Milano: Leonardo, tracciando un panorama delle Alpi da Milano, ne disegn\u00f2 la forma.\nSalita alla vetta.\nL'ascensione \u00e8 possibile tramite diversi itinerari, con differente difficolt\u00e0 alpinistica. L'itinerario normale parte dal Rifugio Chiavenna (2044 metri s.l.m.), collocato nella conca dell'Angeloga, e, dopo aver attraversato il defunto ghiacciaio dei Mortee, sale per la cresta sul versante E-NE sino alla cima. Un altro itinerario sale dalla valle dell'Acquafraggia, passando per il bivacco Chiara e Walter (2660 metri s.l.m.) e ricollegandosi al precedente sentiero a pochi metri dalla vetta. \nUn ulteriore itinerario si sviluppa lungo la Val di Lei: con l'opportuna attrezzatura si pu\u00f2 risalire il ghiacciaio dello Stella, detto anche Ponciagna, collocato sulle pendici settentrionali dello Stella.\nCorsa in montagna.\nDal 2015 si corre la Pizzostellaskyrace, una gara di corsa in montagna di 35 km con un dislivello di 2650 m con partenza e arrivo a Fraciscio (frazione del comune di Campodolcino). Nel suo punto pi\u00f9 alto raggiunge i 2813 m del Pizzo Sommavalle, spalla del Pizzo Stella. Dal 2017 la corsa \u00e8 inserita nelle \u201cSkyrunner Italy Series\u201d, con il patrocinio della FISKY e della ISF, federazione italiana e mondiale dello Skyrunning."}
{"id": "2362036", "revid": "1005847", "url": "https://it.wikipedia.org/wiki?curid=2362036", "title": "Charles Howard Hinton", "text": "Si interess\u00f2 alle dimensioni che superano le tre pi\u00f9 conosciute, specialmente alla quarta dimensione: Hinton \u00e8 noto per aver coniato il termine \"tesseract\" (tesseratto) e per il suo lavoro sui metodi di visualizzazione geometrica delle dimensioni superiori. Si interess\u00f2 inoltre di teosofia.\nBiografia.\nCharles Howard Hinton insegn\u00f2 al Cheltenham Ladies College mentre studiava a Oxford dove si laure\u00f2 in matematica nel 1877. \nDal 1880 al 1886 insegn\u00f2 alla Uppingham School di Rutland, scuola in cui insegnava anche Howard Candler, un amico di Edwin Abbott Abbott.\nHinton consegu\u00ec il suo diploma post-laurea sempre ad Oxford nel 1886.\nHinton fu condannato per bigamia per aver sposato sia Mary Ellen (figlia di Mary Everest Boole e George Boole, il fondatore della logica matematica) che Maud Wheldon. Rimase un solo giorno in prigione, nel 1886 fugg\u00ec in Giappone con Mary Ellen ma successivamente, nel 1893, fu assunto all'Universit\u00e0 di Princeton come insegnante di matematica.\nIn un saggio del 1880 intitolato \"Che cosa \u00e8 la quarta dimensione?\" Hinton sugger\u00ec che i punti che si muovono nello spazio a tre dimensioni potrebbero essere immaginati come intersezioni successive di una statica disposizione quadridimensionale delle linee passanti attraverso un piano tridimensionale, un'idea che ha anticipato le nozioni di \"linea oraria\" (\"world line\") e di \"quarta dimensione assimilabile al tempo\" presenti nella teoria della relativit\u00e0 di Albert Einstein, nonostante Hinton non se lo sarebbe aspettato e l'articolo fosse soprattutto incentrato sulle possibilit\u00e0 di una quarta dimensione spaziale.\nHinton in seguito introdusse un sistema di cubi colorati attraverso lo studio del quale era possibile imparare a visualizzare lo spazio quadridimensionale (\"Casting out the Self\", 1904). Il sistema richiedeva molto esercizio, e in seguito qualcuno sostenne che questi cubi avevano portato pi\u00f9 persone brillanti alla follia.\nHinton ha coniato parecchi neologismi per descrivere gli elementi nella quarta dimensione. \nSecondo l'Oxford English Dictionary, in primo luogo ha utilizzato il termine \"tesseract\" nel 1888 nel suo saggio \"Una nuova era del pensiero\".\nInoltre ha inventato il termine \"kat\u00e0\" (dal greco: \"gi\u00f9 da\") e \" an\u00e0\" (dal greco: \"su verso\") per descrivere le direzioni quadridimensionali opposte - le 4D risultanti dalle coppie di opposti di sinistra-destra, avanti-indietro, e su-gi\u00f9.\nAlla fine della sua vita, Hinton divenne ispettore dei brevetti chimici per l'ufficio brevetti degli Stati Uniti. \nMor\u00ec all'improvviso per emorragia cerebrale il 30 aprile 1907.\nIl confronto con Abbott.\nI \"racconti scientifici\" di Hinton, compreso \"Che cosa \u00e8 la quarta dimensione?\" e \"Un mondo piatto\", furono pubblicati in una serie di nove opuscoli da Swan Sonnenschein &amp; Co., tra il 1884 e il 1886. Nell'introduzione a \"Un mondo piatto\", Hinton si rifer\u00ec al recente \"Flatlandia: Racconto fantastico a pi\u00f9 dimensioni\" di Edwin Abbott Abbott, spiegando che aveva un disegno simile ma un'intenzione differente. Secondo Hinton, Abbot usava le storie come un palcoscenico su cui mettere la sua satira e le sue lezioni, mentre Hinton nel suo lavoro diceva di volere soprattutto ragionare sui fatti concreti. Il mondo di Hinton esisteva pi\u00f9 sulla superficie di una sfera che sulla superficie di un piano. Strinse ancor pi\u00f9 il suo collegamento ad Abbott scrivendo \"Un episodio su Flatlandia: o come un semplice quadrato scopr\u00ec la terza dimensione\", del 1907.\nInvenzioni.\nNel 1897 progett\u00f2 una \"pitching machine\", una lanciappalle da baseball meccanica, che fu usata durante l'allenamento della squadra di baseball di Princeton. Secondo una fonte la sua spara-palle provoc\u00f2 parecchie ferite e Hinton potrebbe essere considerato parzialmente responsabile della sconfitta della squadra di quell'anno.\nIn seguito introdusse con successo la sua macchina all'universit\u00e0 del Minnesota, in cui Hinton lavor\u00f2 come assistente universitario fino al 1900, quando si dimise per spostarsi all'Osservatorio navale degli Stati Uniti a Washington, DC.\nInfluenza culturale.\nHinton \u00e8 uno dei molti pensatori astrusi che circolano nel pantheon di scrittori di Jorge Luis Borges. Hinton \u00e8 menzionato nel racconto di Borges \"El milagro secreto\" (\u201cil miracolo segreto\").\n\"La \"rivendicazione di eternit\u00e0\" lui giudic\u00f2 per essere forse meno carente; il primo volume racconta delle diverse eternit\u00e0 che gli uomini hanno inventato, dall'Uno immobile di Parmenide al passato modificabile di Hinton; il secondo neg\u00f2 (con Francis Bradley) che tutti i documenti legali dell'universo integrano una serie temporale.\"\nHinton \u00e8 citato varie volte nel celebre graphic novel di Alan Moore \"From Hell\" e le sue teorie riguardanti la forma della quarta dimensione sono alla base del capitolo finale del libro. Suo padre, James Hinton, compare nei capitoli quarto e decimo.\nHinton \u00e8 il personaggio principale della commedia di Carlos Atanes \"Un genio olvidado (Un rato en la vida de Charles Howard Hinton)\". Lo spettacolo ha debuttato a Madrid nel 2015 \u00e8 stato pubblicato nel 2017 ISBN 978-1546636892."}
{"id": "2362037", "revid": "21880", "url": "https://it.wikipedia.org/wiki?curid=2362037", "title": "Buteo albigula", "text": "La poiana golabianca (Buteo albigula, Philippi 1899) \u00e8 un uccello della famiglia degli Accipitridi dell'ordine degli Accipitriformi.\nSistematica.\n\"Buteo albigula\" non ha sottospecie, \u00e8 monotipico.\nDistribuzione e habitat.\nQuesto uccello \u00e8 diffuso su tutta la Cordigliera delle Ande, dal Venezuela alla Regione del Libertador General Bernardo O'Higgins (in Cile)."}
{"id": "2362046", "revid": "123160325", "url": "https://it.wikipedia.org/wiki?curid=2362046", "title": "Dixan", "text": "Dixan (conosciuto anche come Persil, Wipp o LeChat, a seconda del paese in cui viene commercializzato) \u00e8 un marchio di detersivo per il bucato prodotto e venduto dalla Henkel &amp; Cie in tutto il mondo, esclusi Regno Unito, Irlanda, Francia, America Latina (Messico escluso), Cina, Australia e Nuova Zelanda, dove i diritti di produzione e vendita appartengono alla Unilever.\nLanciato sul mercato nel 1907, \u00e8 principalmente noto come il primo detersivo per bucato \"autoattivante\" ad essere immesso sul mercato. Il nome Persil deriva da due dei suoi principali ingredienti, perborato di sodio e silicato.\nDiffusione in Europa.\nIn Italia.\nIl Dixan \u00e8 stato il primo detersivo per lavatrice comparso in Italia, lanciato sul mercato nel 1957.\nNegli anni sessanta Dixan \u00e8 presente nel mercato italiano, anche con lo storico Mister X, personaggio diventato uno degli emblemi di Carosello. La comunicazione pubblicitaria continua negli anni ottanta con la testimonial Enza Samp\u00f2, con il viaggio nelle fibre di Andrea Giordana e pi\u00f9 tardi di Tiberio Timperi.\nDixan \u00e8 stato il primo marchio a proporre importanti innovazioni sostenibili nel campo della detergenza come il detersivo senza fosfati (1988).\nDal 2000 Dixan \u00e8 impegnato nel sociale con il progetto \u201cDixan per la Scuola\u201d, un'iniziativa didattico-solidale che ogni anno viene sviluppata attorno ad un tema di interesse ed attualit\u00e0. Protagonisti e testimonial del progetto sono Cristina D'Avena e il Prof. Dix, personaggio che si interfaccia con i ragazzi nella promozione delle diverse attivit\u00e0. Ad oggi \u201cDixan per la Scuola\u201d ha visto coinvolti pi\u00f9 di 20.000 istituti scolastici e ha partecipato alla costruzione di una scuola in India attraverso i finanziamenti a favore della fondazione Onlus l'Albero della Vita.\n Nel corso degli anni Dixan ha poi arricchito la sua gamma di prodotti con diverse varianti originali e innovative come ad esempio Dixan Cenere Attiva (2006)."}
{"id": "2362047", "revid": "287204", "url": "https://it.wikipedia.org/wiki?curid=2362047", "title": "Buteo albonotatus", "text": "La poiana codafasciata (Buteo albonotatus, Kaup 1847) \u00e8 un uccello della famiglia degli Accipitridi dell'ordine degli Accipitriformi. In volo assomiglia notevolmente all'avvoltoio collorosso (\"Cathartes aura\"), con il quale viene spesso confusa.\nSistematica.\n\"Buteo albonotatus\" non ha sottospecie, \u00e8 monotipico.\nDistribuzione e habitat.\nQuesto uccello \u00e8 diffuso nelle regioni aperte di tutta l'America Centrale e Meridionale (Cile e Uruguay esclusi). Negli Stati Uniti si trova solamente in California, Arizona, Nuovo Messico e Texas, ma qualche volta \u00e8 stato visto anche in Nevada, Utah, Colorado, Nebraska, Louisiana, Florida e Carolina del Nord. Una volta \u00e8 stato avvistato perfino in Nuova Scozia (Canada)."}
{"id": "2362048", "revid": "121836", "url": "https://it.wikipedia.org/wiki?curid=2362048", "title": "Anguilla europea", "text": ""}
{"id": "2362049", "revid": "121836", "url": "https://it.wikipedia.org/wiki?curid=2362049", "title": "Pesce farfalla dal rostro", "text": ""}
{"id": "2362052", "revid": "526665", "url": "https://it.wikipedia.org/wiki?curid=2362052", "title": "Collegio Mussolini", "text": ""}
{"id": "2362054", "revid": "339392", "url": "https://it.wikipedia.org/wiki?curid=2362054", "title": "Moctezuma I", "text": ""}
{"id": "2362057", "revid": "1993636", "url": "https://it.wikipedia.org/wiki?curid=2362057", "title": "Luvuvhu", "text": "Il Luvuvhu, detto anche Pafuri, \u00e8 un fiume lungo circa 200\u00a0km del nord del Sudafrica, affluente di destra del Limpopo.\nIl fiume nasce sulle pendici meridionali dei monti Soutpansberg, quindi scorre per circa 200\u00a0km in direzione ovest-est nella provincia del Limpopo, attraversa il Parco nazionale Kruger, e sfocia nel fiume Limpopo presso il cosiddetto \"Crooks Corner\", cio\u00e8 il punto in cui si incrociano i confini del Sudafrica, Mozambico e Zimbabwe.\nI principali affluenti del Luvuvhu scendono anch'essi dai monti Soutpansberg e quindi affluiscono tutti sulla riva sinistra. Fra questi: lo Sterkstroom, il Latonyanda, il Dzindi, il Mutshindudi, ed il principale affluente, il Mutale che proviene dal lago Fundudzi. Il Mutale confluisce nel Luvuvhu subito prima della gola detta \"Lanner Gorge\" sul confine orientale del Parco nazionale Kruger.\nQuando il fiume entra nel parco Kruger cambia nome e viene chiamato Phafuri o Pafuri in lingua tsonga dalle popolazioni Vatsongas.\nLa parte pi\u00f9 settentrionale del Parco nazionale Kruger compresa fra il Limpopo ed il Luvuvhu \u00e8 chiamata \"Triangolo di Pafuri\" o Makuleke.\nLungo il corso del fiume sono state realizzate diverse dighe, principalmente a scopo di irrigazione. Attualmente le due dighe pi\u00f9 grandi sono la diga di Albasini, nella parte iniziale del corso del fiume a circa 20\u00a0km a sud-est di Louis Trichardt, e la diga Nandoni nella parte centrale del fiume, alla confluenza con il Dzindi a est della citt\u00e0 di Thohoyandou."}
{"id": "2362063", "revid": "552841", "url": "https://it.wikipedia.org/wiki?curid=2362063", "title": "Pallanuoto ai XVI Giochi del Mediterraneo - Qualificazioni gruppo B", "text": ""}
{"id": "2362065", "revid": "767487", "url": "https://it.wikipedia.org/wiki?curid=2362065", "title": "Herman's Hermits", "text": "Gli Herman's Hermits sono stati un gruppo musicale inglese in auge negli anni sessanta. \nStoria.\nSpecializzata nella musica beat, nel pop e nel rock and roll, la \"band\" si era formata a Manchester nel 1964.\nNel 1965 il singolo \"Mrs. Brown, You've Got a Lovely Daughter\" raggiunge la prima posizione nella Billboard Hot 100 per tre settimane ed in Canada ed il singolo \"I'm Henry VIII, I Am\" riporta il gruppo in prima posizione nella Billboard Hot 100.\nHanno fatto parte della cosiddetta \"british invasion\" e si sciolsero una prima volta nel 1967, per tornare a suonare insieme nel 1970. Soltanto un anno dopo si sciolsero definitivamente.\nIl loro pi\u00f9 grande singolo di successo \u00e8 stato il brano \"I'm Into Something Good\" (scritta da Gerry Goffin e Carole King) che nel 1964 raggiunse la prima posizione nelle classifiche di vendita in Gran Bretagna. Ottenne molto successo anche in altri paesi fu inserito nella colonna sonora del film \"Una pallottola spuntata\".\nIl cantante Peter Noone (Herman) \u00e8 stato un grande amico di John Lennon, dei Beatles."}
{"id": "2362066", "revid": "1573940", "url": "https://it.wikipedia.org/wiki?curid=2362066", "title": "Buteo augur", "text": "La poiana augure (Buteo augur ) \u00e8 un uccello rapace della famiglia degli Accipitridi.\nDistribuzione e habitat.\nQuesto uccello \u00e8 diffuso nelle regioni aperte africane, in una fascia che dall'Etiopia, dall'Uganda e dal Sudan meridionale si spinge fino al Congo orientale."}
{"id": "2362072", "revid": "2211903", "url": "https://it.wikipedia.org/wiki?curid=2362072", "title": "Geografia della Cina", "text": "La Cina si estende per circa da est a ovest e per da nord a sud. I suoi confini terrestri misurano circa di lunghezza, e la sua linea costiera si estende per circa . Il Paese confina con Mongolia a nord; Russia e Corea del Nord a nord-est; mar Giallo e mar Cinese Orientale a est; mar Cinese Meridionale a sud-est; Vietnam, Laos, Myanmar (Birmania), India, Bhutan e Nepal a sud; Pakistan a sud-ovest; e Afghanistan, Tagikistan, Kirghizistan e Kazakistan a ovest. Oltre a questi 14 Paesi con cui confina direttamente, la Cina fronteggia anche Corea del Sud e Giappone, al di l\u00e0 del mar Giallo, e le Filippine, poste al di l\u00e0 del mar Cinese Meridionale.\nMorfologia.\nIn linea di massima, possiamo affermare che il rilievo della Cina \u00e8 elevato a ovest e basso a est; di conseguenza, la direzione del corso dei fiumi principali \u00e8 generalmente verso est. La superficie pu\u00f2 essere suddivisa in tre gradini, o livelli. Il primo livello \u00e8 rappresentato dall'altopiano del Tibet, situato entro i confini sia della regione autonoma del Tibet che della provincia del Qinghai e che, con un'altitudine media ben oltre i 4000 m sul livello del mare, \u00e8 la regione di altopiano pi\u00f9 elevata del mondo. La parte occidentale di questa regione, il Qiangtang, ha un'altitudine media di 5000 m ed \u00e8 conosciuta come il \u00abtetto del mondo\u00bb.\nIl secondo gradino \u00e8 situato a nord dei monti Kunlun e Qilian e (pi\u00f9 a sud) a est dei monti Qionglai e Daliang. Qui le montagne scendono bruscamente fino ad altitudini comprese tra i 1800 e i 900 m, di modo che una serie di bacini si frappone agli altopiani. Questo gradino comprende l'altopiano della Mongolia, il bacino del Tarim, l'altopiano del Loess (il loess \u00e8 una polvere grigio-giallastra depositata dal vento), il bacino del Sichuan, e l'altopiano Yunnan-Guizhou (Yungui).\nIl terzo gradino si estende tra i monti Dalou, Taihang e Wu e il perimetro orientale dell'altopiano Yunnan-Guizhou e il mar Cinese. Quasi nella sua interezza quest'area \u00e8 costituita da colline e pianure poste al di sotto dei 450 m.\nLa caratteristica pi\u00f9 notevole del rilievo della Cina \u00e8 la vasta estensione delle sue catene montuose; le montagne, infatti, hanno esercitato una grandissima influenza sullo sviluppo politico, economico e culturale del Paese. Approssimativamente, circa un terzo della superficie totale della Cina \u00e8 costituito da montagne. La Cina ospita la montagna pi\u00f9 alta del mondo e l'altopiano pi\u00f9 elevato e pi\u00f9 vasto del mondo, oltre a possedere estese pianure costiere. Le cinque principali forme del territorio - montagna, altopiano, collina, pianura e bacino - sono tutte ben rappresentate. Il complesso ambiente naturale della Cina e le sue ricche risorse naturali sono strettamente connesse alla varia natura del suo rilievo.\nLa topografia della Cina \u00e8 caratterizzata da molti estremi. Il monte Everest (Qomolangma Feng), situato al confine tra Cina e Nepal, \u00e8 la vetta pi\u00f9 alta del mondo, con i suoi 8850 m di quota. Al contrario, la parte pi\u00f9 bassa della depressione di Turfan nella regione autonoma uigura dello Xinjiang - il lago Ayding - \u00e8 posta a 155 m sotto il livello del mare. Le coste della Cina contrastano nettamente tra sud e nord. A sud della baia di Hangzhou, la costa \u00e8 rocciosa e frastagliata con molte insenature e isole al largo. A nord, tranne che lungo le penisole dello Shandong e del Liaodong, la costa \u00e8 sabbiosa e piatta.\nLa Cina \u00e8 soggetta ad una intensa attivit\u00e0 sismica in gran parte del suo territorio. La causa principale di questa instabilit\u00e0 geologica va ricercata nel costante spostamento verso nord della placca tettonica indiana al di sotto dell'Asia meridionale, che ha sollevato le montagne torreggianti e gli elevati altopiani del sud-ovest della Cina. Attraverso le epoche storiche la Cina \u00e8 stata colpita da centinaia di tremendi terremoti che hanno causato complessivamente milioni di vittime. Tanto per riferirsi al solo XX secolo, due di questi - nella parte orientale della provincia del Gansu (1920) e nella citt\u00e0 di Tangshan, nella parte orientale della provincia dello Hebei (1976) - causarono ognuno circa 250.000 vittime, mentre un sisma che ha colpito la parte centro-orientale della provincia del Sichuan ha fatto decine di migliaia di vittime e ha devastato una vasta area.\nIl rilievo fisico della Cina ha dettato lo sviluppo del Paese sotto molti aspetti. La civilt\u00e0 dei cinesi han ebbe origine nella parte meridionale dell'altopiano del Loess, e da l\u00ec essa si estese poi sempre pi\u00f9 finch\u00e9 non si trov\u00f2 davanti una serie di barriere, sia morfologiche che climatiche. Il lungo corridoio protundente, noto comunemente come corridoio del Gansu, o di Hexi, illustra bene questo fatto. A sud del corridoio vi \u00e8 l'altopiano del Tibet, troppo elevato e troppo freddo perch\u00e9 i cinesi potessero porvi i propri insediamenti. A nord del corridoio vi \u00e8 il deserto del Gobi, che costituisce anch'esso una barriera. Di conseguenza, la civilt\u00e0 cinese fu costretta a diffondersi lungo il corridoio, dove lo scioglimento delle nevi e dei ghiacciai dei monti Qilian forniva l'acqua necessaria per coltivare le oasi. Le estremit\u00e0 pi\u00f9 occidentali del corridoio divennero il luogo di incontro tra gli antichi Oriente e Occidente.\nCos\u00ec, per un lungo periodo di tempo l'antico centro politico della Cina rimase il corso inferiore dello Huang He (Fiume Giallo). A causa delle barriere topografiche, tuttavia, per il governo centrale fu difficile ottenere il completo controllo sull'intero Paese, fatta eccezione per le epoche nelle quali era al potere una dinastia straordinariamente solida. In molti periodi il bacino del Sichuan - un'isolata regione della Cina sud-occidentale, grande circa il doppio della Scozia, ben protetta da alte montagne e autosufficiente dal punto di vista agricolo - divenne un regno indipendente. Una situazione analoga si cre\u00f2 spesso nel bacino del Tarim nel nord-ovest. Collegato al resto della Cina unicamente dal corridoio del Gansu, questo bacino \u00e8 perfino pi\u00f9 remoto di quello del Sichuan, e, quando il governo centrale non fu in grado di esercitare la sua influenza, si and\u00f2 costituendo una serie di stati-oasi; solamente le tre dinastie pi\u00f9 potenti - gli Han (206 a.C.-220 d.C.), i Tang (618-907 d.C.), e i Qing, o Manci\u00f9 (1644-1911/12) - furono in grado di controllare la regione.\nTralasciando le tre zone altitudinali sopra menzionate, \u00e8 possibile - sulla base di strutture geologiche, condizioni climatiche, e differenze nello sviluppo geomorfologico - suddividere la Cina in tre principali regioni topografiche: orientale, nord-occidentale e sud-occidentale. La zona orientale \u00e8 stata plasmata dai fiumi, che hanno eroso il paesaggio in alcune parti e hanno depositato pianure alluvionali in altre; il suo clima \u00e8 monsonico (caratterizzato da venti stagionali apportatori di pioggia). La regione nord-occidentale \u00e8 arida ed erosa dai venti; costituisce un bacino idrografico endoreico. Il sud-ovest \u00e8 una regione fredda, elevata e montuosa che comprende altopiani intermontani e laghi interni.\nLe tre regioni principali possono a loro volta essere suddivise in divisioni geografiche di secondo ordine. La regione orientale ne contiene 10, quella sud-occidentale due, e quella nord-occidentale tre. Sotto verr\u00e0 data una breve descrizione di ciascuna di esse.\nLa regione orientale.\nLa pianura del Nord-est.\nLa pianura della Cina del Nord-est (nota anche pianura della Manciuria o pianura Sung-liao) \u00e8 situata nel Nord-est della Cina, la regione nota in passato come Manciuria. Confina a ovest e a nord con i monti Da Hinggan (Grande Khingan) e a est con i monti Xiao Hinggan (Piccolo Khingan). Pianura ondulata suddivisa in due parti, settentrionale e meridionale, da una bassa catena di colline alte 150-260 m, \u00e8 attraversata nel suo settore settentrionale dal fiume Sungari e dai suoi affluenti e nel suo settore meridionale dal fiume Liao. Gran parte dell'area \u00e8 costituita da una superficie di erosione, piuttosto che da una di deposizione, ma \u00e8 coperta da un suolo profondo. La pianura occupa un'area di circa 350.000 km\u00b2. I suoi terreni principali sono quelli di foresta-steppa, steppa, prato-steppa, e terreno coltivato; i suoi suoli sono ricchi e neri, ed essa \u00e8 una rinomata regione agricola. Le valli dei fiumi sono larghe e pianeggianti con una serie di terrazze formate da depositi di limo. Durante la stagione delle piene i fiumi inondano vaste aree.\nI monti Changbai.\nA sud-est della pianura del Nord-est vi \u00e8 una serie di catene costituita dai monti Changbai, Zhangguangcai e Wanda, che in cinese sono noti collettivamente come Changbai Shan, o \u00abMonti Sempre Bianchi\u00bb; interrotti da occasionali valli aperte, raggiungono per lo pi\u00f9 quote comprese tra i 450 e i 900 m. In alcuni punti il panorama \u00e8 caratterizzato da vette accidentate e rupi a precipizio. La vetta pi\u00f9 alta \u00e8 il cono vulcanico del monte Baitou (2744 m), con un bellissimo lago nel cratere e la sommit\u00e0 ammantata di neve. Essendo una delle maggiori aree forestali della Cina, nella regione vengono prodotte molte pellicce pregiate e famose erbe medicinali. La coltivazione \u00e8 generalmente limitata ai fondovalle.\nLa pianura della Cina del Nord.\nDi dimensioni paragonabili alla pianura del Nord-est, gran parte della pianura della Cina del Nord \u00e8 situata ad altitudini inferiori ai 50 m, e il rilievo \u00e8 monotonamente pianeggiante. \u00c8 stata formata dagli enormi depositi sedimentari trasportati dallo Huang He e dal fiume Huai dall'altopiano del Loess; solamente i depositi quaternari (cio\u00e8 quelli degli ultimi 2,6 milioni di anni) raggiungono uno spessore di 760-900 m. I canali dei fiumi, pi\u00f9 alti del terreno circostante, formano spartiacque locali, e nelle aree che si estendono tra i vari canali vi sono depressioni in cui si trovano laghi e paludi. Nelle aree particolarmente basse e pianeggianti, lo strato di acque sotterranee fluttua spesso a 1,5-2 m, formando prati paludosi e, in alcuni luoghi, suoli estremamente salini. Area densamente popolata di antico insediamento, la pianura della Cina del Nord \u00e8 la regione pi\u00f9 intensamente coltivata dell'intera Cina.\nL'altopiano del Loess.\nQuesto vasto altopiano di circa 400.000 km\u00b2 forma una regione unica di colline ricoperte di loess e montagne desolate tra la pianura della Cina del Nord e i deserti dell'ovest. Il suo confine settentrionale \u00e8 costituito dalla Grande Muraglia Cinese, mentre il limite meridionale corre lungo i monti Qin nella provincia dello Shaanxi. L'altitudine media della regione \u00e8 di circa 1200 m, ma le catene individuali del substrato roccioso sono pi\u00f9 elevate, raggiungendo i 2995 m nei monti Liupan. Gran parte dell'altopiano \u00e8 ricoperta da uno strato di loess spesso dai 50 agli 80 m. Nello Shaanxi settentrionale e nel Gansu orientale, il loess pu\u00f2 raggiungere spessori molto pi\u00f9 grandi. Il loess \u00e8 particolarmente suscettibile all'erosione da parte dell'acqua, e baratri e gole costellano l'altopiano. \u00c8 stato stimato che le gole ricoprano approssimativamente met\u00e0 dell'intera regione, con l'erosione che raggiunge profondit\u00e0 di 90-200 m.\nLe colline dello Shandong.\nQueste colline sono costituite praticamente da argilliti cristalline estremamente antiche e graniti risalenti agli inizi dell'era precambriana (cio\u00e8 pi\u00f9 vecchi di circa 2,5 miliardi di anni) e da rocce sedimentarie un po' pi\u00f9 giovani risalenti a circa 540-420 milioni di anni fa. Le faglie hanno giocato un ruolo importante nella creazione del rilievo attuale, e, di conseguenza, molte colline sono horst (blocchi di crosta terrestre sollevati lungo le faglie), mentre le valli sono state formate da graben (blocchi di crosta terrestre che sono stati spinti gi\u00f9 lungo le faglie). La pianura di Jiaolai divide la regione in due parti. La parte orientale \u00e8 pi\u00f9 bassa, situata a quote medie al di sotto dei 450 m, con solamente alcune vette e crinali che si innalzano fino a 760 e (raramente) 900 m; il punto pi\u00f9 elevato, il monte Lao, culmina a 1132 m. La parte occidentale \u00e8 leggermente pi\u00f9 elevata, e si innalza fino ai 1524 m del monte Tai, una delle montagne pi\u00f9 sacre della Cina. Le colline dello Shandong incontrano il mare lungo una linea costiera rocciosa e frastagliata.\nI monti Qin.\nI monti Qin (o Tsinling) nella provincia dello Shaanxi sono la pi\u00f9 grande catena montuosa a est dell'altopiano del Tibet. La catena \u00e8 costituita da una elevata e impervia barriera che si allunga dal Gansu allo Henan; i geografi sono soliti tracciare una linea tra la catena e il fiume Huai per dividere la Cina propria in due parti - Nord e Sud. L'altitudine delle montagne varia tra i 900 e i 3000 m. Il settore occidentale \u00e8 pi\u00f9 elevato, con il monte Taibai che culmina a 3767 m. I monti Qin consistono di una serie di creste parallele, tutte disposte con andamento pi\u00f9 o meno ovest-est, separate da valli ramificate i cui canyon precipiti spesso si innalzano improvvisamente fino a 300 m al di sopra del fondovalle.\nIl bacino del Sichuan.\nQuesta \u00e8 una delle regioni geografiche pi\u00f9 attraenti della Cina. Il bacino del Sichuan \u00e8 circondato da montagne, pi\u00f9 alte a ovest e a nord. Protetto dai freddi venti settentrionali, durante l'inverno il bacino \u00e8 molto pi\u00f9 caldo delle pianure meridionali della Cina sud-orientale. Fatta eccezione per la pianura di Chengdu, la regione \u00e8 collinare. Il rilievo della met\u00e0 orientale del bacino \u00e8 costituito da numerose pieghe, che formano una serie di creste e valli disposte generalmente secondo l'asse nord-est/sud-ovest. La mancanza di suolo arabile ha costretto gli agricoltori a coltivare le pendici delle colline, sulle quali hanno costruito una serie di terrazzamenti che ricoprono frequentemente i pendii da cima a fondo. I terrazzamenti hanno rallentato il processo di erosione e hanno reso possibile la coltivazione anche sui pendii pi\u00f9 impervi - alcuni dei quali con pendenze di 45\u00b0 o pi\u00f9.\nLe montagne sud-orientali.\nLa Cina sud-orientale \u00e8 delimitata da una costa rocciosa sostenuta da pittoresche montagne. In generale, vi \u00e8 una netta tendenza strutturale e topografica da nord-est a sud-ovest. Le vette pi\u00f9 alte possono raggiungere quote comprese tra i 1500 e i 2000 m. I fiumi, brevi e a scorrimento veloce, hanno intagliato valli scoscese. Le principali aree di insediamento si trovano lungo la stretta striscia di pianura costiera dove viene prodotto il riso. Lungo la costa vi sono numerose isole, dove l'industria della pesca \u00e8 ben sviluppata.\nLe pianure del medio e basso Yangtze.\nA est di Yichang, nella provincia dello Hubei, una serie di pianure di larghezza irregolare si trovano lungo il fiume Yangtze (Chang Jiang). Le pianure sono particolarmente ampie nell'area del delta e nei punti dove lo Yangtze riceve i suoi maggiori affluenti - comprese le vaste aree di bassopiano attorno ai laghi Dongting, Poyang, Tai e Hongze, tutti collegati idrologicamente allo Yangtze. La regione \u00e8 costituita da una pianura alluvionale creatasi in seguito all'accumulo dei sedimenti depositati dai fiumi nel corso delle epoche. Vi sorgono anche poche colline isolate, ma in generale il terreno \u00e8 pianeggiante e l'altitudine solo raramente supera i 50 m. Fiumi, canali e laghi formano una fitta rete di vie d'acqua. La superficie della pianura \u00e8 stata convertita in un sistema di piatte terrazze, che scendono a gradini lungo le pendici delle valli.\nI monti Nan.\nI monti Nan (Nan Ling) sono costituiti da molte catene disposte in direzione nord-est/sud-ovest. Queste catene formano lo spartiacque tra lo Yangtze a nord e il Fiume delle Perle (Zhu) a sud. Le vette principali lungo lo spartiacque superano i 1500 m, e alcune oltrepassano i 1950 m. Ma una vasta parte del territorio a sud dei monti Nan \u00e8 anche collinare; le superfici pianeggianti non superano il 10 per cento dell'area totale. Il delta del Fiume delle Perle \u00e8 l'unica vasta pianura di questa regione, nonch\u00e9 la parte pi\u00f9 ricca della Cina meridionale. La costa \u00e8 accidentata e irregolare, e vi si trovano molti promontori e baie protette, comprese quelle di Hong Kong e Macao. Il fiume principale \u00e8 il fiume Xi, che ha le proprie sorgenti sugli altopiani dello Yunnan orientale e del Guizhou meridionale.\nIl Sud-ovest.\nL'altopiano Yunnan-Guizhou.\nQuesta regione comprende la parte settentrionale dello Yunnan e quella occidentale del Guizhou; i suoi confini sono estremamente irregolari. Il settore che ricade entro i confini dello Yunnan ha i tratti caratteristici di un altopiano e comprende molte pi\u00f9 aree ricoperte da alture ondulate del Guizhou, ma entrambi i settori sono caratterizzati da vallate simili a canyon e da montagne precipiti. Le altitudini maggiori si riscontrano a ovest, dove sorge il monte Diancang (detto anche Cang Shan), culminante a 4122 m. Nelle valli dei fiumi maggiori, le altitudini scendono a circa 400-490 m. Differenze particolarmente nette nell'altitudine e una maggiore asprezza del rilievo si rinvengono nella parte occidentale della regione, nelle gole dei grandi fiumi. Nella parte orientale, i processi carsici (che hanno creato doline, gravine e torrenti sotterranei nel paesaggio calcareo) hanno avuto un grande sviluppo. Sparsi su tutto l'altopiano vi sono piccoli bacini lacustri, separati da montagne.\nL'altopiano del Tibet.\nQuesto grande massiccio elevato occupa circa un quarto della superficie totale del Paese. Una vasta parte dell'altopiano si trova a quote comprese tra i 4000 e i 5000 m. Le catene che cingono l'altopiano (i monti Kunlun e l'Himalaya) sono addirittura pi\u00f9 elevate, e alcuni picchi individuali si innalzano a 7000-8000 m di quota e pi\u00f9. Generalmente, le pendici interne (vale a dire quelle rivolte verso il Tibet) di queste catene scendono dolcemente, mentre quelle esterne scendono a precipizio. Nelle periferie orientali e meridionali dell'altopiano si trovano le sorgenti di molti dei fiumi pi\u00f9 grandi del mondo, quali lo Yangtze, lo Huang He, il Mekong, il Salween, l'Indo e il Brahmaputra. Solamente nelle basse vallate, prevalentemente lungo la valle del Brahmaputra, sorgono insediamenti umani di una certa entit\u00e0.\nIl bacino del Qaidam (Tsaidam), che occupa la porzione nord-occidentale dell'altopiano del Tibet, \u00e8 la maggiore, nonch\u00e9 la pi\u00f9 bassa, depressione dell'altopiano. La parte nord-occidentale del bacino, pi\u00f9 larga, \u00e8 situata ad altitudini comprese generalmente tra i 2700 e i 3000 m, e la parte sud-orientale, pi\u00f9 stretta, \u00e8 posta a quote leggermente inferiori. All'interno del bacino predominano deserti di ghiaia, sabbia e argilla, semideserti e distese di sale.\nIl Nord-ovest.\nIl bacino del Tarim.\nA nord dell'altopiano del Tibet e alla molto pi\u00f9 bassa altitudine di circa 900 m si trova il bacino del Tarim. Esso \u00e8 circondato da grandi catene montuose: il Tien Shan (Tian Shan; \u00abMontagne Celesti\u00bb) a nord, il Pamir a ovest, e i monti Kunlun a sud. Torrenti alimentati dai ghiacciai scendono da queste quote solamente per disperdersi nelle distese di sabbia e ghiaia del deserto del Takla Makan, che occupa il centro del bacino. Il Takla Makan \u00e8 uno dei deserti pi\u00f9 desolati del mondo; soltanto pochi dei fiumi pi\u00f9 grandi - quali il Tarim e lo Hotan (Khotan) - attraversano il deserto, ma perfino la loro portata non \u00e8 costante, e il loro intero letto appare pieno d'acqua solamente durante il periodo delle inondazioni. Il bacino occupa un'area di circa 557.000 km\u00b2, e la sua altitudine varia tra i 750 e i 1400 m sul livello del mare. La sua superficie appare inclinata verso sud-est, dove \u00e8 situato il Lop Nur (il fondo di un antico lago incrostato di sale).\nIl bacino della Zungaria.\nA nord del bacino del Tarim vi \u00e8 un'altra vasta depressione, il bacino della Zungaria (Junggar). \u00c8 racchiuso dal Tien Shan a sud, mentre a nord-est \u00e8 separato dalla Mongolia dai monti Altai. La superficie del bacino \u00e8 pianeggiante, con una leggera pendenza verso sud-ovest. La porzione maggiore del territorio \u00e8 situata ad altitudini comprese tra i 300 e i 450 m, e nella parte pi\u00f9 bassa l'altitudine scende poco oltre i 200 m. In generale la parte principale del bacino \u00e8 ricoperta da un vasto deserto con barcane (dune di sabbia mobili a forma di mezzaluna); solamente in certi punti vi sono dune coperte di vegetazione.\nIl Tien Shan.\nLa parte cinese (orientale) del Tien Shan consiste di un complesso sistema di catene e depressioni suddivise in due gruppi principali di catene: la settentrionale e la meridionale. I gruppi sono separati da una striscia di depressioni intermontane a sua volta frammentata da catene interne. Nella zona interna la maggior parte delle catene \u00e8 costituita da antiche rocce metamorfiche; depositi sedimentari e ignei del Paleozoico (circa 250-540 milioni di anni fa) formano le catene settentrionale e meridionale, mentre arenarie e conglomerati del Mesozoico (circa 65-250 milioni di anni fa) colmano le depressioni intermontane della zona interna e costituiscono le colline pedemontane. L'altitudine delle principali catene cinesi del Tien Shan \u00e8 compresa tra i 4000 e i 4500 m, con alcuni picchi individuali che superano i 4900 m; le catene interne raggiungono i 4400 m. Nella parte occidentale, dove le precipitazioni sono pi\u00f9 frequenti, si formano vasti ghiacciai, che raggiungono una lunghezza di oltre 32 km. Grandi fiumi ricchi di acqua, quali l'Ili (Yili) e i suoi affluenti, iniziano qui il proprio corso, e le steppe e i prati alpini che caratterizzano il paesaggio forniscono alcune delle migliori terre da pascolo della Cina.\nIdrografia.\nIn Cina, vi sono pi\u00f9 di 50.000 fiumi con un proprio bacino idrografico superiore ai 100 km\u00b2. Tra quelli che hanno acque in ogni periodo dell'anno, circa il 95% sfocia direttamente in mare (pi\u00f9 dell'80% nell'oceano Pacifico, il 12% nell'oceano Indiano, e meno dell'1 per cento nel mar Glaciale Artico) e il 5% disperde le sue acque nell'entroterra.\nI tre principali fiumi della Cina, ognuno dei quali scorre generalmente da ovest a est, sfociando nel mar Cinese, sono lo Huang He, lo Yangtze e lo Xi Jiang. Lo Huang He, che nasce dai monti Kunlun, \u00e8 il pi\u00f9 settentrionale dei tre; sfocia nel Bo Hai (golfo di Chihli), a nord della penisola dello Shandong. Lo Yangtze, il pi\u00f9 lungo fiume del Paese, nasce sugli altopiani tibetani e scorre attraverso la Cina centrale, sfociando nel mar Cinese Orientale a nord di Shanghai. Il fiume Xi, il pi\u00f9 meridionale dei tre, nasce sull'altopiano Yunnan-Guizhou e sfocia nel mar Cinese Meridionale attraverso il delta del Fiume delle Perle a Guangzhou (Canton).\nLa distribuzione delle acque superficiali in Cina \u00e8 estremamente irregolare. Solamente una piccola parte del Paese ha quantit\u00e0 di acqua sufficienti per tutto l'anno. Gran parte del Paese riceve precipitazioni abbondanti, ma solo durante la stagione delle piogge, quando vi \u00e8 acqua in eccedenza. Da sud-est a nord-ovest, le acque superficiali diminuiscono man mano che il rilievo si fa pi\u00f9 montuoso. In una vasta area del nord-ovest l'acqua manca per tutto l'anno. La Cina settentrionale (a nord della linea monti Qin-fiume Huai), con il suo rilievo pianeggiante e una lunga tradizione agricola, possiede quasi i due-terzi delle terre coltivate della Cina; paradossalmente, a causa delle precipitazioni scarse e irregolari, il deflusso medio annuo del Nord \u00e8 pari ad appena un sesto del totale di quello dell'intera Cina.\nLe montagne del sud-est e la montuosa isola di Hainan ricevono le maggiori quantit\u00e0 di acqua piovana. Nel corso dell'anno vi cadono oltre 1500 mm di precipitazioni (in alcuni punti perfino oltre 2000 mm), dei quali quasi due terzi vanno a finire tra le acque superficiali e sviluppano cos\u00ec una fitta rete idrografica. L'entit\u00e0 delle precipitazioni \u00e8 maggiore nel sud-est, superando i 1000 mm. Esse diminuiscono gradualmente verso ovest e nord, tanto che i deserti veri e propri del nord-ovest ricevono generalmente meno di 10 mm di pioggia. Il clima arido del nord-ovest si riflette nel paesaggio delle steppe asciutte, che \u00e8 caratterizzato da un manto erboso pi\u00f9 ricco nell'est, mentre nell'ovest esso muta gradualmente fino ad assumere l'aspetto di desolati deserti.\nLungo il corso inferiore dello Yangtze, nel delta del Fiume delle Perle e nella pianura di Chengdu \u00e8 stata creata una fitta rete di vie d'acqua. Nella pianura della Cina del Nord e nella pianura del Nord-est la maggior parte dei fiumi ha una portata regolare, e gli affluenti sono pochi e non connessi tra di loro. Nelle aree idrografiche interne, a causa delle scarse precipitazioni, vi sono pochissimi fiumi. Vaste aree quali il bacino del Tarim e il Gansu nord-orientale spesso non ricevono una sola goccia di pioggia. In queste regioni i fiumi dipendono dalle acque di scioglimento delle nevi e dei ghiacciai; di conseguenza, essi sono per lo pi\u00f9 piccoli e scorrono unicamente ai piedi di montagne o di colline pedemontane. Allontanandosi sempre pi\u00f9 dalle montagne, la maggior parte di essi alla fine scompare nel deserto, mentre alcuni formano laghi interni. Poich\u00e9 la parte settentrionale dell'altopiano del Tibet \u00e8 costituita da un deserto freddo, il tasso di evaporazione \u00e8 lento, quindi nell'area si \u00e8 sviluppata una rete di fiumi pi\u00f9 fitta; la maggior parte di essi, tuttavia, scorre in depressioni glaciali, formando numerosi laghi.\nSuoli.\nLa Cina, con le sue vaste e diversificate condizioni climatiche, possiede una vasta gamma di suoli. Infatti, tutti i tipi di suolo del continente eurasiatico, a eccezione dei suoli della tundra e dei suoli gley-podzolici altamente percolanti della taiga (foresta boreale) settentrionale, sono presenti in Cina. Conseguentemente alle differenze climatiche tra il Nord pi\u00f9 arido e freddo e il Sud pi\u00f9 umido e caldo, i suoli possono essere raggruppati in due suddivisioni. A grandi linee, si pu\u00f2 affermare che i suoli a nord della linea monti Qin-fiume Huai sono pedocal (calcarei), neutri alle reazioni degli alcali; quelli a sud di questa linea sono pedalfer (suoli non calcarei percolanti), neutri agli acidi.\nFatta eccezione per i grandi altopiani e le alte montagne del sud-ovest, zone di suolo ben delineate si sono formate in Cina a seconda delle differenze del clima e della vegetazione, e della distanza dal mare. Le regioni costiere orientali e sud-orientali sono ricoperte da zone di foresta associate ad un clima umido e semiumido, mentre le regioni interne settentrionali e nord-orientali appartengono per lo pi\u00f9 alla zona delle steppe, nonch\u00e9 a quella dei semideserti e dei deserti, associata ad un clima semiarido e arido. Tra queste due ampie zone di suolo si situa una zona di transizione - la zona di foresta-steppa, in cui suoli forestali si mescolano gradualmente a suoli di steppa.\nTra i pedocal del Nord e i pedalfer del Sud si trovano i suoli neutri. La pianura alluvionale dello Yangtze a valle delle Tre Gole (il punto dove il fiume si fa strada attraverso i monti Wu per raggiungere la pianura dello Hubei) \u00e8 ricoperta da una spessa coltre di sedimenti non calcarei. Questi suoli, talvolta classificati come suoli risicoli (adatti allo sviluppo del riso), sono per la maggior parte estremamente fertili e di buona grana. Il suolo risicolo \u00e8 un tipo unico di suolo coltivato, formatosi nel corso di un lungo periodo di tempo sotto le condizioni specifiche di una intensiva coltivazione del riso.\nLungo le coste della Cina settentrionale vi sono cinture di suolo salino e alcalino. Esse sono associate a zone in cui si riscontra scarso drenaggio e aridit\u00e0, dove le precipitazioni non riescono n\u00e9 a dissolvere, n\u00e9 a trascinare via i sali in soluzione.\nLe conseguenze negative che gli eventi naturali hanno apportato al suolo sono state sempre pi\u00f9 intensificate da secoli di coltivazione intensa, che hanno portato a una quasi universale carenza di azoto e materiale organico. La scarsit\u00e0 di materiale organico \u00e8 dovuta prevalentemente all'abitudine degli agricoltori di rimuovere steli e foglie delle piante coltivate per nutrire il bestiame o per utilizzarli come combustibile. I rifiuti animali e umani impiegati come fertilizzante contengono troppo poco materiale organico per compensare la perdita di sostanze nutritive nel suolo. Spesso i suoli sono carenti anche di fosforo e potassio, ma queste carenze non sono n\u00e9 cos\u00ec diffuse, n\u00e9 cos\u00ec gravi quanto quella di azoto.\nUna volta, forse met\u00e0 del territorio della Cina era ricoperta da foreste, ma attualmente meno di un decimo del Paese \u00e8 forestato. Le vaste foreste della Cina centrale e meridionale vennero spazzate via per far spazio a terreni agricoli, portando all'inevitabile erosione dei suoli dei fianchi delle colline e della loro deposizione nelle vallate. Gli agricoltori hanno costruito serie di terrazzamenti, sorretti da mura, allo scopo di trattenere l'acqua per le risaie, controllando cos\u00ec efficacemente l'erosione. Ove sono state costruite terrazze elaborate, l'erosione del suolo \u00e8 virtualmente assente, e i terrazzamenti a gradoni sono divenuti uno degli aspetti caratteristici del paesaggio rurale.\nAnche il sovrapascolo e altre pratiche che distruggono il manto erboso hanno portato a una perdita di suolo. Quando la sua preziosa struttura granulare viene spezzata e la sua porosit\u00e0 va perduta, lo strato superficiale viene facilmente trasportato via dall'erosione durante la stagione delle piogge; il vento produce lo stesso effetto nelle regioni aride. L'altopiano del Loess, costantemente battuto da pioggia e vento, \u00e8 particolarmente vulnerabile all'erosione del suolo, che ha creato un caratteristico paesaggio. Profonde guglie dai pendii impervi scolpiscono l'altopiano in un fantastico rilievo. Tra i danni apportati dalle pesanti precipitazioni estive non vi \u00e8 solamente la perdita dello strato superficiale, ma anche le frequenti inondazioni provocate dai fiumi carichi di limo.\nClima.\nLe masse d'aria.\nLa vasta e topograficamente varia massa continentale della Cina \u00e8 situata in Asia, il continente pi\u00f9 grande del mondo, e fronteggia il Pacifico, l'oceano pi\u00f9 grande del mondo, con una estesa fascia costiera. Il clima del Paese \u00e8 quindi pesantemente influenzato dagli spostamenti stagionali di grandi masse d'aria tra il Pacifico e l'entroterra cinese. La massa d'aria continentale polare, originatasi a nord, in Siberia, domina gran parte della Cina durante l'inverno; allo stesso modo, la massa d'aria tropicale pacifica esercita la sua influenza durante l'estate. Le condizioni climatiche estremamente varie prevalenti durante l'estate e l'inverno sono una diretta conseguenza dell'interazione tra queste due masse d'aria, di natura completamente differente.\nLa massa d'aria siberiana, piuttosto stabile, \u00e8 estremamente fredda e arida e spesso presenta una marcata inversione di temperatura. Dopo aver attraversato l'altopiano della Mongolia, la massa d'aria si allarga verso sud e inizia a invadere la Cina del Nord, dove viene sottoposta a una serie di rapidi cambiamenti; la sua temperatura sale leggermente, e la sua stabilit\u00e0 diminuisce. Durante il giorno l'aria pu\u00f2 essere piuttosto calda, ma di notte o nelle zone all'ombra il freddo \u00e8 spesso insopportabile. In generale, l'escursione termica diurna (tra il giorno e la notte) \u00e8 di oltre 10\u00a0\u00b0C; in casi estremi pu\u00f2 superare i 25\u00a0\u00b0C. Poich\u00e9 la Cina del Nord \u00e8 interessata da questa massa d'aria per la maggior parte del tempo, la regione \u00e8 arida, con cielo sereno e abbondanza di Sole durante i mesi invernali.\nI venti invernali prevalenti soffiano da novembre a marzo, ma mutano direzione man mano che si spostano verso sud. Nella Cina settentrionale e nord-orientale essi provengono da nord-ovest, nella Cina orientale da nord, e lungo le coste sud-orientali da nord-est. L'altezza della fascia dei venti invernali generalmente non supera i 4000 m. Procedendo verso sud, l'altezza diminuisce; a Nanchino essa \u00e8 di circa 2000 m, e nella Cina del Sud \u00e8 inferiore ai 1500 m. I monti Qin costituiscono un'efficace barriera all'avanzata dell'ondata del freddo verso sud, in particolare nella sezione occidentale, dove l'altitudine media delle montagne \u00e8 generalmente compresa tra i 2000 e i 2700 m.\nIn Cina la massa d'aria tropicale pacifica \u00e8 la principale fonte delle precipitazioni estive. Quando essa \u00e8 dominante, pu\u00f2 ricoprire l'intera met\u00e0 orientale della Cina e penetrare in profondit\u00e0 fino ai confini dell'altopiano della Mongolia e all'estremit\u00e0 orientale dell'altopiano del Tibet. In estate la massa d'aria siberiana si ritira verso l'estremit\u00e0 occidentale della Mongolia, sebbene occasionalmente possa penetrare verso sud e talvolta raggiungere la valle del fiume Huai, che durante l'estate si trasforma in un campo di battaglia in cui si scontrano le masse d'aria pacifica e siberiana.\nIl movimento delle due masse d'aria \u00e8 di straordinaria importanza per il clima della Cina centrale e del Nord. In estate, quando la massa d'aria tropicale \u00e8 predominante, il fronte meteorologico tra le due si sposta verso nord; di conseguenza, la Cina del Nord riceve precipitazioni pi\u00f9 intense. Quando il monsone sud-orientale diminuisce di intensit\u00e0, tuttavia, il fronte meteorologico si sposta verso sud, e la Cina centrale riceve pi\u00f9 piogge, che possono causare inondazioni. L'attivit\u00e0 della massa d'aria tropicale pacifica in inverno \u00e8 limitata alle aree costiere sud-orientali; durante questa stagione, quindi, nelle regioni collinari a sud dei monti Nan pioviggina frequentemente, e sono comuni le nebbie mattutine.\nOltre a queste due masse d'aria, ve ne sono altre tre che influenzano il clima della Cina: la massa d'aria continentale equatoriale (un monsone di sud-ovest estremamente instabile), la massa d'aria marittima polare, e la massa d'aria marittima equatoriale. Inoltre, data la vastit\u00e0 e la complessa topografia della Cina, l'interazione tra le masse d'aria e il rilievo d\u00e0 vita a una vasta gamma di condizioni climatiche.\nTemperature.\nLe temperature generalmente decrescono da sud a nord. Le temperature medie annuali superano i 20\u00a0\u00b0C nella valle del Fiume delle Perle. Scendono a 15-20\u00a0\u00b0C lungo il medio e basso corso dello Yangtze, a circa 10\u00a0\u00b0C nella Cina del Nord e nella parte meridionale dello Xinjiang, e a 5\u00a0\u00b0C nell'area meridionale del Nord-est, nella parte settentrionale dello Xinjiang, e in luoghi in prossimit\u00e0 della Grande Muraglia. Scendono al di sotto degli 0\u00a0\u00b0C (il punto di congelamento) nella parte settentrionale dello Heilongjiang. L'escursione termica annua tra l'estremo sud e l'estremo nord \u00e8 di circa 48\u00a0\u00b0C. Tranne poche eccezioni, gennaio \u00e8 il mese pi\u00f9 freddo e luglio quello pi\u00f9 caldo.\nA sud della linea monti Qin-fiume Huai, le temperature medie di gennaio aumentano progressivamente, innalzandosi dal punto di congelamento a 22\u00a0\u00b0C sulla costa meridionale dell'isola di Hainan. La neve cade raramente, e i fiumi non gelano. A nord di questa linea, le temperature scendono dal punto di congelamento a -28\u00a0\u00b0C nella parte settentrionale dello Heilongjiang.\nIn aprile le temperature medie superano il punto di congelamento in ogni parte della Cina, fatta eccezione per l'estremit\u00e0 settentrionale dello Heilongjiang. Durante questo periodo le temperature medie nella pianura del Nord-est sono di 2-8\u00a0\u00b0C, e nella vasta pianura tra Pechino e Shanghai di 12-15\u00a0\u00b0C. A sud dei monti Nan le temperature medie sono considerevolmente pi\u00f9 alte di 20\u00a0\u00b0C. Lungo le coste del Guangdong meridionale, i salici iniziano a fiorire alla fine di gennaio, ma a Pechino la fioritura dei salici sopraggiunge pi\u00f9 tardi, ai primi di aprile.\nIn estate l'escursione termica tra Cina del Nord e Cina del Sud \u00e8 piuttosto piccola. In luglio la differenza di temperature tra Guangzhou e Pechino \u00e8 appena di circa 3\u00a0\u00b0C, e le isoterme di luglio corrono pressoch\u00e9 parallele alla linea costiera. In luglio l'isoterma dei 28\u00a0\u00b0C comprende un'area molto vasta. Le localit\u00e0 pi\u00f9 calde della Cina si trovano lungo le vallate dello Yangtze medio e inferiore. Le temperature medie di luglio a Nanchang e Changsha superano di molto i 29\u00a0\u00b0C, e in molte annate superano i 30\u00a0\u00b0C.\nNella Cina del Nord gli autunni sono generalmente pi\u00f9 freddi delle primavere. Le temperature medie di ottobre a Pechino sono di circa 13\u00a0\u00b0C, e quelle di aprile di circa 14\u00a0\u00b0C. Nella Cina del Sud \u00e8 vero il contrario. Le temperature medie di ottobre a Guangzhou sono di 24\u00a0\u00b0C, ma ad aprile sono di appena 21\u00a0\u00b0C circa.\nLe regioni lungo il corso medio e inferiore dello Huang He sono quelle in cui si sono sviluppate per prime la civilt\u00e0 e l'agricoltura cinesi. Nell'area le varie stagioni sono ben delineate, e la durata di ognuna di esse \u00e8 uguale. In altre parti della Cina, tuttavia, la durata e le date iniziali e finali di ogni stagione variano tra le diverse regioni. L'estate \u00e8 inesistente nello Heilongjiang settentrionale, mentre l'inverno \u00e8 del tutto sconosciuto nel Guangdong meridionale. A Kunming, sull'altopiano dello Yunnan, il clima \u00e8 mite durante tutto l'anno, ed estati e inverni sono molto brevi.\nIn generale, a sud della linea monti Qin-fiume Huai le temperature medie diurne scendono raramente al di sotto del punto di congelamento, tanto che l'agricoltura pu\u00f2 essere praticata in ogni periodo dell'anno. Nella valle dello Yangtze ogni anno si hanno solitamente due raccolti, ma a nord della Grande Muraglia \u00e8 possibile solamente un unico raccolto annuale.\nPrecipitazioni.\nLe precipitazioni in Cina generalmente seguono lo stesso andamento delle temperature, diminuendo dirigendosi da sud-est a nord-ovest. In certe localit\u00e0 lungo la costa sud-orientale cadono ogni anno pi\u00f9 di 2000 mm di pioggia. La valle dello Yangtze riceve circa 1000-1150 mm di pioggia. Pi\u00f9 a nord, nella valle del fiume Huai, le precipitazioni annue scendono a circa 880 mm. Lungo il corso inferiore dello Huang He, cadono annualmente appena 500-650 mm di pioggia. La pianura del Nord-est generalmente riceve pi\u00f9 precipitazioni di quella della Cina del Nord, e sui monti Changbai si registrano picchi di 1000 mm di pioggia o pi\u00f9.\nIl monsone di sud-est perde gran parte della sua umidit\u00e0 quando raggiunge la parte settentrionale dell'altopiano del Loess, dove le precipitazioni annue si riducono a 300-500 mm. A nord-ovest di una linea immaginaria che corre lungo i monti Da Hinggan (Grande Khingan), Yin, Lang, Qilian e Altun, le precipitazioni annue sono inferiori ai 250 mm. Poich\u00e9 queste regioni sono distanti dal mare, le alte montagne impediscono al monsone meridionale di raggiungerle, e nella zona si trovano solamente praterie. Nella Mongolia Interna occidentale, nel corridoio del Gansu e nel bacino del Tarim, le precipitazioni annue scendono a 100 mm o ancora meno. Queste sono aree di deserto vero e proprio, dove talvolta il terreno non riceve una sola goccia di umidit\u00e0 per diversi anni.\nIl bacino della Zungaria e la valle del fiume Ili, nello Xinjiang settentrionale, sono aperti all'influenza dei venti occidentali, e qui le precipitazioni sono pi\u00f9 intense. Le precipitazioni sull'altopiano del Tibet, seguendo l'andamento generale, diminuiscono da sud-est a nord-ovest. Nelle vallate della parte sud-orientale dell'altopiano cadono ogni anno pi\u00f9 di 1000 mm di pioggia, e il suo margine orientale ne riceve 500 mm. Tuttavia, nel settore settentrionale dell'altopiano, nel bacino del Qaidam, racchiuso dai monti, cadono ogni anno appena 100-250 mm di pioggia.\nL'alta variabilit\u00e0 delle precipitazioni \u00e8 un'altra delle caratteristiche del clima della Cina. Solitamente, la variabilit\u00e0 sale man mano che scendono i valori annui delle precipitazioni, circostanza che \u00e8 strettamente connessa all'elevata frequenza di siccit\u00e0 e inondazioni del Paese. Le piogge primaverili rivestono una grande importanza per gli agricoltori cinesi, ma la primavera \u00e8 anche la stagione con la pi\u00f9 alta variabilit\u00e0. Nella Cina del Sud la variabilit\u00e0 supera il 40 per cento, lungo lo Yangtze \u00e8 di circa il 45 per cento, e nella Cina del Nord \u00e8 di oltre il 50 per cento. La variabilit\u00e0 su una vasta area della Cina del Nord supera il 70 per cento in alcuni luoghi; a est di Pechino, per esempio, la variabilit\u00e0 delle precipitazioni primaverili pu\u00f2 superare addirittura l'80 per cento, valori riscontrabili anche nella parte centrale dell'altopiano Yunnan-Guizhou.\nLa pioggia cade per lo pi\u00f9 nei mesi estivi, quando le piante hanno maggiore necessit\u00e0 di acqua. Questo \u00e8 un importante vantaggio per gli agricoltori, ma le piogge estive sono solitamente troppo intense. In luglio, quando il fronte meteorologico si sposta verso nord, i cicloni (regioni in cui i venti circolano attorno a centri di bassa pressione atmosferica) sono molto pi\u00f9 attivi nella Cina del Nord che in quella del Sud, e il Nord inizia a ricevere piogge pi\u00f9 intense. Pi\u00f9 della met\u00e0 della pianura della Cina del Nord riceve ogni giorno 20 mm di pioggia, e in alcune localit\u00e0 questo valore pu\u00f2 salire a 25 mm o pi\u00f9. Durante questo periodo, le aree a sud dello Yangtze sono coperte dalla massa d'aria pacifica tropicale, quindi il tempo diviene relativamente stabile, la quantit\u00e0 delle precipitazioni diminuisce, e la loro intensit\u00e0 media diviene minore di quella di luglio. L'intensit\u00e0 delle piogge di agosto \u00e8 in generale minore di quelle di luglio.\nNelle regioni costiere sud-orientali, attorno Fuzhou e Shantou, in un unico giorno possono cadere fino a quasi 300 mm di pioggia. Valori cos\u00ec estremi sono direttamente correlati all'elevata frequenza di tifoni (cicloni tropicali) che colpiscono questa parte della costa, generalmente durante il periodo che va da maggio a novembre; luglio, agosto e settembre sono i mesi in cui i tifoni sono maggiormente frequenti.\nIn maggio, i tifoni solitamente colpiscono la costa a sud di Shantou. Verso la fine di giugno iniziano a spostarsi verso nord, arrivando nella regione tra Shantou e Wenzhou, e dopo luglio invadono le aree a nord di Wenzhou. Agosto riscontra la pi\u00f9 alta frequenza di tifoni: oltre un terzo dei tifoni che colpiscono la Cina arrivano in questo mese. Dopo settembre la frequenza dei tifoni diminuisce, e il fronte meteorologico si sposta nuovamente verso sud. In ottobre, i tifoni generalmente ripiegano a sud di Wenzhou; gli ultimi tifoni, che arrivano in novembre e dicembre, colpiscono le zone a sud di Shantou.\nFlora e fauna.\nFlora.\nLa grande diversit\u00e0 topografica e climatica della Cina ha prodotto tutta un'intera gamma di tipi naturali di vegetazione. Il Paese ospita in tutto circa 30.000 specie di spermatofite, appartenenti a circa 2700 generi; oltre 200 di questi generi sono endemici della Cina. Vi sono circa 2500 specie di piante arboree, tra cui rappresentanti di circa il 95 per cento dei tipi noti di latifoglie. Molti di questi alberi rivestono una grande importanza economica, quali l'albero del tung, l'albero della canfora, l'albero della lacca (\"Rhus verniciflua\"), l'anice stellato (da cui si ricava un olio usato come additivo aromatizzante) e il ligustro lucido (\"Ligustrum lucidum\").\nA contribuire alla variet\u00e0 e alla mescolanza di piante tropicali e temperate in Cina vi sono fattori quali la mancanza di barriere topografiche insormontabili, come ampi tratti di deserto, tra le zone tropicali, temperate e subalpine; un sistema di venti alterno tra inverno ed estate; e il frequente manifestarsi di cicloni. Se, ad esempio, si paragona la vegetazione della provincia dello Heilongjiang nel Nord con quella della provincia del Guangdong nel Sud, \u00e8 molto difficile trovare una singola specie di pianta comune ad entrambe le aree, fatta eccezione per alcune piante erbacee. Nella zona della taiga (foresta boreale) lungo il confine settentrionale della Cina o sulle alte montagne, d'altro canto, vi sono molte specie di piante rinvenibili anche nelle regioni situate entro i confini del Circolo Polare Artico, mentre nelle aree tropicali cinesi vi sono specie che crescono anche a sud dell'Equatore. Tuttavia, dal punto di vista ecologico, le foreste tropicali della Cina del Sud generalmente non si differenziano molto da quelle dell'Indonesia e di altri Paesi del Sud-est asiatico, e la vegetazione che si sviluppa nei deserti e nelle steppe della Cina nord-occidentale \u00e8 strettamente simile a quella presente in Mongolia o nel Kazakistan. Inoltre, la taiga cinese che si sviluppa lungo la frontiera con la Russia \u00e8 essenzialmente identica a quella della Siberia.\nUn viaggiatore in Cina pu\u00f2 incontrare praticamente tutti i tipi di vegetazione naturale propri dell'emisfero boreale, fatta eccezione per le specie tipiche della tundra polare. Vi sono paludi di mangrovie lungo le coste del mar Cinese Meridionale; foreste pluviali sull'isola di Hainan e nello Yunnan meridionale; e altrove deserti, steppe, prati e savane, nonch\u00e9 regioni nelle quali prevalgono conifere e latifoglie sempreverdi e decidue, sia tropicali che temperate.\nLa Cina pu\u00f2 essere suddivisa - all'incirca lungo una diagonale che va da sud-ovest a nord-est - in due zone di vegetazione completamente differenti: il nord-ovest arido e il sud-est umido. L'area tropicale, equivalente al sud-est umido, \u00e8 geograficamente maggiormente correlata con l'Asia sud-orientale. Nel nord-ovest, dove prevalgono condizioni desertiche, vi sono vaste aree di rada vegetazione resistente alla siccit\u00e0; entro queste aree, nelle zone pianeggianti e nelle depressioni, sorgono chiazze di piante tolleranti al sale, in particolare nelle regioni della Zungaria, del Qaidam e del Gobi. Il margine meridionale del Gobi \u00e8 cinto da una larga fascia di praterie.\nFauna.\nLa profusione di tipi di vegetazione e la variet\u00e0 del rilievo hanno consentito lo sviluppo di una grande variet\u00e0 di vita animale e hanno permesso la sopravvivenza ad animali altrimenti estinti altrove. Particolarmente rilevanti tra questi sopravvissuti sono il grande pesce spatola dello Yangtze, la specie di piccolo alligatore propria della Cina orientale e centrale, e la salamandra gigante (imparentata con la salamandra gigante del Giappone e la salamandra alligatore americana) della Cina occidentale. La diversit\u00e0 di vita animale \u00e8 forse maggiore sulle catene e nelle vallate del Tibet e del Sichuan; quest'ultima provincia in particolare \u00e8 famosa per essere la dimora del panda gigante. Il takin (una specie di antilope caprina), numerose specie di fagiani, e un'intera variet\u00e0 di garruli sghignazzanti sono presenti su tutte le catene montuose cinesi. La Cina sembra essere uno dei principali centri di dispersione della famiglia delle carpe, nonch\u00e9 dei pesci gatto del Vecchio Mondo.\nLe affinit\u00e0 regionali della fauna cinese sono complesse. Quella del Nord-est presenta somiglianze con la fauna delle foreste siberiane. Animali tipici dell'Asia centrale abitano le steppe pi\u00f9 ospitali della Cina settentrionale. La fauna che popola le grandi catene montuose \u00e8 di tipo paleartico (appartenente cio\u00e8 alla regione biogeografica che comprende l'Europa, l'Asia a nord dell'Himalaya, l'Arabia settentrionale e l'Africa a nord del Sahara), ma con specie o generi distintamente cinesi. Verso sud-est le pianure e le montagne permettono parimenti accesso diretto alla regione orientale. Questa parte della Cina presenta una completa transizione dalla fauna paleartica della zona temperata alla ricchezza delle forme tropicali caratteristiche dell'Asia sud-orientale. Specie tropicali di rettili, anfibi, uccelli e mammiferi predominano nelle province cinesi pi\u00f9 meridionali."}
{"id": "2362073", "revid": "1798099", "url": "https://it.wikipedia.org/wiki?curid=2362073", "title": "Stalin vs. Martians", "text": "Stalin vs. Martians \u00e8 un videogioco strategico in tempo reale sviluppato dalla Black Wing Foundation, dalla Dreamlore e dalla N-Game, pubblicato il 29 aprile 2009. Il gioco \u00e8 una parodia dei giochi di strategia sulla seconda guerra mondiale, e utilizza un umorismo surreale.\nAccoglienza.\nIl gioco ha ricevuto critiche durissime dalla stampa, tra queste \"Gamespot\" che ha dato un voto di 1.5/10 al gioco considerandolo \"forse il peggiore videogioco strategico in tempo reale mai creato.\""}
{"id": "2362074", "revid": "552841", "url": "https://it.wikipedia.org/wiki?curid=2362074", "title": "Pallanuoto ai XVI Giochi del Mediterraneo - Qualificazioni gruppo A", "text": ""}
{"id": "2362076", "revid": "287204", "url": "https://it.wikipedia.org/wiki?curid=2362076", "title": "Sarah Fisher", "text": "Corse la sua prima 500 Miglia di Indianapolis a 19 anni nel 2000, diventando la terza donna in assoluto a prenderne parte dopo Janet Guthrie e Lyn St. James. Nella stessa stagione conquist\u00f2 anche un terzo posto in Kentucky.\nDal 2008 disputa la 500 Miglia con la sua squadra, la \"Sarah Fisher Racing\"."}
{"id": "2362079", "revid": "104458", "url": "https://it.wikipedia.org/wiki?curid=2362079", "title": "Piz Duan", "text": "Il Piz Duan (3.131\u00a0 - detto anche \"Pizzo della Duana\") \u00e8 una montagna delle Alpi del Platta nelle Alpi Retiche occidentali. Si trova in Svizzera nel Canton Grigioni.\nDescrizione.\n\u00c8 situato nel territorio del comune di Bregaglia. Alle sue pendici nasce il fiume Mera."}
{"id": "2362082", "revid": "24443", "url": "https://it.wikipedia.org/wiki?curid=2362082", "title": "Pizzo della Duana", "text": ""}
{"id": "2362084", "revid": "287204", "url": "https://it.wikipedia.org/wiki?curid=2362084", "title": "Buteo auguralis", "text": "La poiana collorosso (Buteo auguralis, Salvadori 1865) \u00e8 un uccello della famiglia degli Accipitridi dell'ordine degli Accipitriformi.\nSistematica.\n\"Buteo auguralis\" non ha sottospecie, \u00e8 monotipico.\nDistribuzione e habitat.\nQuesto uccello \u00e8 molto diffuso nelle regioni aperte di tutta l'Africa occidentale e centrale, nonch\u00e9 nel Sahel. Si trova anche in Angola."}
{"id": "2362086", "revid": "1086846", "url": "https://it.wikipedia.org/wiki?curid=2362086", "title": "Bengt S\u00e6ternes", "text": "Carriera.\nGiocatore.\nClub.\nS\u00e6ternes ha iniziato la carriera nella squadra della sua citt\u00e0, l'Egersund. \u00c8 stato un calciatore importante nella squadra che ha raggiunto la promozione in seconda divisione nel 1992, ma successivamente \u00e8 stato ceduto, non essendo ritenuto all'altezza. In seguito, ha militato nell'Eiger e nel . Proprio nel Viking, \u00e8 stato soltanto utilizzato come riserva dal tecnico Povl Erik Andreasen, visto anche il balzo dalla terza divisione alla Tippeligaen. Nella stagione successiva, per ottenere maggiore spazio, \u00e8 passato all'Odd Grenland. Prima del campionato 1998, \u00e8 stato ceduto al Bod\u00f8/Glimt, club dove si \u00e8 fatto un nome a livello nazionale. \u00c8 rimasto in squadra per quattro stagioni, segnando sessantuno reti in centotrentuno apparizioni.\nNel corso del 2002, \u00e8 stato ingaggiato dai belgi del Bruges. Nonostante un buon successo al livello di risultati e marcature, non \u00e8 mai riuscito a conquistare un posto da titolare nella nuova squadra ed ha preferito ritornare in Norvegia, al Brann. Dopo un inizio non molto brillante, si \u00e8 rivelato una pedina fondamentale per il club. Le sue reti hanno infatti aiutato il Brann a raggiungere il terzo posto nel campionato 2004 e hanno consentito alla squadra di ottenere la vittoria in Norgesmesterskapet, a ventidue anni dall'ultima affermazione. Nel 2006, \u00e8 stato un elemento importante del club, che si \u00e8 classificato secondo nella Tippeligaen.\nIl 10 luglio 2007, ha giocato l'ultima partita per il Brann, poich\u00e9 l'Odense ne ha acquistato le prestazioni. S\u00e6ternes ha lasciato la sua vecchia squadra per alcuni dissidi, nati dopo il suo rifiuto di passare al Troms\u00f8. La sua esperienza in Danimarca, comunque, \u00e8 stata costellata da infortuni ed ha potuto giocare solo undici partite totali, mettendo a segno una rete. Il 2 gennaio 2008, ha firmato un contratto fino al 2010 con il V\u00e5lerenga. Al termine di questo accordo, torn\u00f2 al Viking. Il 9 gennaio 2012 \u00e8 stata annunciata la sua separazione dal club.\nIl 29 marzo 2012 annunci\u00f2 d'aver ricevuto un'offerta per un ruolo nello staff tecnico di una squadra, di cui non rivel\u00f2 il nome, che lo port\u00f2 a considerare l'ipotesi di ritirarsi.\nNazionale.\nS\u00e6ternes ha giocato tre partite per la : ha debuttato 30 maggio 1996, nella partita vinta per uno a zero contro l'. Ha poi disputato sette partite per la Nazionale maggiore, senza mai andare a segno. L'esordio \u00e8 arrivato nella sfida tra e , del 22 maggio 2005, conclusasi con un pareggio per uno a uno.\nAllenatore.\nDal 2013, fu scelto come allenatore dell'Egersund. Il 5 novembre 2014, rinnov\u00f2 il contratto che lo legava al club anche per la stagione seguente. Ci\u00f2 nonostante, il 16 novembre S\u00e6ternes risolse questo accordo per diventare il nuovo allenatore del Sandnes Ulf. Il 19 novembre, lo stesso Sandnes Ulf conferm\u00f2 l'ingaggio di S\u00e6ternes e fiss\u00f2 la sua presentazione per il giorno stesso: si leg\u00f2 al club con un contratto triennale. Il 21 febbraio 2017 rinnov\u00f2 il contratto con il Sandnes Ulf fino al campionato 2019."}
{"id": "2362093", "revid": "1573940", "url": "https://it.wikipedia.org/wiki?curid=2362093", "title": "Buteo brachypterus", "text": "La poiana del Madagascar (Buteo brachypterus ) \u00e8 un uccello della famiglia degli Accipitridi.\nDistribuzione e habitat.\nQuesto uccello \u00e8 endemico delle regioni boschive del Madagascar."}
{"id": "2362095", "revid": "2163589", "url": "https://it.wikipedia.org/wiki?curid=2362095", "title": "Achille Peretti (artista)", "text": "Biografia.\nNel corso degli anni settanta dell'Ottocento frequenter\u00e0 l'Accademia di Brera a Milano sotto la guida di Giuseppe Bertini (pittura), Raffaele Casnedi (disegno di figura), Luigi Riccardi (paesaggio), Luigi Bisi (prospettiva) e Antonio Caimi (storia dell'arte). Otterr\u00e0 numerosi premi e riconoscimenti, fino a primeggiare nel 1878 nella prova finale della \"Scuola di Pittura riunite\". Compagno di corso e compaesano di Cesare Tallone frequent\u00f2 l'ambiente della scapigliatura milanese.\nMembro della sezione alessandrina della Prima Internazionale viene descritto dalla polizia come un \"fanatico internazionalista\", un nulla facente che \"vorrebbe rovesciato ogni ordine di cose tanto per pescare nel torbido\". \nEmigr\u00f2 negli Stati Uniti nei primi anni ottanta in seguito alla repressione del movimento internazionalista da parte del governo italiano. Dopo aver viaggiato in diverse citt\u00e0 della costa meridionale della Louisiana e a Chicago si stabil\u00ec definitivamente a New Orleans. Ottenne nel 1890 la cittadinanza statunitense e a partire dal 1903 fino alla morte visse al 632 di St. Peter Street nel quartiere francese di New Orleans. Nella stessa abitazione dimorer\u00e0 anni dopo il drammaturgo americano Tennessee Williams.\nOpere.\nNumerose guide turistiche e storie dell'arte americana ne ricordano l'importanza. Note sono le sue decorazioni di diverse chiese a Chicago e in Louisiana. In particolare ispirandosi a Raffaello affresc\u00f2 la chiesa di San Giovanni Battista a New Orleans.\nI suoi ritratti e paesaggi rappresentano le migliori espressioni del verismo pittorico italiano. Parallelamente si occup\u00f2 di decorazioni in legno, stucchi, gessi e miniature."}
{"id": "2362096", "revid": "1573940", "url": "https://it.wikipedia.org/wiki?curid=2362096", "title": "Duan", "text": ""}
{"id": "2362103", "revid": "287204", "url": "https://it.wikipedia.org/wiki?curid=2362103", "title": "Gran Premio del Giappone 1992", "text": "Il Gran Premio del Giappone 1992 si \u00e8 svolto domenica 25 ottobre 1992 sul Circuito di Suzuka. Riccardo Patrese su Williams ha raggiunto per la sesta ed ultima volta in carriera il primo gradino del podio ed \u00e8 stato seguito da Gerhard Berger su McLaren e da Martin Brundle su Benetton.\nQualifiche.\nLa sessione di qualifiche del sabato \u00e8 resa pressoch\u00e9 inutile dalla pioggia e la griglia \u00e8 quindi formata in base ai tempi fatti segnare il venerd\u00ec. Mansell conquista la tredicesima pole position stagionale, davanti al compagno di squadra Patrese; seguono Senna, Berger, Schumacher, Herbert, H\u00e4kkinen, Comas, De Cesaris e Boutsen. In difficolt\u00e0 le Ferrari, con Larini undicesimo e Alesi addirittura quindicesimo; male anche Brundle, colpito da un'intossicazione alimentare e solo tredicesimo.\nGara.\nAl via Mansell mantiene il comando della corsa, guadagnando subito un gran vantaggio sul compagno di squadra Patrese. Dietro ai due piloti della Williams Senna si ritira quasi subito col motore in fumo, mentre Berger effettua un pit stop anticipato, lasciando cos\u00ec il terzo posto a Schumacher. Il tedesco si ritira dopo tredici giri, cedendo la posizione al sorprendente Herbert; tuttavia il pilota della Lotus deve abbandonare la gara appena due passaggi pi\u00f9 tardi, tradito dal cambio della sua vettura. Dopo i cambi gomme Mansell mantiene la prima posizione, davanti a Patrese, Berger, H\u00e4kkinen, Brundle, Comas e De Cesaris; al 36\u00ba giro il pilota inglese rallenta improvvisamente, lasciando passare il compagno di squadra e cominciando poi a tallonarlo. Mansell si ritira per\u00f2 al 44\u00ba giro per problemi al motore, proprio nel momento in cui anche H\u00e4kkinen \u00e8 costretto all'abbandono per lo stesso inconveniente; Patrese conquista cos\u00ec la testa della corsa, mantenendola fino alla fine e andando a vincere per la prima volta nella stagione, davanti a Berger, Brundle, De Cesaris, Alesi e Fittipaldi."}
{"id": "2362110", "revid": "599013", "url": "https://it.wikipedia.org/wiki?curid=2362110", "title": "Daniel Nannskog", "text": "Carriera.\nClub.\nNannskog ha iniziato la carriera nell'H\u00f6gaborgs BK da giovane ed \u00e8 diventato un noto goleador. All'et\u00e0 di quindici anni, tuttavia, ha abbandonato il calcio per dedicarsi alla pallamano. \u00c8 poi tornato a giocare a calcio quattro anni dopo. Dopo il suo ritorno, ha giocato per due stagioni all'H\u00f6gaborgs, prima di trasferirsi al , nella Allsvenskan. Il suo periodo al Malm\u00f6 FF, comunque, \u00e8 stato avaro di soddisfazioni, ma le sue reti sono state importanti per portare la squadra in Coppa UEFA. Nel campionato seguente \u00e8 stato ceduto nella Superettan, seconda divisione svedese, per militare con il Djurg\u00e5rden. Non \u00e8 riuscito ad affermarsi neppure qui e si \u00e8 cos\u00ec trasferito in diversi club di Stoccolma.\nA ventisette anni, \u00e8 stato acquistato dal Landskrona BoIS, voluto dal tecnico che ha poi ritrovato allo Stab\u00e6k, Jan J\u00f6nsson. Durante il periodo nelle piccole squadre di Stoccolma, \u00e8 diventato padre e questo lo ha aiutato nella sua crescita. Nella prima stagione al club, la squadra si \u00e8 classificata seconda ed ha raggiunto la promozione, con Nannskog che ha vinto la classifica marcatori con ventuno reti. \u00c8 rimasto al Landskrona anche in Allsvenskan, dove ha fatto molto bene, diventando il miglior realizzatore della squadra con undici reti, svolgendo un ruolo importante nel raggiungimento della salvezza, appena sopra la zona play-off. Dopo il campionato 2002, ha accettato una ricca offerta dai cinesi del Sichuan.\nCon il Sichuan, ha firmato un contratto biennale. \u00c8 stato riportato l'interessamento anche da parte del Brann, ma la maggiore disponibilit\u00e0 economica della squadra cinese ha fatto la differenza. \u00c8 rimasto per un anno e mezzo, poich\u00e9 ha poi accettato di passare allo Stab\u00e6k, richiamato dal vecchio tecnico J\u00f6nsson. In riferimento alla sua esperienza in estremo Oriente, Nannskog l'ha definita frustrante, perch\u00e9 non ha imparato la lingua cinese e ci\u00f2 lo ha messo in difficolt\u00e0 con i suoi compagni di squadra.\nNel primo campionato in Norvegia, lo Stab\u00e6k ha partecipato all'Adeccoligaen, la seconda divisione del campionato norvegese. La squadra di Nannskog ha ottenuto immediatamente la promozione e lo svedese \u00e8 diventato capocannoniere, con lo \"score\" di ventisette reti in ventinove partite. Nel 2006, ha debuttato in Tippeligaen e, anche grazie alle sue reti, lo Stab\u00e6k si \u00e8 classificato quinto, a ridosso della qualificazione in Coppa UEFA. Nannskog ha vinto la classifica marcatori con diciannove reti, una in pi\u00f9 del compagno di squadra Veigar P\u00e1ll Gunnarsson. Nel campionato 2007, lo Stab\u00e6k \u00e8 arrivato secondo in campionato, dietro al Brann di Thorstein Helstad, autore di ventidue reti. Nannskog ha nuovamente siglato diciannove gol.\nLo Stab\u00e6k \u00e8 stato protagonista di un bel calcio nella prima parte del campionato 2008, con Nannskog parte integrante della squadra. Un esempio del suo apporto al club \u00e8 arrivato con la doppietta in trasferta, sul campo dell'Hamarkameratene, nella quinta giornata. Il 14 settembre, Nannskog ha segnato una quaterna, nel sei a zero sullo Str\u00f8msgodset, portandosi cos\u00ec al comando della classifica marcatori e aiutando lo Stab\u00e6k ad ottenere un vantaggio di sei punti sulla seconda squadra in classifica, a sei gare dal termine del campionato. Dieci giorni dopo, ha realizzato una doppietta in semifinale di Norgesmesterskapet, contribuendo all'eliminazione del Molde, sconfitto tre a zero. Il 29 settembre, ha segnato il centesimo gol per lo Stab\u00e6k, grazie alla doppietta realizzata sempre contro il Molde, questa volta in campionato.\nLo Stab\u00e6k ha vinto cos\u00ec il campionato per la prima volta nella sua storia e Nannskog \u00e8 stato nuovamente il capocannonniere, con sedici reti, quattro in pi\u00f9 del compagno di squadra e connazionale Johan Andersson. La squadra non ha centrato, per\u00f2, la vittoria in Coppa, andata al V\u00e5lerenga.\nNel 2009, lo Stab\u00e6k si \u00e8 aggiudicato il primo trofeo con la vittoria nella Superfinalen, grazie al tre a uno sul V\u00e5lerenga. Nannskog ha messo a segno la prima rete del match. Il 23 novembre 2010, ha dichiarato la sua volont\u00e0 di dare l'addio al calcio.\nNazionale.\nHa debuttato per la il 14 gennaio 2007, nell'amichevole contro il . La prima rete \u00e8 arrivata il 21 gennaio dello stesso anno, contro l', in una gara conclusasi sull'uno a uno. A gennaio 2009, ha partecipato all'annuale tour in Nord America della Nazionale scandinava. Il 25 gennaio 2009, ha realizzato la sua seconda rete per la Svezia, nella sconfitta per tre a due contro gli ."}
{"id": "2362117", "revid": "122956638", "url": "https://it.wikipedia.org/wiki?curid=2362117", "title": "Gran Premio d'Australia 1992", "text": "Il Gran Premio d'Australia 1992 si \u00e8 svolto domenica 8 novembre 1992 sul Circuito di Adelaide. La gara \u00e8 stata vinta da Gerhard Berger su McLaren seguito dalle due Benetton di Michael Schumacher e Martin Brundle. Questo gran premio segna l'ultima apparizione in F1 per Stefano Modena, Olivier Grouillard, Jan Lammers, e Maur\u00edcio Gugelmin. Anche Nigel Mansell aveva annunciato il suo ritiro dalla F1, salvo poi ritornare tra le ultime gare della stagione 1994 e alcune gare della stagione 1995.\nQualifiche.\nMansell ottiene l'ennesima pole position, la quattordicesima nella stagione; alle sue spalle si piazzano Senna, Patrese, Berger, Schumacher, Alesi, De Cesaris, Brundle, Comas e H\u00e4kkinen.\nGara.\nAl via i piloti di testa mantengono le proprie posizioni, mentre una collisione a centro gruppo elimina Martini, Alboreto e Grouillard. Mansell e Senna duellano per la prima posizione fino al 19\u00ba giro, quando il brasiliano tampona violentemente il rivale, costringendo entrambi al ritiro. Berger, Patrese e Schumacher si trovano dunque a lottare per le prime posizioni: l'italiano approfitta delle soste degli altri due per isolarsi al comando, ma \u00e8 poi costretto al ritiro da problemi al motore. Berger conquista cos\u00ec la sua seconda vittoria stagionale davanti a Schumacher, Brundle, Alesi, Boutsen e Modena. Il tedesco della Benetton, con il secondo posto ottenuto, scavalca nel campionato piloti il pluricampione Ayrton Senna, giungendo terzo in classifica finale alla prima stagione completa in F1."}
{"id": "2362118", "revid": "1305772", "url": "https://it.wikipedia.org/wiki?curid=2362118", "title": "Boveri", "text": ""}
{"id": "2362119", "revid": "424673", "url": "https://it.wikipedia.org/wiki?curid=2362119", "title": "M\u00e1rcio Passos de Albuquerque", "text": ""}
{"id": "2362120", "revid": "228587", "url": "https://it.wikipedia.org/wiki?curid=2362120", "title": "Coalizione per il Cambiamento", "text": "La Coalizione per il Cambiamento (in spagnolo: \"Coalici\u00f3n por el Cambio\") \u00e8 un'alleanza elettorale di partiti di centrodestra, riuniti nella coalizione Alianza por Chile (Unione Democratica Indipendente, Rinnovamento Nazionale) e partiti di centro come ChilePrimero ed altri movimenti politici, fondata nel 2009 per sostenere la candidatura di Sebasti\u00e1n Pi\u00f1era alle elezioni presidenziali del 2009.\nStoria.\nDopo aver abbandonato il Partito per la Democrazia e quindi la Concertazione dei Partiti per la Democrazia (\"Concertaci\u00f3n de Partidos por la Democracia\") e dopo aver fondato il partito politico ChilePrimero, il senatore Fernando Flores ha stretto un'alleanza sia con Carlos Cantero, che ha a sua volta abbandonato Rinnovamento Nazionale per fondare il movimento Grande Nord affiliato a ChilePrimero, che con Carlos Bianchi e Adolfo Zald\u00edvar, ex-democristiano.\nQuesto gruppo dei senatori avrebbe avuto un ruolo chiave per riuscire a creare un governo retto dalle destre dell'Alleanza per il Cile, nonostante i contrasti per un a disputa sulla sigla \"UDI\", che avrebbe dovuto essere di un partito dei senatori, ma gi\u00e0 usata dall'Unione Democratica Indipendente.\nDopo avendo creato lo slogan \"Cile pulito. Vota felice\" (Cile Limpio. Votare Feliz, precedentemente Por ONU Cile Limpio), si gener\u00f2 una separazione tra i membri fondatori di ChilePrimero per via della posizione che il partito avrebbe preso prima delle elezioni presidenziali e parlamentari del 2009. Nel frattempo, Jorge Schaulsohn e Fernando Flores sostennero Sebasti\u00e1n Pi\u00f1era, candidato della coalizione di centro-destra, Alleanza per il Cile, mentre Esteban Valenzuela, anche lui parlamentare, si oppose a che ChilePrimero entrasse a farne parte e si schier\u00f2 in favore di Marco Enr\u00edquez-Ominami. Il supporto per Sebasti\u00e1n Pi\u00f1era dalla parte di ChilePrimero \u00e8 stato reso ufficiale il 6 maggio 2009, convincendo i partiti che componevano l'Alleanza per il Cile a sciogliere questa e a creare una coalizione di centro-destra, denominata appunto Coalizione per il Cambiamento. Della coalizione fa parte:"}
{"id": "2362122", "revid": "287204", "url": "https://it.wikipedia.org/wiki?curid=2362122", "title": "Marcio Emerson Passos", "text": ""}
{"id": "2362125", "revid": "118181070", "url": "https://it.wikipedia.org/wiki?curid=2362125", "title": "Walter Boveri", "text": "Biografia.\nGli antenati di Walter Boveri erano originari della Savoia e all'inizio del XVII secolo si stabilirono dapprima nella cittadina della Bassa Franconia Iphofen, poi nel 1835 a Bamberga. Nel 1865 nacque Walter, terzo di quattro figli del medico Theodor Boveri. Il secondo figlio, chiamato Theodor come il padre, divenne un noto biologo. A 17 anni Walter Boveri entr\u00f2 nella scuola di meccanica reale a Norimberga. La concluse nel 1885 e si trasfer\u00ec in Svizzera. L\u00e0 fu inizialmente volontario e poco dopo capo montatore per gli impianti elettrici nella fabbrica meccanica Oerlikon (MFO). La giornalista Margret Boveri era sua nipote, figlia del fratello Theodor e di Marcella O'Grady Boveri. \nNel 1887 Charles Eugene Lancelot Brown, il direttore tecnico della MFO, cominci\u00f2 a pensare alla fondazione di una ditta propria. Brown si un\u00ec a lui e inizi\u00f2 a cercare investitori, ma per diversi anni le sue ricerche rimasero infruttuose. Nel 1891 spos\u00f2 Victoire Baumann; un anno prima aveva ricevuto dal suo futuro suocero, l'industriale della seta zurighese Conrad Baumann, un generoso prestito. Nel dicembre 1890 Brown e Boveri stipularono un contratto di associazione, tre mesi pi\u00f9 tardi scelsero Baden come sede societaria. La fondazione della Brown, Boveri &amp; Cie. (BBC) ebbe luogo il 2 ottobre 1891. Due anni pi\u00f9 tardi Boveri ricevette la cittadinanza svizzera.\nBrown si occupava delle necessit\u00e0 tecniche dell'impresa, mentre Boveri, sebbene tecnicamente ugualmente dotato, assunse sempre pi\u00f9 il ruolo del leader commerciale con visione. Suo \u00e8 il merito dell'ampliamento, a partire dal 1900, della BBC fino a diventare un grosso gruppo internazionale. Parallelamente alla costruzione della centrale elettrica di Ruppoldingen, nel 1894 Boveri fond\u00f2 la \"Elektrizit\u00e4tswerke Olten-Aarburg AG\", che nel 1936 venne acquisita dalla Aare-Tessin AG f\u00fcr Elektrizit\u00e4t (Atel). Arriv\u00f2 cos\u00ec a convincersi che per la progettazione, il finanziamento e la costruzione di centrali elettriche fosse necessaria un'ulteriore societ\u00e0. Nel 1895 fond\u00f2 pertanto la \"Motor AG f\u00fcr angewandte Elektrizit\u00e4t\", che in seguito divenne la Motor-Columbus.\nDopo il ritiro di Brown a vita privata, dal 1911 al 1924 Boveri fu presidente del consiglio di amministrazione della BBC. Fu presidente di diverse societ\u00e0 elettriche e durante la Prima guerra mondiale presiedette la \"Soci\u00e9t\u00e9 suisse de surveillance \u00e9conomique\". I suoi sforzi per l'elettrificazione delle rotaie gli guadagnarono un mandato nel consiglio di amministrazione delle Ferrovie Svizzere. Quale presidente di diversi comitati cittadini, era anche attivo anche sulla scena politica locale di Baden.\nI figli di Walter Boveri, Theodor e Walter, in seguito operarono anch'essi nell'azienda con diverse funzioni. Suo fratello Robert (1873-1934) condusse per diversi anni, fino alla sua morte, l'azienda sussidiaria BBC Mannheim; il figlio di questi, l'Ing. William Boveri, ha lavorato l\u00e0 come direttore fino agli anni 1970. "}
{"id": "2362128", "revid": "74801", "url": "https://it.wikipedia.org/wiki?curid=2362128", "title": "Rocco Chirichigno", "text": "Oper\u00f2 con le bande di Masini, Egidione e Percuoco. Attaccato il 23 agosto 1863 dalla cavalleria Mennuni, presso Irsina, perdette molti uomini. Nel febbraio 1865 fu ferito gravemente nell\u2019agro di Ginosa e, mal curato, mor\u00ec poco tempo dopo. Sulla sua testa pendeva una taglia di lire."}
{"id": "2362129", "revid": "767487", "url": "https://it.wikipedia.org/wiki?curid=2362129", "title": "The Gaylads", "text": "The Gaylads furono un gruppo reggae formato nel 1963 a Kingston.\nStoria.\nIl trio vocale dei Gaylads venne formato nel 1963 dai cantanti nativi di Kingston Harris \"B.B.\" Seaton e Winston Delano Stewart, che in precedenza avevano pubblicato come duo, sotto il nome di Winston &amp; Bibby, del materiale per il produttore Coxsone Dodd, tra cui \"\"Joybells\", \"I'll Be There\" e \"Lover Man\"\". Con l'aggiunta del cantante locale Maurice Roberts, i Gaylads tornarono agli Studio One di Coxone Dodd per incidere le loro prime hit, tra cui figuravano \"\"Whap Whap\", \"There'll Come a Day\" e \"What Is Wrong with Me\". Quando Seaton inizi\u00f2 a lavorare con un altro gruppi di Kingston, the Astronauts, l'attivit\u00e0 dei Gaylads sub\u00ec un periodo di stallo, ma nel 1966, proprio con l'esplosione del nuovo rocksteady, la band torn\u00f2 al successo con i singoli \"Lady with the Red Dress\"\", \"Stop Making Love\" e \"\"Don't Say No\"; il trio inizi\u00f2 anche a partecipare ad altre sessioni di Dodd, e tra i vari artisti per i quali fecero da coristi figuravano anche Slim Smith e Ken Boothe (per cui Seaton compose il classico \"The Girl I Left Behind\"\"). Le tendenze cambiarono, e dallo ska si pass\u00f2 al pi\u00f9 lento rocksteady, stile a cui anche i Gaylads si adattarono inevitabilmente. Il loro sound, caratterizzato da armonie pi\u00f9 sofisticate, poteva essere notato in alcune hit del 1967 come \"\"Love Me with All Your Heart\", \"How Can I Go On\" e \"I Am Free\"\" (tutte tracce che in seguito vennero incluse nel loro LP di debutto, \"The Soul Beat\"). Dopo aver completato l'LP successivo, \"Sunshine Is Golden\", i Gaylads interruppero il rapporto con Dodd, finendo sotto la gestione di Sonia Pottinger per il brano \"\"It's Hard to Confess\". La qualit\u00e0 del materiale del gruppo pubblicato con la Pottinger rimase buona anche nelle sessioni a seguire, con pezzi come \"A.B.C. Rocksteady\" e \"Over the Rainbow's End\"\", che rimasero tra i migliori brani del gruppo. Tuttavia, nel 1968 Stewart abbandon\u00f2 il trio per dedicarsi alla carriera solista; Seaton e Roberts continuarono come duo, collaborando con diversi produttori durante il 1969 (tra cui Lee \"Scratch\" Perry, con cui ottennero un certo successo con \"\"Room for Rent\" e \"I Wear My Slanders\"\"). Alla fine del decennio i Gaylads iniziarono a collaborare con il produttore Leslie Kong, con cui immediatamente incisero la hit \"There's a Fire\". A completare la formazione furono gli ex Paragons Howard Barrett e Ricky Grant. Con Kong, il gruppo raggiunse uno dei periodi di maggior successo, registrando diverse cover come \"\"It's All in the Game\" di Tommy Edwards o \"Young, Gifted and Black\" di Nina Simone; la cover di James Taylor \"Fire and Rain\"\" diede invece il nome al loro terzo LP. Nel 1971 esordirono con le hit \"\"My Jamaican Girl\" e \"People Crying\", ma quell'agosto Kong mor\u00ec a causa di un attacco cardiaco; i Gaylads continuarono la carriera con il produttore Rupie Edwards con cui pubblicarono il singolo, \"Can't Hide the Feeling\"\". Da questo periodo, Seaton inizi\u00f2 a far parte del gruppo the Conscious Minds assieme a Ken Boothe; con Lloyd Charmers e Pete Weston, egli fond\u00f2 anche le etichette discografiche the Splash e Soul Beat. Ognuno di questi progetti port\u00f2 Seaton ad allontanarsi dai the Gaylads, e dopo aver registrato alcuni pezzi come \"\"The Guy Next Door\", \"You Can't Get Away\" e \"Seven in One\"\", Seaton annunci\u00f2 la sua dipartita.\nRoberts, l'unico membro originale rimasto, selezion\u00f2 i fratelli Randell e Hopeton Thaxter per portare avanti il progetto the Gaylads; la nuova formazione non riusc\u00ec pi\u00f9 ad ottenere il successo dei tempi d'oro. Comunque, dopo aver realizzato un nuovo album dal titolo di \"Love and Understanding\" come the Gaylads, Roberts decise di accantonare definitivamente il nome dei Gaylads per cambiare nome in the Psalms, divenendo coristi per Bunny Wailer. I fondatori Seaton e Stewart si riunirono per la prima volta dopo due decenni nel 1991 per un'apparizione ad un evento organizzato dalla Studio One, e due anni dopo Roberts li raggiunse per un'altra apparizione alla Rocksteady Reunion a Kingston. Seaton, che aveva iniziato la carriera solista nel 1973 con l'album \"Thin Line Between Love and Hate\" e raggiunse un certo successo negli anni successivi, in seguito si ricolloc\u00f2 a Londra per far rinascere la sua etichetta Soul Beat."}
{"id": "2362131", "revid": "599013", "url": "https://it.wikipedia.org/wiki?curid=2362131", "title": "Chiesa di San Rocco (Campomorone)", "text": "La chiesa di San Rocco \u00e8 un luogo di culto cattolico situato nella frazione di Gazzolo, in via Conte Ernesto Lombardo, nel comune di Campomorone nella citt\u00e0 metropolitana di Genova. La chiesa \u00e8 sede della parrocchia omonima del vicariato di Campomorone dell'arcidiocesi di Genova.\nStoria e descrizione.\nSituata presso la frazione di Gazzolo fu anticamente eretta una primitiva cappella dedicata a san Sebastiano e solo in seguito intitolata al santo Rocco di Montpellier. Gi\u00e0 dipendente della pieve di Santo Stefano di Larvego fu eletta dall'arcivescovo di Genova, monsignor Tommaso Reggio, al titolo di rettoria della suddetta pieve nel 1896.\nI lavori dell'attuale chiesa iniziarono nel 1904 e si completarono nel 1932 quando fu inaugurata; l'attiguo campanile fu invece eretto nel 1950. Il cardinale Giuseppe Siri la nomin\u00f2 parrocchia indipendente il 20 maggio del 1956."}
{"id": "2362142", "revid": "287204", "url": "https://it.wikipedia.org/wiki?curid=2362142", "title": "Morgunbladid", "text": ""}
{"id": "2362146", "revid": "116496816", "url": "https://it.wikipedia.org/wiki?curid=2362146", "title": "Corona di Napoleone Bonaparte", "text": "La corona di Napoleone Bonaparte \u00e8 una corona realizzata in occasione della proclamazione di Napoleone I a imperatore dei Francesi. \u00c8 stata utilizzata per l'incoronazione del 2 dicembre 1804.\nStoria.\nLa rivoluzione francese aveva portato alla distruzione della maggior parte degli antichi regali di Francia. Quando Napoleone si proclam\u00f2 imperatore fece creare nuovi regali imperiali, fulcro dei quali era la corona, che lui chiamava \"di Carlo Magno\", come quella distrutta dai giacobini un decennio prima.\nL'incoronazione, che ebbe luogo non nel tradizionale luogo delle incoronazioni francesi, la Cattedrale di Reims, bens\u00ec in Notre-Dame a Parigi, vide effettivamente la presenza di due corone. Inizialmente Napoleone indoss\u00f2 una corona di alloro dorato come gli imperatori romani. Successivamente si pose sul capo la nuova corona.\nLa corona di Napoleone era composta da otto archetti chiusi da un globo con croce alla sommit\u00e0, in stile medievale, totalmente in oro.\nVenne utilizzata fino alla sconfitta di Napoleone nel 1815. Il re Luigi XVIII di Francia, fratello di Luigi XVI, per differenziarsi da Napoleone decise di non farsi incoronare. Quando suo fratello Carlo divenne re, nel 1824, ripristin\u00f2 la tradizione cerimonia dell'incoronazione a Reims utilizzando la corona di Luigi XV. Fu l'ultima incoronazione in Francia.\nQuando Napoleone III si proclam\u00f2 imperatore, nel 1852, scelse di non essere incoronato. Tuttavia venne realizzata una corona per sua moglie, l'imperatrice Eugenia.\nNel 1885, per impedire ulteriori tentativi di restaurazione, l'assemblea nazionale francese scelse di vendere la maggior parte dei regalia di Francia. Solo una manciata di corone vennero conservate per ragioni storiche, fra le quali quella di Napoleone, ora esposta al museo del Louvre di Parigi."}
{"id": "2362148", "revid": "838137", "url": "https://it.wikipedia.org/wiki?curid=2362148", "title": "Pallacanestro ai XVI Giochi del Mediterraneo", "text": "I tornei di pallacanestro ai XVI Giochi del Mediterraneo si sono svolti dal 26 giugno al 4 luglio 2009 nei seguenti impianti:\nOgni Paese, per ciascun torneo, poteva iscrivere una squadra di 12 giocatori.\nCalendario.\nQuesto il calendario delle gare:\nRegolamento.\nIl regolamento ufficiale del torneo \u00e8 quello approvato dalla FIBA e in vigore al 1\u00ba gennaio 2009.\nSorteggio.\nIl sorteggio \u00e8 avvenuto presso l'auditorium dell'Universit\u00e0 degli Studi \"Gabriele D'Annunzio\" il 5 maggio 2009, durante una cerimonia dedicata ai sorteggi dei gironi per i tornei degli sport di squadra. Il sorteggio \u00e8 stato effettuato da Giuseppe Poeta, giocatore del Teramo Basket e della Nazionale italiana, per quanto riguarda le competizioni maschili, e da Federica Ciampoli, giocatrice dello Schio Basket e della Nazionale femminile.\nSi iscrissero al torneo maschile nove squadre, suddivise dal Comitato Tecnico in cinque fasce, per la composizione di due gironi, uno da quattro e uno da cinque squadre. Per il torneo femminile invece, furono sette le nazionali iscritte, suddivise in quattro fasce per la composizione di due gruppi, uno da tre e uno da quattro squadre. Nell'estrazione a sorte il Comitato tenne conto del livello delle squadre partecipanti e il risultato ottenuto nella precedente edizione nell'ordine di:"}
{"id": "2362149", "revid": "818832", "url": "https://it.wikipedia.org/wiki?curid=2362149", "title": "123\u00ba Reggimento Fanteria Chieti", "text": ""}
{"id": "2362150", "revid": "36426", "url": "https://it.wikipedia.org/wiki?curid=2362150", "title": "Alinari", "text": ""}
{"id": "2362151", "revid": "125981158", "url": "https://it.wikipedia.org/wiki?curid=2362151", "title": "Mayra Alejandra", "text": "Gi\u00e0 popolare in Venezuela tra la fine degli anni settanta e l'inizio degli anni ottanta per le sue interpretazioni nel cinema e nella tv, con la telenovela \"Leonela\" (1984) raggiunse il successo internazionale.\nIn Italia \u00e8 conosciuta come la protagonista di \"Leonela\" ma anche di altre telenovelas venezuelane degli anni ottanta tra cui \"Marta\" e \"Luisana mia\", tutte trasmesse dai circuiti locali, e di quelle argentine \"Una donna in vendita\" e \"Valeria\", programmate la prima volta da Rete 4 nei primi anni novanta.\nBiografia.\nMayra Alejandra era figlia dell'attore Charles Barry e dell'autrice di telenovelas Ligia Lezama, i quali divorziarono quando lei aveva solo cinque anni. Aveva tre fratelli: Carlos Alberto, Suyin Rosa (ex attrice) e Juan Carlos Barry (comico, nato dalle seconde nozze del padre).\nAll'et\u00e0 di 17 anni, vedendo in tv la telenovela \"Valentina\" (1975), disse a sua madre che le sarebbe piaciuto prendere parte al cast. In seguito a un provino, ottenne il piccolo ruolo di una cameriera che le diede la possibilit\u00e0 di farsi notare. Terminate le riprese, le offrirono gi\u00e0 la sua prima parte da protagonista in \"Ang\u00e9lica\" (1976) al fianco dell'attore e cantante Jos\u00e9 Luis Rodr\u00edguez, meglio conosciuto come \"El Puma\". Era l'inizio di una lunga carriera in televisione che l'avrebbe vista protagonista di una trentina di produzioni.\nDei suoi lavori degli anni settanta molto significativa fu \"La hija de Juana Crespo\" (1977), una telenovela rosa ma con contenuto sociale, con cui diede saggio delle sue capacit\u00e0 recitative. Secondo la stessa attrice, alla gente piaceva la spontaneit\u00e0 e la naturalezza con cui si muoveva e parlava il suo personaggio perch\u00e9 fino a quel momento le recitazioni erano molto stereotipate.\nIl 1978 \u00e8 l'anno del suo debutto nel cinema con un film del regista venezuelano Rom\u00e1n Chalbaud, \"Carmen la que contaba 16 a\u00f1os\", una versione libera della novella Carmen di Prosper M\u00e9rim\u00e9e e dell'opera omonima di Georges Bizet. La sua era una Carmen venezuelana, tropicale, che riscosse molti consensi ed \u00e8 tra i ruoli pi\u00f9 significativi della sua carriera.\nNel 1980 si spos\u00f2 con il suo professore di letteratura francese, Bertrand Levergeois, che aveva conosciuto quando, tra un lavoro e l'altro, frequentava un corso di francese alla Sorbona, prestigiosa Universit\u00e0 parigina. Ma il matrimonio dur\u00f2 poco.\nDelle numerose telenovelas di cui fu protagonista nei primi anni ottanta, \"Luisana mia\" (1981), scritta dalla madre Ligia Lezama, \u00e8 tra quelle che ebbero maggior successo, in cui lei era Luisana, giovane sposa di un uomo patologicamente geloso e sessista interpretato da Jean Carlo Simancas.\nNel 1982 si leg\u00f2 sentimentalmente al cantante rock Jorge Spiteri e lo stesso anno debutt\u00f2 come cantante.\nAlla fine del 1983 era impegnata nelle riprese di quella che \u00e8 la sua telenovela pi\u00f9 famosa, \"Leonela\", al fianco di Carlos Olivier, suo partner gi\u00e0 in altre tre telenovelas: \"Marta\", \"Capriccio e passione\" e \"Cuori nella tempesta\". \"Leonela\", scritta dalla cubana Delia Fiallo, grazie anche alla polemica che si scaten\u00f2 per i temi forti trattati quali la violenza carnale, l'aborto, l'uso di droghe, ebbe un grande successo non solo in Venezuela ma anche nel resto dell'America Latina (compresi gli Stati Uniti di lingua spagnola) e in Europa, tra cui l'Italia.\nNel 1986 era nelle sale cinematografiche con il suo secondo e ultimo film, \"Manon\", diretta nuovamente da Rom\u00e1n Chalbaud, che ancora una volta le assegnava un personaggio di \"femme fatale\" tratto dalla Letteratura francese \u2013 in questo caso da Manon Lescaut dell'abb\u00e9 Pr\u00e9vost \u2013 e dall'opera. Mayra Alejandra era Manon, una donna ambiziosa che seduceva un seminarista trascinandolo in una vita di lusso e sregolatezza. Il film fu un grande successo al botteghino.\nIntanto le giungevano offerte di lavoro anche dall'estero: al culmine della popolarit\u00e0 in Italia doveva essere la protagonista di una telenovela intitolata \"Passioni\", ma le riprese vennero interrotte perch\u00e9 sorsero problemi di produzione. Durante questa trasferta partecip\u00f2 come ospite al Maurizio Costanzo Show e in seguito lavor\u00f2 in Colombia e soprattutto in Argentina.\nNel periodo argentino (1986\u20131988) visse una storia d'amore con l'attore messicano Salvador Pineda, con cui arriv\u00f2 a un passo dal matrimonio. Nonostante il loro rapporto subisse degli alti e bassi ebbero un figlio, Aar\u00f3n Salvador, che nacque il 27 marzo 1989. Pineda lo riconobbe, ma lasci\u00f2 alla madre la responsabilit\u00e0 di crescerlo.\nAll'inizio degli anni novanta riprese a lavorare a pieno ritmo: nel 1991 fu la protagonista di una coproduzione ispano\u2013venezuelana, \"La mujer prohibida\", accanto ad Andr\u00e9s Garc\u00eda e Fernando Carrillo, mentre nel 1993 torn\u00f2 al fianco di Carlos Olivier in una telenovela giovanile intitolata \"Amor de papel\". Gir\u00f2 svariati film per la televisione, poi decise di allontanarsi nuovamente dalla TV. L'attrice dir\u00e0 in seguito che lo aveva fatto principalmente per dedicarsi alla crescita di suo figlio. Durante il periodo di inattivit\u00e0 si spos\u00f2\u00a0\u2013 nel 1994 \u2013 con un medico, Julio Macillanda, dal quale per\u00f2 divorzi\u00f2 dopo solo un anno, poi visse in varie citt\u00e0 tra cui Madrid, e infine si install\u00f2 nella citt\u00e0 venezuelana di M\u00e9rida.\nTorn\u00f2 al lavoro nel 2000 con un ruolo di \"cattiva\" nella telenovela \"Hechizo de amor\". Seguirono altre produzioni televisive ormai sempre con ruoli di donna matura.\nGli ultimi suoi lavori sono stati: una pi\u00e8ce teatrale di successo, \"A 2,50 la Cubalibre\" (2009), dove interpretava \"La Sabrosa\", una delle cinque prostitute protagoniste che si muovevano tra le luci soffuse e la musica di sottofondo di un Teatro Bar; e una telenovela che invece si rivel\u00f2 un flop, \"Harina de otro costal\" (2010), una storia basata su \"Romeo e Giulietta\" di William Shakespeare ma raccontata in toni di commedia, in cui era la pittoresca madre della protagonista.\nNel corso della sua carriera ricevette vari premi nel suo Paese come \"Meridiano de Oro\", \"El Guaicapuro de Oro\", \"Dos de Oro\" e \"Mara de Oro\". Nel 1986 in Colombia le fu consegnato il premio \"India Catalina\" come \"miglior attrice internazionale\" per \"Leonela\". Il 27 marzo 2014 la Fondazione \"Casa del Artista\" le confer\u00ec un riconoscimento in occasione dell'\"Omaggio ai grandi del teatro e della televisione del Venezuela\".\nMor\u00ec il 17 aprile 2014, cinquantacinquenne, in un Ospedale Oncologico di Caracas, per un cancro ai polmoni contro cui lottava da pi\u00f9 di due anni; l'urna con le sue ceneri \u00e8 sepolta nel \"Cementerio del Este\" di Caracas.\nDoppiatrici italiane.\nNelle versioni in italiano delle sue telenovelas, Mayra Alejandra \u00e8 stata doppiata da:"}
{"id": "2362154", "revid": "818832", "url": "https://it.wikipedia.org/wiki?curid=2362154", "title": "121\u00ba Reggimento Fanteria Macerata", "text": ""}
{"id": "2362156", "revid": "169529", "url": "https://it.wikipedia.org/wiki?curid=2362156", "title": "Il combattimento tra il Kearsarge e l'Alabama", "text": "Il combattimento tra il Kearsarge e l'Alabama (\"Le Combat du Kearsarge et de l'Alabama\") \u00e8 un dipinto a olio su tela del pittore francese \u00c9douard Manet, realizzato nel 1864 e conservato al Philadelphia Museum of Art.\nDescrizione.\nNel corso della sua lunga e feconda vicenda artistica Manet si confront\u00f2 pochissimo con i soggetti storici. Due eventi, tuttavia, destarono la sua attenzione: innanzitutto la cattura e la fucilazione di Massimiliano I del Messico, da lui raffigurata nell'opera \"L'esecuzione dell'imperatore Massimiliano\", e poi la battaglia di Cherbourg del 1864. Si tratt\u00f2 questa di un'operazione navale avvenuta al largo di Cherbourg, nella bassa Normandia, dove una corvetta nordista dell'Unione, l'USS \"Kearsarge\", affond\u00f2 la CSS \"Alabama\", nave da guerra delle forze confederate.\nLa tragedia ebbe una grandissima risonanza e attir\u00f2 a Cherbourg folle di curiosi. Non sappiamo se anche Manet fu testimone di questa battaglia navale, anche se riusc\u00ec comunque a dipingerla con grande vigore creativo, a tal punto da meritarsi le lodi di Barbey d'Aurevilly, che nel 1872 afferm\u00f2: \u00ab\u00c8 un quadro a soggetto marino meraviglioso [...] Il mare ... \u00e8 ancora pi\u00f9 terrificante della battaglia\u00bb. Nel dipinto, che risente molto dei quadri marinareschi dipinti in Olanda nel Seicento, non \u00e8 rappresentata l'idealistica esaltazione dei valori eroici, bens\u00ec la cruda realt\u00e0 di una battaglia, descritta con una resa pittorica del tutto angosciosa e anticonvenzionale."}
{"id": "2362159", "revid": "266224", "url": "https://it.wikipedia.org/wiki?curid=2362159", "title": "Carlo Federico Marcelletti", "text": ""}
{"id": "2362160", "revid": "767487", "url": "https://it.wikipedia.org/wiki?curid=2362160", "title": "Chiostro di Poggioreale", "text": "Il chiostro di Poggioreale \u00e8 uno dei chiostri monumentali di Napoli; \u00e8 inglobato nel cimitero monumentale, la parte pi\u00f9 antica e artisticamente importante del cimitero di Poggioreale, sito nella zona orientale della citt\u00e0.\nPer la verit\u00e0 il cimitero di Poggioreale possiede tre chiostri: il chiostro grande (o maggiore) e due chiostri minori, che non posseggono nessuna caratteristica peculiare, se non la presenza di alcune cappelle. Per questo si considera in generale soltanto il primo, pi\u00f9 grande e pi\u00f9 importante per il suo aspetto architettonico e artistico.\nStoria.\nI due chiostri minori furono progettati dall'architetto Francesco Maresca e realizzati entro il 1821, anno in cui sub\u00ec una paralisi, mentre il chiostro grande venne realizzato nel periodo seguente a quello della dominazione francese alle spalle della chiesa madre su disegno di Luigi Malesci e Ciro Cuciniello e completato nel 1837 per volont\u00e0 di Ferdinando II.\nTecnicamente, l'intera struttura \u00e8 servita come luogo di sepoltura per i membri di casate nobiliari, delle confraternite e delle congreghe religiose.\nArchitettura.\nIl chiostro grande \u00e8 una rarissima testimonianza di architettura claustrale realizzata secondo l'impronta neoclassica. \u00c8 costituito da un elevato numero di cappelle gentilizie che sono collocate sotto il portico; questo disegna un vasto rettangolo di considerevoli dimensioni, lungo 126 metri e largo 102. \n\u00c8 sicuramente uno dei pi\u00f9 monumentali della citt\u00e0: \u00e8 caratterizzato da cento colonnine di stile dorico e, al centro di esso, su di una base di circa tre metri, si erge imperiosa la grande statua opera di Tito Angelini, la \"Religione\", scolpita nel 1836 e inaugurata il 30 settembre 1845 In occasione del settimo congresso degli scienziati italiani. Essa, alta circa cinque metri, ha anticipato, nell'insieme, la notissima Statua della Libert\u00e0 newyorkese.\nI chiostri minori si trovano a sud di quello grande, incorniciando il sagrato della chiesa madre.\nVoci correlate.\n "}
{"id": "2362162", "revid": "729019", "url": "https://it.wikipedia.org/wiki?curid=2362162", "title": "Corpo di polizia militare israeliano", "text": "Il Corpo di polizia militare israeliano (in ebraico:\u05d7\u05d9\u05dc \u05d4\u05de\u05e9\u05d8\u05e8\u05d4 \u05d4\u05e6\u05d1\u05d0\u05d9\u05ea, Kheil HaMishtara HaTzva'it) anche noto semplicemente come Military Police Corps \u00e8 un corpo delle Forze di difesa israeliane. Di fatto si tratta di una brigata composta da circa 4500 membri. Nei compiti di questo corpo di polizia rientrano tutti i compiti di polizia militare previsti all'interno delle forze armate, il supporto dei rispettivi ufficiali in comando nel mantenimento della disciplina, la sorveglianza dei penitenziari militari, lo svolgimento di eventuali indagini nel caso membri delle forze armate vengano accusati o sospettati di aver commesso dei crimini e il controllo dei checkpoint nei territori palestinesi.\nStoria.\nGli inizi.\nIl corpo di polizia militare israeliano prende le origini dal corpo paramilitare Notrim che fu fondato nel 1936 e che oper\u00f2 prevalentemente nei territori appartenenti all'odierna Israele all'epoca sotto il controllo britannico. Contrariamente a molte altre organizzazioni paramilitari dichiarate dall'amministrazione inglese fuori legge come ad esempio il corpo dei Haganah, il Notrim era invece ufficialmente riconosciuto dalle autorit\u00e0 inglesi e svolgeva compiti di ordine pubblico. Tra i suoi compiti principali rientrava la protezione degli insediamenti ebraici nel corso della sommossa araba negli anni compresi tra il 1936 e il 1939. Nel 1937 all'organizzazione fu permesso di arruolare ulteriore personale in seguito a una cronica carenza di personale militare inglese e al corpo furono assegnati ulteriori compiti di ordine pubblico.\nNel corso della seconda guerra mondiale il Notrim venne a fare parte della Brigata Ebraica. A partire dai primi anni del conflitto il corpo inizi\u00f2 a crescere grazie al elevato numero di arruolamenti su base volontaria. Nel 1944 anche il corpo dei Haganah si volle dotare di un proprio corpo di polizia militare e il capitano Daniel Lifshitz anche noto come Danny Magen fu incaricato di istituire questo nuovo corpo. All'epoca dislocato presso il Cairo in Egitto Lifshitz form\u00f2 il nucleo di quello che sarebbe in seguito divenuto il corpo di polizia militare israeliano. Grazie all'aiuto di altri tre sergenti che lo aiutarono nel compito di recrutare nuovi soldati, il corpo vide in questo periodo un sostanziale aumento di organico.\nTuttavia il corpo di polizia militare israeliano nella forma attuale si form\u00f2 solamente successivamente alla seconda guerra mondiale nel corso del conflitto arabo-israeliano negli anni compresi tra il 1945 ed il 1947, quando fu suddiviso in quattro unit\u00e0 tuttora esistenti. All'epoca il neofondato corpo comprendeva soli 160 membri molti dei quali arruolatisi ancora sotto il comando di Lifshitz. Il corpo fu quindi riorganizzato nel 1948 dopo che lo stato di Israele e le Forze di Difesa Israeliane avevano introdotto il proprio codice militare e le proprie regole di disciplina, riconoscendo la necessit\u00e0 di disporre di un corpo che si facesse carico dei compiti di polizia militare. Tra i compitit di ordine pubblico dei quali il corpo si dovette fare carico rientrarono anche quelli di regolare il traffico dei mezzi civili e militari. Per poter assolvere in modo migliore a tale compito l'unit\u00e0 addetta a tale compito, la \"traffic supervision unit\", fu suddivisa per settori, mentre le unit\u00e0 di polizia militare, le \"discipline supervision units\" furono assegnate alle diverse brigate, con ogni brigata dotata di una propria unit\u00e0 di polizia militare\nIl comando del corpo di polizia militare israeliano fu invece situato presso la caserma militare di Kiryat Meir nei pressi di Tel Aviv.\nInfine il 13 ottobre 1949 il corpo, originariamente denominato servizio di polizia militare o anche \"Military Police Service\" (in ebraico: \"Sherut Mishtara Tzva'it\"), fu rinominato in \"Corpo di polizia militare israeliano\".\nSeconda guerra mondiale.\nLe prime unit\u00e0 del precursore del corpo di polizia militare israeliano operarono per la prima volta nel corso della seconda guerra mondiale sul fronte italiano a partire dal 3 marzo 1945. I membri dell'unit\u00e0 furono istruiti presso un'accademia militare inglese nella citt\u00e0 liberata di Napoli. Il 25 aprile dello stesso anno, al termine del loro impiego in Italia, il corpo contava - esclusi gli ufficiali - 39 membri\nNei compiti di questo corpo rientr\u00f2 anche quello di aiutare le vittime dell'olocausto. Alla fine del conflitto alcuni dei membri di questo corpo parteciparono agli interrogatori di ufficiali nazisti responsabili di essersi macchiati del crimine di genocidio.\nDurante il conflitto arabo israeliano del 1948.\nNel corso del conflitto arabo israeliano del 1948 i membri di questo corpo furono impiegati per difendere il neonato stato di Israele dall'attacco dei paesi arabi. Nel maggio del 1948 il corpo fu suddiviso in fronti regionali. Il fronte settentrionale fu assegnato al comando di Yosef Pressman ed era composto da 15 agenti del corpo di polizia militare perlopi\u00f9 ex membri del Notrim. Il comando dell'unit\u00e0 fu situato a Afula e fu spostato a Nazaret dopo che la citt\u00e0 cadde in mano nemica. Tra i compiti principali di questa minuscola unit\u00e0 ci fu quello di dislocare ed impiegare il cannone Napoleonchik che in numerosi occasioni fece cambiare a favore delle forze israeliane le sorti della battaglia. Tra i compiti pi\u00f9 ardui che il corpo dovette svolgere durante questo periodo ci fu quello di evitare la fuga dei coloni dai propri insediamenti, fermando colonne di bus che tentavano di rifugiarsi in zone pi\u00f9 sicure. Il compito del corpo fu quello di portare in sicurezza donne e bambini e di incoraggiare gli uomini a non abbandonare le proprie abitazioni, bens\u00ec di aiutare le forze armate nel difendere il territorio israeliano.\nAl termine del conflitto il corpo fu impiegato nell'operazione Shoter, la quale aveva il compito di prevenire e sedare eventuali sommosse arabe in territorio israeliano. L'operazione che doveva essere un'operazione di ordine pubblico vide per\u00f2 numerosi momenti di tensione durante i quali ci furono anche pesanti conflitti a fuoco tra membri delle forze di sicurezza israeliane e ribelli arabi. Durante una di queste operazioni nei pressi di Fureidis nel corso di un pesante conflitto a fuoco ci fu anche una vittima tra i membri dell'unit\u00e0.\nA Gerusalemme il corpo di polizia militare israeliano ebbe il difficile ed ingrato compito su ordine diretto di Moshe Dayan e del capitano Ze'ev Katz, di distribuire le scarse provviste alimentari tra gli abitanti arabi di quella zona.\nNelle aree meridionali il corpo fu invece prevalentemente impiegato nelle operazioni Yoav e Horev, con il compito di montare la segnaletica stradale e regolare il traffico di mezzi militari.\nOperazioni di ordine pubblico condotte tra il 1948 ed il 1956.\nAl di fuori dei compiti militari, specialmente nei primi anni dopo la guerra di indipendenza, questo corpo svolse numerosi compiti di ordine pubblico in particolare nei territori e nei villaggi abitati dalla popolazione palestinese. Molte di queste operazioni che interessarono perlopi\u00f9 la popolazione civile furono condotte in cooperazione con la polizia israeliana.\nNell'agosto del 1948, in seguito a un'informativa che affermava che grossa parte dei disertori si erano rifugiati nel sobborgo di Kerem HaTeimanim, una piccola cittadina nei pressi di Tel Aviv, il corpo di polizia militare israeliano organizz\u00f2 una perquisizione di tutte le abitazioni di Kerem HaTeimanim. Durante tale operazione, anche nota come operazione \"Masrek\", furono sottoposte a controlli oltre 200 persone. Complessivamente l'operazione dur\u00f2 oltre sei ore e fu una delle operazioni pi\u00f9 imponenti condotte dal corpo nei primi anni dalla fondazione dello stato di Israele. Molte delle persone sottoposte ad interrogatorio furono successivamente arrestate e trasferite. Molte delle persone poste sotto fermo erano ex membri del movimento Irgun Zvai Leumi che si rifiutarono di prestare servizio nelle IDF. In seguito ai numerosi arresti effettuati la prigione militare provvisoria era completamente sovraffollata. Di conseguenza il 9 ottobre 1948 ci fu una fuga di massa. Nonostante molti dei fuggitivi si costituirono nei giorni a seguire, l'accaduto fu causa di uno scandalo che costrinse molti degli ufficiali del corpo di polizia militare a dimettersi.\nIl 17 settembre 1948, dopo che Folke Bernadotte venne assassinato da membri del Lehi, il corpo di polizia militare israeliano organizz\u00f2 un'operazione su vasta scala per arrestare i responsabili. In tale occasione oltre un centinaio dei membri di questa organizzazione furono individuati ed arrestati.\nA partire dal 9 gennaio del 1949, in seguito ad un incidente mortale imputabile alla quasi totale assenza di un codice stradale nel quale persero la vita tre ufficiale del IDF, il corpo di polizia militare israeliano in cooperazione con la polizia israeliana avvi\u00f2 una campagna di sensibilizzazione al fine di prevenire gli incidenti stradali. L'operazione denominata \"operazione Mordechai\" in onore di uno dei tre ufficiali morti nell'incidente, port\u00f2 a sanzionare oltre 550 membri delle forze di difesa israeliane sorpresi nel infrangere regole del codice stradale e oltre 1700 civili furono sanzionati per infrazioni analoghe.\nTra i compiti che svolse questo corpo sempre nel periodo compreso tra il 1948 ed il 1951 ci fu quello di contrastare il mercato nero. Nel corso di questa operazione furono installati numerosi posti di blocco su tutte le strade e grandi quantit\u00e0 di materiale di contrabbando furono scovati.\nDue ulteriori operazioni, \"operazione\" Tihur e \"operazione\" UvaArta Hametz, per individuare ulteriori disertori, furono infine condotte nel maggio del 1952 e nel periodo di giugno dello stesso anno.\nTra i molti compiti che svolse questo corpo sempre in questo periodo ci fu anche quello di presenziare a molte delle cerimonie di stato e di garantire in tali occasioni la sicurezza.\n1956 Crisi di Suez.\nDurante la crisi di Suez nel 1956, diverse unit\u00e0 di questo corpo furono dispiegate nei pressi del fronte, con il compito di mantenere l'ordine tra le truppe, scortare i convogli militari diretti verso la penisola del Sinai e regolare il traffico di mezzi militari. Tra i compiti pi\u00f9 importanti ci fu anche quello di aiutare i soldati e gli autisti dei veicoli pesanti che si erano smarriti lungo la strada a trovare la via pi\u00f9 breve verso la loro meta. Dopo la presa della striscia di Gaza da parte della 27 brigata corazzata, membri di questo corpo che erano stati inviati in quell'area al seguito delle colonne corazzate, furono dispiegati in questi territori per mantenere l'ordine, prima di essere sostituiti da personale inviato appositamente dal comando meridionale, mentre i membri della polizia militare israeliana che erano stati prelevati dal loro compito seguirono lo spostamento delle forze corazzate alle quali erano state assegnate verso la penisola del Sinai.\nTra i compiti che dovette svolgere questo corpo sempre durante la crisi del Suez ci fu anche quella di detenere i prigionieri di guerra. Per facilitare lo svolgimento di questo compito furono installate due prigioni una a Nitzanim nel sud di Israele e una a Atlit nel nord. Una terza prigione riservata agli ufficiali catturati fu invece installata provvisoriamente a Damun. Complessivamente il numero di soldati egiziani detenuti si doveva aggirare intorno alle 6000 unit\u00e0.\nIn seguito all'esperienza fatta durante questa campagna militare il corpo si decise di dotare di un parco mezzi pi\u00f9 moderno per supportare meglio i continui spostamenti, di apposite divise per facilitare l'identificazione dei suoi membri, e di avviare corsi appositi per i membri di questo corpo destinati alla sorveglianza carceraria.\nDurante la guerra dei sei giorni.\nNel corso della guerra dei sei giorni questo corpo vide uno dei periodi di impiego pi\u00f9 intensi, con il compito di regolare il traffico militare delle colonne di mezzi militari diretti verso la penisola del Sinai e disponendo nei territori occupati la segnaletica in lingua ebraica affinch\u00e9 gli autisti dei mezzi riuscissero ad orientarsi. Inoltre specifiche pattuglie ebbero il compito di segnare le strade rese inagibili dalle forze armate egiziane.\nDiverse unit\u00e0 di membri del corpo di polizia militare accompagnarono inoltre tutte le brigate dislocate nel Sinai e caserme e posti di comando provvisori furono installati a Gaza, Mount Libni, Abu Rudeis, el-Arish, Qantarah e Sharm el-Sheikh. Al momento del cessate il fuoco lungo il fronte meridionale il corpo era ancora impegnato nel sostituire la segnaletica in arabo con una in ebraico e riusc\u00ec a completare il proprio compito solo una decina di giorni dopo il termine delle ostilit\u00e0 tra Egitto e Israele. Come anche durante la Crisi di Suez tra i compiti di questo corpo ci fu quello di sorvegliare i soldati nemici catturati che furono trasferiti presso il carcere di Atlit e presso un campo di prigioni provvisorio installato a Mishmar HaNegev. Complessivamente i soldati nemici fatti prigionieri furono oltre 6000. Tra i diversi delicati compiti che svolse questo corpo ci fu anche quello di prevenire una rivolta araba nella Striscia di Gaza\nNel periodo immediatamente dopo il conflitto il corpo ebbe il compito di ristabilire l'ordine nei territori palestinesi appena occupati, effettuando numerosi arresti tra militanti palestinesi e evitando che coloni israeliani si insediassero nei territori appena occupati. Il primo centro di comando nella parte orientale di Gerusalemme fu stabilito presso il Saint George Hotel\nDurante gli anni tra la guerra dei sei giorni e la guerra del Kippur le unit\u00e0 di questo corpo furono prevalentemente impiegate per sorvegliare i nuovi confini dello stato di Israele. Su richiesta delle forze di Difesa Israeliane, il corpo stabil\u00ec diversi check point nei pressi di ponti e importanti nodi viari per arginare il contrabbando di armi e esplosivi da parte della popolazione araba. Per proteggere le cariche di stato che si recavano nei territori occupati fu creata un'unit\u00e0 apposita nota con l'abbreviativo di \"Ma'amatz\" (in ebraico: \"\u05de\u05d0\u05d1\u05d8\u05d7 \u05d0\u05d9\u05e9\u05d9\u05dd \u05de\u05e9\u05d8\u05e8\u05d4 \u05e6\u05d1\u05d0\u05d9\u05ea\", \"Me'avte'ah Ishim Mishtara Tzva'it\").\nDurante la guerra del Kippur.\nNel corso delle prime ore della guerra del Kippur, in seguito all'attacco a sorpresa dell'esercito egiziano, il corpo di polizia militare ebbe il compito di ristabilire l'ordine nelle retrovie della difesa, riorganizzando le forze di difesa e cercando di prevenire la formazioni di ingorghi causati dal traffico caotico di mezzi militari. Specialmente sulla penisola del Sinai interminabili colonne di veicoli militari dovevano raggiungere rapidamente il fronte. In queste condizioni proibitive i membri di questo corpo furono incaricati di smistare i singoli automezzi verso le loro destinazioni il prima possibile senza far perdere tempo prezioso ai convogli militari.\nSul fronte meridionale specialmente nelle prime ore del conflitto, quando ancora le linee di difesa erano perlopi\u00f9 sguarnite, unit\u00e0 di questo corpo furono impiegate per difendere alcune delle postazioni israeliane. Il 15 ottobre su ordine diretto dell'allora generale Ariel Sharon fu assegnato al corpo il compito di trasportare d'urgenza dei ponti galleggianti dalle caserme di Refidim e Rumani verso il canale di Suez, dove le forze corazzate israeliane erano riuscite ad aprirsi un valico nelle difese egiziane. Per raggiungere in tempo la loro destinazione i soldati che scortavano il convoglio che trasportava i ponti galleggianti ricevettero l'ordine di sgomberare le strade da ogni genere di ostacolo se necessario anche con la forza.\nSul fronte settentrionale al corpo fu invece affidato il compito di evacuare tutte le caserme, postazioni e insediamenti che si trovavano sulle alture del Golan.\nIn seguito al diffondersi della notizia che soldati israeliani fossero caduti in mano nemica, la sezione investigativa fu incaricata di condurre ricerche sui circa 900 soldati dispersi in azione. A causa delle difficolt\u00e0 riscontrate nell'identificare i resti delle salme ritrovate, il comando del corpo di polizia militare consigli\u00f2 di aggiungere anche negli scarponi dei soldati una traghetta di riconoscimento aggiuntiva. Da allora infatti tutti gli scarponi militari sono stati provvisti di tale accorgimento.\nPrima guerra del Libano.\nCome anche in tutti i conflitti precedenti ai quali prese parte lo stato di Israele anche durante l'operazione Litani furono dispiegate diverse unit\u00e0 di questo corpo nei territori libanesi occupati. Il compito principale di questo corpo fu quello di mantenere l'ordine nei villaggi e nelle citt\u00e0 occupate della forze armate. Il corpo dovette anche evitare che tra la popolazione libanese di confessione mussulmana e quella cristiana si creassero dei tafferugli. Per prevenire il contrabbando di armi ed esplosivi furono inoltre organizzati diversi posti di blocco.\nPer la prima volta nella storia delle campagne militari le forze armate israeliane l'esercito israeliano si trov\u00f2 di fronte a una parte della popolazione non ostile nei propri confronti. Specialmente la popolazione di confessione cristiana che risiedeva nei territori occupati non di rado collaborava con le Forze di Difesa Israeliane. Ci\u00f2 rese necessario che il corpo di polizia militare prevenisse possibili abusi da parte di membri delle forze armate nei confronti di queste popolazioni in modo da non compromettere le buone relazioni instaurate con questa. Come anche nelle campagne precedenti al corpo fu affidato il compito di provvedere all'installazione di una segnaletica stradale che permettesse alle colonne militari di orientarsi. Per evitare che forze ostili potessero manomettere la segnaletica al fine di attirare colonne di mezzi militari in possibili imboscate, i segnali stradali venivano affissi o direttamente disegnati sugli edifici che si trovavano lungo le strade.\nDiverse caserme della polizia militare furono installate nelle citt\u00e0 di Beirut, Sidone, Tiro e nella Valle della Beqaa. Inoltre ad Ansar fu costruito un penitenziario dove detenere ribelli e i terroristi arrestati. Tra i membri di questo corpo ci furono per\u00f2 anche alcune vittime nel corso di questa operazione. La caserma a Tiro fu vittima di due attentati dinamitardi, il primo il 11 novembre del 1982 nel quale persero la vita 12 soldati e un secondo il 4 novembre del 1983.\nDal 1983 ad oggi.\nDalla fine della prima guerra del Libano il corpo non \u00e8 pi\u00f9 stato impiegato in nessun'operazione militare al di fuori dei confini dello stato di Israele. Ci\u00f2 nonostante, dal 1983 in poi il corpo ha subito alcune radicali modifiche.\nA partire dal 1998 la prigione di Ktzi'ot \u00e8 stata completamente ristrutturata, e la prigione di Megiddo \u00e8 stata adibita alla sola detenzione di attivisti palestinesi. Alcune strutture di detenzione di dimensioni minori sono state costruite presso le caserme di Dhahiriya e Tulkarem. Dal 2006 un'unit\u00e0 nota come \"Force 100\" \u00e8 stata creata per sopprimere eventuali rivolte all'interno dei penitenziari, mentre la neonata unit\u00e0 \"Battaglione 794\" \u00e8 stata assegnata al \"Home Front Command\" per regolare il traffico in caso di conflitto nelle retrovie."}
{"id": "2362163", "revid": "357738", "url": "https://it.wikipedia.org/wiki?curid=2362163", "title": "Le Combat du Kearsarge et de l'Alabama", "text": ""}
{"id": "2362164", "revid": "599013", "url": "https://it.wikipedia.org/wiki?curid=2362164", "title": "Chiesa di San Siro (Campomorone)", "text": "La chiesa di San Siro \u00e8 un luogo di culto cattolico situato nella frazione di Langasco, in via alla Chiesa, nel comune di Campomorone nella citt\u00e0 metropolitana di Genova. La chiesa \u00e8 sede della parrocchia omonima del vicariato di Campomorone dell'arcidiocesi di Genova.\nStoria e descrizione.\nNei pressi della canonica fu rinvenuta, nel 1935, una sepoltura databile al VI-VII secolo d.C.; si pensa che fosse parte di una necropoli pertinente ad una chiesa paleocristiana.\nLa chiesa, eretta dai monaci Benedettini in stile romanico, di cui conserva alcuni stili architettonici, \u00e8 situata presso la frazione di Langasco. Secondo alcuni documenti, confermati dallo storico Arturo Ferretto, la chiesa \u00e8 citata in un atto del marzo 1003 e dedicata a san Siro, santo vescovo di Genova.\nPer cause ancora sconosciute, forse una guerra o un fenomeno tellurico, l'edificio fu distrutto e ricostruito per intero prima del XVI secolo. Fu eletta al titolo di prevostura nel 1674 dall'arcivescovo di Genova monsignor Giovanni Battista Spinola e acquist\u00f2 maggiore importanza grazie all'apertura, nel 1775, del passo della Bocchetta.\nChiesa parrocchiale dal 1898 fu restaurata e decorata nel 1934 e solennemente consacrata dal cardinale Giuseppe Siri il 23 giugno del 1956."}
{"id": "2362169", "revid": "1305772", "url": "https://it.wikipedia.org/wiki?curid=2362169", "title": "Rifugio Campo Base", "text": "Il rifugio Campeggio Campo Base \u00e8 un rifugio escursionistico in comune di Acceglio, in alta valle Maira.\nStoria.\nRicavato dalla ristrutturazione di preesistenti casermette militari, fu inaugurato nel 1982. Nel corso del 2010, dopo alcuni anni di inattivit\u00e0, la gestione \u00e8 stata acquisita dalla societ\u00e0 MAIRA S.p.A., controllata dalla Comunit\u00e0 montana Valle Maira, che ha appositamente costituito una societ\u00e0 di scopo (Campo Base s.r.l.) per la gestione del rifugio.\nCaratteristiche e informazioni.\nSi trova in frazione Chiappera, in comune di Acceglio, al termine della strada di fondovalle della valle Maira. Essendo raggiunto da una strada carrozzabile, ai sensi della vigente legislazione piemontese \u00e8 classificato come rifugio escursionistico.\n\u00c8 costituito da due basse strutture affiancate, una in muratura ordinaria, l'altra in muratura di pietrame. Dispone di 32 posti letto in rifugio, in camere da 4 e 8 posti con letti a castello; dispone inoltre di acqua corrente interna, impianto elettrico, servizi igienici interni, riscaldamento, telefono pubblico. Offre servizio ristorazione, bar ed alberghetto. Inoltre, il terreno circostante il rifugio \u00e8 adibito a campeggio, con 27 piazzole per roulotte e camper e 15 posti tenda. Il rifugio ha uno spaccio interno cui si possono appoggiare gli ospiti del campeggio.\nRimane aperto per dieci mesi all'anno, chiudendo per un periodo tra fine ottobre e le festivit\u00e0 di Natale.\nObiettivo del rifugio \u00e8 anche supportare l'attivit\u00e0 in Alta Valle di una \"scuola della montagna\", orientata all'offerta di programmi formativi non solo per l'apprendimento delle discipline sportive - alpinismo, scialpinismo, sci di fondo, racchette da neve, escursionismo, ciclo escursionismo, pesca sportiva - ma anche per un'educazione alla vita, alla convivenza, alla cultura tecnico-scientifica e umanistica, alla sicurezza in montagna.\nAccessi.\n\u00c8 raggiungibile in automobile seguendo la statale di fondovalle della valle Maira. Giunti ad Acceglio, si prosegue seguendo le indicazioni per \"Chiappera\"; superata la frazione si prosegue per circa 1\u00a0km, fino al termine della strada asfaltata.\nAscensioni.\nPer la sua posizione il rifugio pu\u00f2 servire da punto di partenza e/o di appoggio per diverse ascensioni in tutta l'alta valle Maira.\nNelle immediate vicinanze del rifugio sorge la Rocca Provenzale, con le sue numerose vie di roccia.\nSul versante meridionale della valle sono raggiungibili: Rocca Bianca, monte Sautron, Rocca Blancia, monte Baueria, Brec de Chambeyron, T\u00eate de la Frema, T\u00eate de l'Homme, monte Vallonasso, monte Viraysse, monte Soubeyran.\nSul versante settentrionale, si possono raggiungere: monte Cervet, monte Boulliagna, monte Freide, monte Albrage, monte Bellino, monte Faraut, Buc Faraut, monte Maniglia.\nInfine, sullo spartiacque con la Francia alla testata della valle si possono raggiungere la T\u00eate de Cialancion e la T\u00eate du Vallonet.\nTraversate.\n\u00c8 punto tappa della Via Alpina, trovandosi all'incrocio di due dei suoi percorsi. Si trova infatti tra le tappe R134 (Maljasset-Chiappera) ed R135 (Chiappera-Chialvetta) del \"percorso rosso\"., e tra le tappe D51 (Ussolo-Chiappera) e D52 (Chiappera-Larche) del \"percorso blu\".\nSi trova anche a cavallo di due tappe della Grande Traversata delle Alpi (GTA), nella sua variante nota come \"percorso delle Alte Valli\" (Chialvetta-Chiappera e Chiappera-Sant'Anna di Bellino).\n\u00c8 inoltre punto d'appoggio per i sentieri Dino Icardi, che percorre un giro ad anello in giornata nel \"vallonasso di Stroppia\", Roberto Cavallero, itinerario di 5 giorni con partenza da Chiappera, e Piergiorgio Frassati, giro ad anello in giornata nel \"vallone del Sautron\".\n\u00c8 infine punto tappa dei Percorsi Occitani, itinerario in 13 tappe lungo l'intera valle Maira.\nAltre attivit\u00e0.\nIl rifugio \u00e8 prossimo a diverse palestre di arrampicata, delle quali le principali sono sulla vicina Rocca Provenzale. A fine 2011 \u00e8 stata realizzata una nuova falesia sul Monte Russet, a 2.000 metri di quota, attrezzata con una ventina di vie dal V al 7a. \nDurante la stagione invernale, il rifugio funge da punto di appoggio per l'anello superiore della pista per sci di fondo di Prazzo - Acceglio - Saretto - Chiappera e per le escursioni di scialpinismo in Alta Valle Maira. A partire dalla stagione 2010-2011 \u00e8 la Campo Base Srl a gestire i 25\u00a0km di piste per lo sci nordico del comprensorio di Acceglio e Prazzo.\nIn estate, pu\u00f2 essere una buona base di partenza per impegnative escursioni in mountain bike verso il Monte Bellino, il Colle Maurin, il Colle Ciarbonet, il Passo della Cavalla, il Colle delle Munie."}
{"id": "2362173", "revid": "599013", "url": "https://it.wikipedia.org/wiki?curid=2362173", "title": "Chiesa di Santo Stefano (Campomorone)", "text": "La chiesa di Santo Stefano \u00e8 un luogo di culto cattolico situato nella frazione di Larvego, in via alla Caffarella, nel comune di Campomorone nella citt\u00e0 metropolitana di Genova. La chiesa \u00e8 sede della parrocchia omonima del vicariato di Campomorone dell'arcidiocesi di Genova.\nStoria e descrizione.\nLa chiesa \u00e8 situata nella frazione di Santo Stefano di Larvego e fu una delle pievi della zona pi\u00f9 antiche, anteriore all'anno 1000; il primo documento che la cita, infatti, \u00e8 datato al marzo 1004.\nL'edificio sub\u00ec diversi danneggiamenti durante la guerra di successione austriaca nel 1747, danni che portarono nel 1771 ad edificare una nuova chiesa su disegno dell'architetto Angelo Giuseppe Scaniglia di Sampierdarena. Tuttavia il campanile \u00e8 ancora quello dell'edificio precedente."}
{"id": "2362175", "revid": "287204", "url": "https://it.wikipedia.org/wiki?curid=2362175", "title": "Campionato mondiale di snooker 2009", "text": "Il Campionato mondiale di snooker del 2009 si \u00e8 svolto tra il 17 aprile e il 4 maggio al Crucible e si \u00e8 concluso con la vittoria di John Higgins su Shaun Murphy per 18-9. Michela Tabb \u00e8 stata la prima donna che ha arbitrato una finale mondiale."}
{"id": "2362176", "revid": "287204", "url": "https://it.wikipedia.org/wiki?curid=2362176", "title": "Corona d'Olanda", "text": "La corona d'Olanda non esistette mai materialmente, ma esistette solo sulla carta.\nQuando Napoleone Bonaparte propose a suo fratello minore Luigi di diventare re di un nuovo regno che avrebbe sostituito la Repubblica batava, scelse il nome di Regno d'Olanda.\nUno statuto descrisse lo stemma e la corona regale del nuovo stato. Il 20 maggio 1807 un disegno dello stemma reale venne approvato dal re. La corona era sormontata da un globo con una croce.\nUn secondo statuto, approvato il 6 febbraio 1806, non prevedeva invece la croce sul globo.\nSuccessivamente, nel 1813, i Paesi Bassi scelsero un nuovo sovrano, Guglielmo I, il quale fece realizzare dei nuovi stemmi regali in sostituzione di quelli napoleonici."}
{"id": "2362179", "revid": "23836044", "url": "https://it.wikipedia.org/wiki?curid=2362179", "title": "Scalone", "text": ""}
{"id": "2362181", "revid": "125691268", "url": "https://it.wikipedia.org/wiki?curid=2362181", "title": "Serbia Open", "text": "Il Serbia Open \u00e8 un torneo di tennis maschile nato nel 2009, non si sono disputate le edizioni dal 2013 al 2020 ed \u00e8 stato reinserito nel circuito nel 2021. Fa parte dell'ATP Tour e si svolge annualmente sui campi in terra rossa del Novak Tennis Centre di Belgrado, in Serbia. Il torneo, organizzato dalla famiglia di Novak \u0110okovi\u0107, \u00e8 nato in sostituzione del Dutch Open di Amersfoort ed \u00e8 stato il primo evento professionistico disputato in terra serba. Torna in calendario nel 2021 a seguito della ricollocazione del torneo di Budapest."}
{"id": "2362186", "revid": "23836132", "url": "https://it.wikipedia.org/wiki?curid=2362186", "title": "Casa torre", "text": ""}
{"id": "2362187", "revid": "352448", "url": "https://it.wikipedia.org/wiki?curid=2362187", "title": "Onde evanescenti", "text": ""}
{"id": "2362189", "revid": "767487", "url": "https://it.wikipedia.org/wiki?curid=2362189", "title": "Stan Pearson", "text": "Carriera.\nClub.\nNato a Salford, Pearson venne acquistato dal Manchester United a 15 anni, quando nel 1936 andava ancora a scuola, facendo il suo debutto all'et\u00e0 di 17 anni nella vittoria per 7-1 sul Chesterfield il 13 novembre 1937, e and\u00f2 anche a segno nelle successive due apparizioni, in quella stagione lo United militava in Division 2. Tuttavia il suo grande inizio di carriera allo United \u00e8 stato portato ad una brusca frenata con lo scoppio della Seconda guerra mondiale, quando aveva appena 19 anni. Ha servito il suo paese durante la Guerra che si concluse con un tour in India da parte del team britannico per contribuire a sollevare il morale delle truppe.\nUna volta che la guerra era finita, Pearson e il resto dei giocatori del Manchester United che avevano servito nelle forze armate fecero ritorno al club, a giocare per il nuovo allenatore, il sergente maggiore Matt Busby.\nNel 1954 Stan Pearson firm\u00f2 per il Bury dove gioc\u00f2 mantenendo altissimi livelli per 3 anni per poi passare a giocare e gestire Chester City.\nDurante i suoi 18 anni al Manchester Unietd Stan Pearson ha segnato moltissimi gol collaborazione con il collega di reparto Jack Rowley, entrambi nella Top 10 dei marcatori del Manchester Unietd insieme hanno realizzato 360 reti per il club, oltre a loro 2 nella grande linea d'attacco del Manchester c'erano Jimmy Delaney, Johnny Morris e Charlie Mitton. Ha anche vinto la FA Cup nel 1947-1948 e il Campionato nel 1951-1952.\nSi ritir\u00f2 nel 1959 a 40 anni e fu uno degli atleti pi\u00f9 anziani ad aver giocato nel campionato inglese.\nNazionale.\nCon la Nazionale inglese ha disputato 8 partite andando a segno 5 volte.\nDopo il ritiro.\nIronia della sorte, in pensione dal gioco Pearson seguito le orme del suo grande amico Jack Rowley e ha lavorato come un postino per l'ufficio postale di Prestbury."}
{"id": "2362192", "revid": "174925", "url": "https://it.wikipedia.org/wiki?curid=2362192", "title": "Oceanidi", "text": ""}
{"id": "2362193", "revid": "174925", "url": "https://it.wikipedia.org/wiki?curid=2362193", "title": "Brown, Boveri &amp; Cie.", "text": ""}
{"id": "2362200", "revid": "838137", "url": "https://it.wikipedia.org/wiki?curid=2362200", "title": "Onda (campanile)", "text": ""}
{"id": "2362203", "revid": "222419", "url": "https://it.wikipedia.org/wiki?curid=2362203", "title": "Canta u Populu Corsu", "text": ""}
{"id": "2362205", "revid": "599013", "url": "https://it.wikipedia.org/wiki?curid=2362205", "title": "Chiesa di San Michele Arcangelo (Campomorone)", "text": "La chiesa di San Michele Arcangelo \u00e8 un luogo di culto cattolico situato nella frazione di Gallaneto, in via Rutta, nel comune di Campomorone nella citt\u00e0 metropolitana di Genova. La chiesa \u00e8 sede della parrocchia omonima del vicariato di Campomorone dell'arcidiocesi di Genova.\nStoria e descrizione.\nAlcuni testi citano la chiesa della frazione di Gallaneto, intitolata all'arcangelo Michele, in un documento datato al 20 agosto del 1198 cos\u00ec come sostengono alcuni storici tra i quali Arturo Ferretto; secondo altri studiosi l'edificio appare invece in un successivo atto del 18 aprile o 20 aprile 1203.\nSuccursale della chiesa di Santo Stefano di Larvego, anticamente chiamata de Langasco, sub\u00ec diversi lavori di restauro e ampliamento nel corso del 1642 e che vennero nuovamente ripresi nel 1661; il tetto dell'edificio fu rifatto nel 1705.\nCos\u00ec come altri edifici del luogo sub\u00ec ingenti danni provocati nella guerra di successione austriaca tra il 1746 e il 1747, i lavori per il rifacimento dell'opera furono eseguiti nel 1754. Gli ultimi interventi di ampliamento risalgono al 1809 quando il corpo strutturale la chiesa fu allungato di quattro metri."}
{"id": "2362208", "revid": "767487", "url": "https://it.wikipedia.org/wiki?curid=2362208", "title": "Corona della regina Elisabetta di Romania", "text": "La corona della regina Elisabetta di Romania venne realizzata a Bucarest in oro. Al suo esterno sono presenti le stesse decorazioni della corona di Romania. Anche questa, infatti, \u00e8 stata fabbricata a seguito della guerra di indipendenza rumena (1877-1878).\nLa regina Elisabetta di Romania indoss\u00f2 questa corona per la prima volta durante la cerimonia di incoronazione che si tenne a Bucarest il 10 maggio 1881, data in cui la Romania divenne un regno."}
{"id": "2362209", "revid": "1543377", "url": "https://it.wikipedia.org/wiki?curid=2362209", "title": "Theodor Boveri", "text": "Biografia.\nTheodor Boveri fu il secondo di quattro figli. Suo padre era medico con forti inclinazioni artistiche. Egli lasci\u00f2 in eredit\u00e0 queste capacit\u00e0 al figlio che divenne un abile pianista e un buon pittore.\nI suoi primi studi furono classici ed avvennero tra il 1868 e il 1875 al Realgymnasium di Norimberga. Nel 1881 si iscrisse alla facolt\u00e0 di lettere all'Universit\u00e0 di Monaco ma l'abbandon\u00f2 solo dopo un semestre e pass\u00f2 alla facolt\u00e0 di Scienze Naturali. L\u00ec si laure\u00f2 con una tesi in anatomia comparata dal titolo: \"Contributo alla conoscenza sulle fibre nervose nei rettili\".Rimase per qualche anno nella facolt\u00e0 di Scienze Naturali, all'Universit\u00e0 di Monaco, lavorando come assistente nel dipartimento di Zoologia e Zoopatologia.Theodor Boveri si spos\u00f2 con la statunitense Marcella O'Grady, che appartenne alla prima generazione di donne che negli Stati Uniti d'America ottenne l'accesso alle universit\u00e0. Sua figlia Margret Boveri (1900\u20131975) divenne una giornalista tedesca e suo fratello Walter Boveri, era un noto industriale svizzero. Consegu\u00ec anche il PhD, Magna Cum Laude nel 1885, con una tesi di Zoologia sul confronto nei meccanismi di bilanciamento cromosomico tra insetti Olometaboli (\"Bombyx mori\") e Emimetaboli (\"Locusta migratoria\"). Nel 1912 gli venne offerta la carica di direttore dell'Istituto di Biologia Kaiser Wilhelm di Berlino ma fu costretto a rifiutarla per il suo stato di cattiva salute. Nel 1914, dopo aver compiuto il suo ultimo viaggio a Napoli, una citt\u00e0 che lo aveva colpito molto, trascorse l'ultimo anno della sua vita in Germania turbato dallo scoppio della prima guerra mondiale e soffrendo per i gravi collassi che lo colpirono.\nOpera scientifica.\nLa maggior parte della sua opera scientifica fu dedicata, come scrisse, allo studio di quei processi \u201cper mezzo dei quali a partire da materiali della riproduzione forniti dai genitori sorge un nuovo individuo dotato di qualit\u00e0 definite\u201d ovvero ai processi di ereditariet\u00e0 e sviluppo. Boveri approfond\u00ec le teorie di alcuni studiosi a lui contemporanei come Weismann, Oskar Hertwing, van Beneden, usando per le sue ricerche l'uovo dell'Ascaris megalocephala che conteneva 2 o 4 cromosomi grandi. Tramite ci\u00f2 not\u00f2 che l'uovo si divide e fornisce met\u00e0 del suo materiale nucleare a quelli che defin\u00ec \u201cdue corpi polari\u201d. In questo modo ogni cromosoma risulta diviso a met\u00e0 e poi ricompletato con mezzo cromosoma di provenienza spermatica che si aggiunge alla fecondazione.\nNel 1888 coni\u00f2 il concetto di centrosoma e ne dimostr\u00f2 la sua funzione nello sviluppo dell'uovo fecondato.\nNel 1900 motiv\u00f2 con Walter Sutton la teoria cromosomica dell'ereditariet\u00e0. In conclusione dei questi studi egli cap\u00ec che dal punto di vista morfologico i cromosomi sono \u201celementi organizzati autonomamente nella cellula\u201d e passano da questa alle cellule figlie e da un individuo alla sua discendenza. \nLa domanda che si pose a quel punto fu se la totalit\u00e0 dell'informazione ereditaria fosse contenuta in ciascun singolo cromosoma o in esso fosse contenuto solo una porzione del materiale ereditario.\nAllora, tra il 1901 e il 1905 dopo vari esperimenti espose la tesi riguardante il significato differenziato dei cromosomi. Egli mostr\u00f2 che le cellule sottoposte a diminuzione (assorbimento di cromosomi ad opera del citoplasma) davano origine alle cellule somatiche, quelle che invece non erano sottoposte a tale processo davano origine alle cellule germinali.\nBoveri fece molte ricerche in altri ambiti.\nAd esempio per quanto riguarda l'anatomia comparata studi\u00f2 l'anfiosso che presentava delle somiglianze con i vertebrati. Egli not\u00f2 che le sue cavit\u00e0 genitali avrebbero potuto corrispondere ai tubuli renali dell'embrione di vertebrato.\nInoltre fece delle ricerche sul significato filogenetico dei fotorecettori e cap\u00ec che il calice ottico dei vertebrati poteva in qualche modo derivare da questa struttura.\nInfine concep\u00ec in termini cellulari il problema dei tumori ed elabor\u00f2 una teoria in base alla quale le cellule tumorali possono divenire maligne a causa di un numero anormale di cromosomi."}
{"id": "2362213", "revid": "339392", "url": "https://it.wikipedia.org/wiki?curid=2362213", "title": "Kang Xi (imperatore Qing)", "text": ""}
{"id": "2362215", "revid": "547992", "url": "https://it.wikipedia.org/wiki?curid=2362215", "title": "Alberto Di Stasio", "text": "Biografia.\nOriginario di una famiglia di cantanti lirici, ha frequentato l'Accademia d'arte drammatica. \nNella sua carriera \u00e8 stato diretto da molti dei maggiori registi: Scaparro, Nanni, Perlini, Mazzoni, Mazzali, Scaglione, Salveti, Pizzi, Berdini, Lavia, Pressburger, diventando lui stesso regista e allestendo spettacoli di forte impatto visivo: Salom\u00e8, Orestiade, Teatro No, i Sette contro Tebe, L'uomo dl fiore in bocca, Cavalleria rusticana, Elettrike, Fedra.\n\u00c8 stato protagonista al cinema e a teatro accanto ad attrici quali Elena Sofia Ricci, Ida di Benedetto, Piera degli Esposti ma soprattutto Mariangela Melato nella \"Medea\" di Euripide, nella quale ha interpretato Giasone per la regia di Giancarlo Sepe.\nPer il cinema ha lavorato - tra gli altri - con registi come Tom Tykwer, Giorgio Capitani, Marco Bellocchio, Carlo Lizzani, Piero Schivazappa e Pupi Avati.\nLa serie televisiva \"Boris\", nella quale interpretava la parte di Sergio Vannucci, gli ha dato una notevole popolarit\u00e0. \u00c8 stato direttore del teatro Trianon, ha collaborato per anni con Roma Tre, per diverse conferenze, ha insegnato recitazione al Campus di Cinecitt\u00e0."}
{"id": "2362217", "revid": "287204", "url": "https://it.wikipedia.org/wiki?curid=2362217", "title": "Serbia Open 2009", "text": "Il torneo Serbia Open 2009 \u00e8 stata una competizione tennistica che si giocata su campi in terra rossa. Le competizioni maschili si sono tenute a Belgrado, in Serbia, dal 2 maggio fino al 10 maggio 2009.\nPartecipanti.\nAltri Partecipanti.\nGiocatori con la wild card:\nGiocatori passati dalle qualificazioni:\nCampioni.\nSingolare.\n Novak \u0110okovi\u0107 ha battuto in finale \u0141ukasz Kubot, 6\u20133, 7\u20136(0)\nDoppio.\n \u0141ukasz Kubot / Oliver Marach hanno battuto in finale Johan Brunstr\u00f6m / Jean-Julien Rojer, 6\u20132, 7\u20136(3)"}
{"id": "2362218", "revid": "15756", "url": "https://it.wikipedia.org/wiki?curid=2362218", "title": "Pi\u00e8ces d'Orgue (Couperin)", "text": "All'et\u00e0 di 22 anni, nel 1690 Fran\u00e7ois Couperin pubblica le sue \"Pi\u00e8ces d'Orgue\". Egli assume il posto di organista presso la Chiesa di \"Saint-Gervais\" a Parigi dal 1685 e probabilmente \u00e8 stato incoraggiato dal \u00ab\"Ma\u00eetre de musique\"\u00bb della Cappella Reale di Versailles, Michel-Richard Delalande, il quale dice, nella sua Approvazione, di aver trovato i pezzi \u00ab\"fort belles et dignes d'\u00eatre donn\u00e9es au public\"\u00bb. In occasione di questa pubblicazione, all'immagine di suo padre Charles, Egli aggiunge al suo nome il titolo di \"Sieur de Crouilly\"; esso non comparir\u00e0 mai pi\u00f9. Tuttavia, all'epoca dell'edizione dei suoi \u00ab\"Versets de Motets imprim\u00e9s sur ordre du Roy\"\u00bb dal 1703 al 1705, egli si dar\u00e0 il titolo di \"Chevalier de Couperin\".\nLe due \"Messes\" furono messe in vendita separatamente: la prima \u00e8 \u00ab\"\u00e0 l'usage ordinaire des Paroisses, pour les Festes Solemnelles\"\u00bb, mentre la seconda \u00ab\"propre pour le Conuents de Religieux, et Religieuses\"\u00bb.\nMesse \u00e0 l'usage des Paroisses, pour le Festes Solemnelles.\nLa \"Messe \u00e0 l'usage des Paroisses\" \u00e8 nota attraverso due manoscritti pieni di errori, conservati presso la \"Biblioth\u00e8que Nationale\", antichi fondi del Conservatorio: il primo \u00e8 stato scritto all'inizio del XVIII secolo, mentre il secondo \u00e8 datato al XIX secolo, copia di un originale perduto. Un'altra fonte manoscritta, pi\u00f9 attendibile, si trova presso la \"Biblioth\u00e8que Municipale\" di Versailles: essa proviene dall'antica Biblioteca della \"Chapel du Ch\u00e2teau\"; basandosi su questo manoscritto e comparandolo con gli altri due, nel 1903 Alexandre Guilmant pubblicher\u00e0 l'opera organistica di Fran\u00e7ois Couperin. Nel 1929 il musicologo Andr\u00e9 Tessier trover\u00e0, presso la \"Biblioth\u00e8que Inguimbertine\" di Carpentras, l'unico esemplare conosciuto dell'edizione originale delle due \"Messes\".\nCaratteristiche.\nQuesta prima \"Messe\" non ha un'unit\u00e0 tonale, in quanto segue l'ordine dei toni delle diverse parti della \"Missa Cunctipotens Genitor Deus\" per le \"F\u00eates doubles\": cos\u00ec il \"Kyrie\" \u00e8 scritto nel Primo Tono (Re minore), il \"Gloria\" nel Quarto Tono (La minore), il \"Sanctus\" nell'Ottavo Tono (Fa maggiore) e l\u2019\"Agnus Dei\" nel Sesto Tono (Fa maggiore). Su questo stesso ordine di tonalit\u00e0 \u00e8 basata la \"Messe pour Orgue\" di Nicolas de Grigny all'interno del suo \"Premi\u00e8re Livre d'Orgue\" (Paris, 1699).\nNonostante il suo accompagnamento molto tonale e del suo colore modificato dalla comparsa di qualche sensibile nella sua melodia, il \"cantus firmus\" o \"plain-chant\" \u00e8 facilmente riconoscibile: nel primo e nell'ultimo \"Couplet du Kyrie\" (in questo caso \"couplet\" significa \u2018versetto\u2019), nell\u2019\"Et in terra Pax\" del \"Gloria\" (il celebrante intona sempre il \"Gloria\", quindi l'organo suona direttamente al versetto successivo), ugualmente nei primi \"Couplets\" del \"Sanctus\" e dell\u2019\"Agnus Dei\"; esso si pu\u00f2 distinguere facilmente dall'incipit di alcuni pezzi, come la \"Fugue sur les Jeux d'Anches, 2e Couplet\".\nQuesti pezzi non fanno che seguire le indicazioni pubblicate nel \"C\u00e6remoniale Parisiense\" (Paris, 1662) di Martin Sonnet, dove scrive:\nAllo stesso modo, la \"Tierce en Taille\" ed il \"Dialogue sur la Voix Humaine\", rispettivamente il sesto ed il settimo Couplets del \"Gloria\", prendono posto al \nComunque il giovane organista si libera delle norme del \"C\u00e6rimoniale Parisiense\", scrivendo pezzi brillanti che potrebbero apparire come arie di danza, in particolare la Giga del \"3e Couplet del Gloria\", perch\u00e9 le regole consigliano all'organista di non suonare i \nMesse propre pour les Convents de Religieux, et Religieuses.\nQuesta \"Messe\", cos\u00ec come quella \"\u00e0 l'usage des Paroisses\", fu pubblicata da Fran\u00e7ois Couperin nel 1690]. A lunga attribuita al suo omonimo zio, essa fu restituita al suo vero autore da Andr\u00e9 Tessier. Il \"Texte du Privil\u00e8ge\" \u2013 che designa il compositore come \u00ab\"Organiste de Saint-Gervais\"\u00bb, incarico mantenuto dal nipote a partire dal 1685, e non dallo zio \u2013 ha aiutato i musicologi ad autenticare l'autore dell'opera con precisione. Lo stesso Tessier ritrova un esemplare originale delle due \"Messes\" alla \"Bibliot\u00e8que Inguiumbertine\" di Carpentras. Un altro esemplare, menzionato da Fran\u00e7ois Joseph F\u00e9tis nella sua \"Biographie Universelle de Musiciens\" [\u2026] (Paris, 1860), si trovava nella \"Biblioth\u00e8que Nationale\", ma, dopo il 1860 circa, \u00e8 scomparso.\nPrima della scoperta dell'edizione di Carpentras, questa \"Messe\" \u00e8 stata conosciuta grazie a due documenti: il primo attraverso un manoscritto conservato alla \"Biblioth\u00e8que Municipale\" di Versailles, antico fondo della Biblioteca musicale della \"Chapelle du Ch\u00e2teau\" \u2013 lo stesso copista ha trascritto sotto dettatura un'altra raccolta del compositore: le \"\u00c9l\u00e9vations\"; i due libri furono scritti forse sotto dettatura dell'autore stesso, il quale li don\u00f2 alla Biblioteca della \"Chapelle\". La seconda fonte \u00e8 una copia manoscritta del XIX secolo, prodotta posteriormente all'esemplare ormai perduto: essa si trova presso la \"Biblioth\u00e8que Nationale\", antico fondo del Conservatorio. Il suo grave difetto \u00e8 quello di essere poco fedele: gli ornamenti sono spesso mal posizionati, l'armonia \u00e8 talvolta rivista; la poca preoccupazione dell'autenticit\u00e0 non \u00e8 stata la guida, ovviamente, per il copista.\nQuesta maniera di pubblicare era ancora diffusa alla fine del XVII secolo: numerose opere di Jean-Baptiste Lully sono pubblicate sotto questa forma e, ancora nel 1739, Jean Baptiste Christophe Ballard seguir\u00e0 questo principio con il \"Ballet de la Paix\" di Fran\u00e7ois Rebel e di Fran\u00e7ois Franc\u0153ur. Questo genere di edizione implica una tiratura limitata.\nPer salvare le sue opere dalle contraffazioni, in basso alla prima e all'ultima pagina, cos\u00ec come qualche altra, \u00e8 stato apposto un sigillo. Esso rappresenta due \u201cC\u201d interlacciate che stanno per Couperin de Crouilly (sulle opere di Lully, allo stesso modo si vedono le lettere \u201cD\u201d e \u201cL\u201d: De Lully).\nLa pubblicazione.\nIl vantaggio di questa edizione era quello di essere poco costosa per l'autore: non doveva acquistare le targhe per l'incisione, n\u00e9 pagare gli incisori. Nel 1690 il giovane compositore non poteva far fronte a una tale spesa, poich\u00e9 due documenti mostrano all'evidenza che egli \u00e8 povero. In effetti il 14 luglio 1687, sua madre, vedova dal 1680, chiese l'autorizzazione per prendere in prestito 3000 libri, poich\u00e9 ella ebbe speso tutti i suoi beni per supportare il mantenimento dei suoi figli, e soprattutto per \u00abpagare diversi maestri di musica, di clavicembalo e di organo, per permettere ai suddetti figli di abilitarli ad adempiere degnamente al posto di organista a \"St. Gervais\"\u00bb; d'altra parte, al suo matrimonio, il 26 aprile 1689, un anno prima della sua pubblicazione, il contratto mostra che Couperin come beni non possiede altro che alcuni mobili, ma niente denaro. Questi fatti spiegano perch\u00e9 il giovane organista non poteva far incidere completamente la sua opera, e doveva accontentarsi di un'edizione manoscritta. Infine, nel 1690, egli fu ancora poco conosciuto: \u00e8 nel 1693 che diventa organista di ruolo.\nAl contrario della \"Messe \u00e0 l'usage des Paroisses\", e contrariamente a ci\u00f2 che ci si pu\u00f2 attendere da una Messa composta per i Conventi, questa \"Messe\" non utilizza melodie di \"cantus firmi\" conosciuti: questi pezzi sono, dunque, delle libere parafrasi di testi liturgici che i versetti rappresentano. In effetti, ogni parte della Messa rispetta l'alternanza delle strofe successivamente cantate e suonate all'organo."}
{"id": "2362219", "revid": "1543377", "url": "https://it.wikipedia.org/wiki?curid=2362219", "title": "Granuli di Birbeck", "text": "I granuli di Birbeck sono granuli citoplasmatici a forma di \"racchetta\", caratterizzati da una porzione vacuolare e da una a bastoncello che presentano una densit\u00e0 centrale lineare e un'apparenza striata. Costituiscono anche una caratteristica microscopica importante, individuata in una malattia conosciuta come istiocitosi a cellule di Langerhans.\nLa formazione di questi granuli \u00e8 indotta dalla langerina.\nFunzione.\nLa funzione dei granuli di Birbeck non \u00e8 ancora totalmente determinata ma, secondo una teoria, essi migrano alla periferia delle cellule di Langerhans e scaricano i loro contenuti nella matrice extracellulare. Secondo un'altra teoria, i granuli di Birbeck partecipano all'endocitosi mediata da recettori, simile alle \"fossette rivestite\" formate dalla clatrina (le cosiddette \"coated-pits\" in lingua inglese).\nStoria.\nI granuli di Birbeck sono stati scoperti da Michael Stanley Clive Birbeck (1925-2005), uno scienziato britannico che ha lavorato presso il Chester Beatty Cancer Research Institute, a Londra, dal 1950 fino al 1981."}
{"id": "2362224", "revid": "110157", "url": "https://it.wikipedia.org/wiki?curid=2362224", "title": "Lohme (R\u00fcgen)", "text": "Lohme \u00e8 un comune situato sull'isola di R\u00fcgen nel Meclemburgo-Pomerania Anteriore, in Germania.\nAppartiene al circondario (\"Landkreis\") della Pomerania Anteriore-R\u00fcgen ed \u00e8 parte della comunit\u00e0 amministrativa (\"Amt\") di M\u00f6nchgut-Granitz.\nGeografia fisica.\nPosizione.\nLa cittadina si trova nella parte nord-orientale dell'isola di R\u00fcgen, a nord delle bianche scogliere di Stubbenkammer, situate all'interno del Parco nazionale di Jasmund.\nQuartieri.\nAl comune di Lohme appartengono i quartieri (\"Ortsteile\") di Blandow, Hagen, Nardevitz, Nipmerow e Ranzow."}
{"id": "2362226", "revid": "599013", "url": "https://it.wikipedia.org/wiki?curid=2362226", "title": "Lohme", "text": ""}
{"id": "2362229", "revid": "1543377", "url": "https://it.wikipedia.org/wiki?curid=2362229", "title": "Efim Fradkin", "text": "Vinse il Premio Stalin di Stato di prima classe nel 1953, il premio Igor Tamm dell'Accademia russa delle scienze nel 1980, ed il Premio Dirac dell'ICTP nel 1989."}
{"id": "2362234", "revid": "1431409", "url": "https://it.wikipedia.org/wiki?curid=2362234", "title": "Marcella Boveri", "text": "Biografia.\nMarcella O'Grady era figlia di immigranti irlandesi.\nFaceva parte della prima generazione di donne che conclusero un percorso di studi scientifico, e nel 1885 fu la prima donna a sostenere l'esame finale presso il Massachusetts Institute of Technology.\nUna volta concluso un percorso di studi presso l'Universit\u00e0 di Harvard lavor\u00f2 come assistente dello zoologo e primo genetista statunitense Edmund Beecher Wilson presso il Bryn Mawr College in Pennsylvania.\nNel 1889 si trasfer\u00ec al Vassar College, dove lavor\u00f2 come docente.\nSposata con il biologo tedesco Theodor Boveri, ebbe con questi una figlia, Margret, tra le pi\u00f9 note giornaliste tedesche del secondo dopoguerra."}
{"id": "2362235", "revid": "74801", "url": "https://it.wikipedia.org/wiki?curid=2362235", "title": "Circondario del Donnersberg", "text": "Il circondario del Donnersberg (in tedesco Donnersbergkreis; targa KIB) \u00e8 un circondario (\"Landkreis\") della Renania-Palatinato, in Germania.\nComprende 4 citt\u00e0 e 77 comuni.\nIl capoluogo \u00e8 Kirchheimbolanden, il centro maggiore Eisenberg (Pfalz)."}
{"id": "2362237", "revid": "64597", "url": "https://it.wikipedia.org/wiki?curid=2362237", "title": "Clymeniina", "text": ""}
{"id": "2362238", "revid": "1431409", "url": "https://it.wikipedia.org/wiki?curid=2362238", "title": "Margret Boveri", "text": "La sua vita fu caratterizzata da numerosi eventi storici. Dopo la fine della Seconda guerra mondiale si impegn\u00f2 innanzitutto per la riunificazione della Germania. Del suo circolo di amici e conoscenti facevano parte personaggi cos\u00ec diversi come Wilhelm Conrad R\u00f6ntgen, Theodor Heuss, Ernst von Weizs\u00e4cker, Freya von Moltke, Ernst J\u00fcnger, Carl Schmitt, Gottfried Benn e Uwe Johnson.\nEra figlia di Marcella O'Grady e Theodor Boveri. "}
{"id": "2362246", "revid": "97765085", "url": "https://it.wikipedia.org/wiki?curid=2362246", "title": "Ramsen", "text": ""}
{"id": "2362247", "revid": "466539", "url": "https://it.wikipedia.org/wiki?curid=2362247", "title": "Millennium Estoril Open", "text": "Il Millennium Estoril Open , precedentemente noto anche come Portugal Open e Estoril Open, \u00e8 un torneo di tennis che si svolge annualmente a Cascais. Il torneo maschile fa parte dell'ATP Tour 250, quello femminile \u00e8 stato classificato come International.\nPer il singolare maschile si sono imposti in due edizioni Carlos Costa (1992 e 1994), Thomas Muster (1995 e 1996), David Nalbandian (2002 e 2006), Albert Monta\u00f1\u00e9s (2009 e 2010) e Juan Mart\u00edn del Potro (2011 e 2012), mentre la spagnola Mag\u00fci Serna \u00e8 l'unica tennista ad essersi imposta due volte (2002 e 2003). In doppio si contano cinque successi dell'americano Scott Lipsky (nel 2009, 2013, 2014, 2015 e 2016) in campo maschile, e due successi consecutivi della coppia cinese Li Ting-Sun Tiantian nel 2005 e 2006 nel doppio donne. L'edizione del 2020 non viene disputata a causa della pandemia di COVID-19."}
{"id": "2362252", "revid": "1494169", "url": "https://it.wikipedia.org/wiki?curid=2362252", "title": "Bischheim", "text": ""}
{"id": "2362255", "revid": "125734724", "url": "https://it.wikipedia.org/wiki?curid=2362255", "title": "U.S. Men's Clay Court Championships", "text": "L'U.S. Men's Clay Court Championships \u00e8 un torneo di tennis maschile che si svolge sui campi in terra rossa del River Oaks Country Club di Houston in Texas\nStoria.\nIl torneo ha avuto inizio nel 1910 quando la Western Lawn Tennis Association (una parte della United States Lawn Tennis Association ora conosciuta come la USTA / Midwest), spinse la USLTA a creare un torneo nazionale giocato sulla terra battuta che avrebbe aiutato a promuovere la creazione di pi\u00f9 campi con questa superficie nell'ovest degli Stati Uniti. I campi in terra battuta erano pi\u00f9 economici da installare e gestire rispetto ai campi in erba. La speranza era che i minori costi di manutenzione avrebbero consentito una pi\u00f9 rapida espansione del gioco. I primi National Clay Court Championships si sono svolsero presso l'Omaha Field Club con una folla di 5.000 spettatori a guardare le finali. L'interesse verso la terra battuta crebbe molto e a causa di una maggiore partecipazione di pubblico nel 1914 l'evento fu spostato al Cincinnati Tennis Club. \u00c9 stato votato dai tennisti come miglior torneo di categoria nel 2003 e 2004. L'edizioni del 2020 e 2021 non vengono disputate a causa della pandemia di COVID-19."}
{"id": "2362258", "revid": "287204", "url": "https://it.wikipedia.org/wiki?curid=2362258", "title": "Lakshmeshwar", "text": " \nLakshmeshwar (o Laxmeshwar) \u00e8 una citt\u00e0 dell'India di 33.411 abitanti, situata nel distretto di Gadag, nello stato federato del Karnataka. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nTerritorio.\nLa citt\u00e0 \u00e8 situata a 15\u00b0 7' 60 N e 75\u00b0 28' 0 E e ha un'altitudine di 633 .\nSociet\u00e0.\nEvoluzione demografica.\nAl censimento del 2001 la popolazione di Lakshmeshwar assommava a 33.411 persone, delle quali 16.951 maschi e 16.460 femmine. I bambini di et\u00e0 inferiore o uguale ai sei anni assommavano a 4.416, dei quali 2.242 maschi e 2.174 femmine. Infine, coloro che erano in grado di saper almeno leggere e scrivere erano 20.571, dei quali 11.825 maschi e 8.746 femmine."}
{"id": "2362259", "revid": "478814", "url": "https://it.wikipedia.org/wiki?curid=2362259", "title": "Hypo Group Tennis International", "text": "L'Hypo Group Tennis International, noto in precedenza come Kim Top Line, IP Cup e International Raiffeisen Grand Prix, \u00e8 stato un torneo di tennis maschile svoltosi annualmente su campi in terra battuta dal 1984 al 2008. Nella sua storia ha cambiato varie sedi, nato in Italia, a Bari, dopo sei edizioni si \u00e8 trasferito a Genova per poi spostarsi in Austria: prima a Sankt P\u00f6lten per dodici edizioni e poi, nelle ultime tre, a P\u00f6rtschach am W\u00f6rther See. L'ultima edizione del torneo risale al 2008 e, nel 2010, il suo posto \u00e8 stato preso dall'Open de Nice C\u00f4te d'Azur di Nizza.\nStoria.\nIl torneo trae le sue origini dal Bari Challenger, evento facente parte delle ATP Challenger Series inaugurato al Circolo Tennis Bari nel 1981 con un montepremi di 25.000$. Dopo le prime tre edizioni, nel 1984 il montepremi fu portato a 75.000$ e il Challenger venne sostituito dal Kim Top Line, prima edizione del torneo facente parte del circuito Grand Prix sponsorizzato dall'azienda di abbigliamento Kim, che si continu\u00f2 a tenere al Circolo Tennis Bari fino al 1989.\nNel 1990 fu trasferito all'IP Club di Genova, il nuovo sponsor fu la IP e il torneo prese il nome IP Cup. Si giocarono a Genova quattro edizioni prima che i diritti fossero acquisiti dall'Austria e nel 1994 la nuova sede fu lo SPORT.ZENTRUM.Nieder\u00f6sterreich di St. P\u00f6lten, dove il torneo prese il nome Internationaler Raiffeisen Grand Prix. Dopo 12 edizioni a St. P\u00f6lten, nel 2006 il torneo fu trasferito alla Werzer Arena di P\u00f6rtschach am W\u00f6rther See sotto il nuovo nome Hypo Group Tennis International e venne dismesso nel 2008."}
{"id": "2362260", "revid": "287204", "url": "https://it.wikipedia.org/wiki?curid=2362260", "title": "Lingsugur", "text": " \nLingsugur (o Lingasugur) \u00e8 una suddivisione dell'India, classificata come \"town panchayat\", di 27.301 abitanti, situata nel distretto di Raichur, nello stato federato del Karnataka. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 16\u00b0 10' 0 N e 76\u00b0 31' 0 E e ha un'altitudine di 498 .\nSociet\u00e0.\nEvoluzione demografica.\nAl censimento del 2001 la popolazione di Lingsugur assommava a 27.301 persone, delle quali 13.926 maschi e 13.375 femmine. I bambini di et\u00e0 inferiore o uguale ai sei anni assommavano a 4.336, dei quali 2.246 maschi e 2.090 femmine. Infine, coloro che erano in grado di saper almeno leggere e scrivere erano 15.115, dei quali 9.031 maschi e 6.084 femmine."}
{"id": "2362261", "revid": "287204", "url": "https://it.wikipedia.org/wiki?curid=2362261", "title": "Londa (India)", "text": " \nLonda \u00e8 una suddivisione dell'India, classificata come \"census town\", di 6.276 abitanti, situata nel distretto di Belgaum, nello stato federato del Karnataka. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 15\u00b0 28' 0 N e 74\u00b0 31' 0 E e ha un'altitudine di 651 .\nSociet\u00e0.\nEvoluzione demografica.\nAl censimento del 2001 la popolazione di Londa assommava a 6.276 persone, delle quali 3.188 maschi e 3.088 femmine. I bambini di et\u00e0 inferiore o uguale ai sei anni assommavano a 683, dei quali 361 maschi e 322 femmine. Infine, coloro che erano in grado di saper almeno leggere e scrivere erano 4.490, dei quali 2.540 maschi e 1.950 femmine."}
{"id": "2362264", "revid": "125734634", "url": "https://it.wikipedia.org/wiki?curid=2362264", "title": "Noventi Open", "text": "Il Noventi Open, conosciuto dal 1993 al 2018 come Gerry Weber Open, \u00e8 un torneo di tennis che si svolge annualmente a Halle (Westfalen) dal 1991 ed \u00e8 inserito tra i tornei professionistici dal 1993. \u00c8 un torneo alternativo a quello del Queen's di Londra, in preparazione a Wimbledon. \u00c9 stato votato dai tennisti come miglior torneo di categoria nel 2000. L'edizione del 2020 non viene disputata a causa della pandemia di COVID-19.\nStoria.\nIl torneo si giocava la settimana seguente l'Open di Francia, mentre dal 2015 si gioca nella settimana centrale delle tre che separano il Roland Garros da Wimbledon ed \u00e8 un torneo di preparazione allo Slam londinese. Giocato su campi in erba, faceva parte dell'ATP World Tour 250 series fino al 2014. A partire dal 2015, il torneo fa parte dell'ATP World Tour 500 series.\nIl campo centrale, il Gerry Weber Stadion, \u00e8 capace di contenere 12300 spettatori, ed \u00e8 usato anche per altri sport, quali basket, pallavolo e boxe. Esso \u00e8 dotato di un tetto mobile che assicura il proseguimento dei match anche in caso di condizioni meteorologiche avverse.\nNella prima edizione dell'evento, nel 1993, Henri Leconte sconfisse Andrij Medvedev e conquist\u00f2 il trofeo. Roger Federer ha vinto il torneo dieci volte, oltre ad aver raggiunto altre tre volte la finale, collezionando anche una vittoria e una sconfitta in finale nel doppio."}
{"id": "2362265", "revid": "47767", "url": "https://it.wikipedia.org/wiki?curid=2362265", "title": "Popoli albensi", "text": "I popoli albensi (in latino \"populi albenses\") erano una \"foederatio\" di trenta popolazioni dell'Italia preromana (i prisci Latini) stanziate nell'antico \"Latium vetus\" tra il X (et\u00e0 del bronzo finale) e VIII secolo a.C. (et\u00e0 del ferro avanzata). Il termine \"albenses\" indicherebbe il fatto che tutti questi popoli erano soliti partecipare alla cerimonia del banchetto sacrificale sul \"mons Albanus\", nel santuario di Giove Laziale.\nStoria.\nNel corso di una prima et\u00e0 del ferro, la forma di popolamento dei Latini si articolava in una serie di raggruppamenti rurali autonomi, con spesso al centro un borgo fortificato (\"oppidum\"), e strettamente collegati fra di loro. Questi raggruppamenti, pur avendo originariamente un carattere religioso, col tempo riuscirono a darsi degli ordinamenti comuni che disciplinavano la difesa del territorio, il commercio, ed altre materie di interesse generale. La Lega albense fu forse la pi\u00f9 antica fra le federazioni del \"Latium vetus\" ed era costituita da una trentina di centri situati sui colli Albani (\"populi albenses\"), ricordati da Plinio il Vecchio. All'interno di ciascuna di queste comunit\u00e0 si imposero via via le semplici famiglie, o pi\u00f9 verosimilmente grandi nuclei complessi chiamati \"gentes\".\nCuore di questo ampio raggruppamento urbano era la citt\u00e0 di \"Alba Longa\", rasa al suolo attorno alla met\u00e0 del VII secolo a.C. dalla vicina Roma, che si sostitu\u00ec ad essa nella direzione della Lega, dichiarando per\u00f2 che tutti i cittadini di Alba fossero equiparati ai cittadini romani. Strabone racconta che tra \"Populi Albenses\" e Romani vi erano ottimi rapporti, dal momento che entrambi parlavano la stessa lingua (il latino), pur avendo differenti re. I due popoli poi permettevano anche tra loro matrimoni, sacrifici comuni ad Alba ed altri diritti politici comuni.\nAlla fine del VI secolo a.C. molti altri centri latini furono assorbiti nello Stato romano che allora era governato da una dinastia etrusca.\n. Secondo Suida (decimo secolo) gli \"albani\", cio\u00e8 gli abitanti della citt\u00e0 di Alba, erano un popolo di origine celtica (\"gens gallorum\") e godevano di un territorio particolarmente ubertoso (\"Horum agrum aiunt esse uberrimum et aptum\"\n\"ad fruges ferendas, vinoque multo et suavi abundantem.\") \nAlcune monete albensi (risalenti tra il 303 ed il 263 a.C.) ritrovate durante alcuni scavi su un verso raffiguravano la scritta \"\" e un'aquila che stringe tra gli artigli tre dardi e sul retro la testa di un guerriero con elmo.\nI trenta \"populi albenses\".\nQuesto l'elenco completo dei 30 popoli albensi forniti da Plinio il Vecchio nella sua \"Naturalis Historia\": "}
{"id": "2362266", "revid": "125734818", "url": "https://it.wikipedia.org/wiki?curid=2362266", "title": "Queen's Club Championships", "text": "Il Queen's Club Championships, conosciuto come Cinch Championships per motivi di sponsorizzazione, \u00e8 un torneo di tennis annuale, riservato agli uomini. \u00c8 giocato al Queen's Club di Londra; la superficie su cui si gioca \u00e8 l'erba. \u00c8 inserito all'interno dell'ATP Tour 500, categoria nella quale \u00e8 stato votato dai tennisti come miglior torneo nel 2015, 2016 e 2018. In passato era conosciuto anche come \"Stella Artois Championships\" (dal 1978 al 2008), e come \"AEGON Championships\" (dal 2009 al 2017) ed \u00e8 stato votato dai tennisti come miglior torneo della categoria ATP World Tour 250 Series nel 2013 e 2014. In passato si giocava la settimana seguente l'Open di Francia, mentre dal 2015 si gioca nella settimana centrale delle 3 che ora separano il Roland Garros da Wimbledon ed \u00e8 un torneo di preparazione allo Slam londinese.\nStoria.\nOriginariamente conosciuto come London Grass Court Championships, la prima edizione del torneo risale al 1884 quando venne disputato un torneo di tennis presso l'Athletic Club di Londra a Stamford Bridge. Un anno dopo al torneo \u00e8 stato dato il nome di London Championships. In quell'occasione venne disputato sull'erba all'aperto. Nel 1890 il torneo si trasfer\u00ec nella sede attuale, il torneo Queen's Club (nome che si riferisce alla regina Vittoria) aveva sia un torneo di tennis maschile, sia uno femminile. Nel 1903 venne introdotta la gara del doppio maschile, seguita nel 1905 dal doppio misto. Nel 1915 l'aggiunta del torneo del doppio femminile complet\u00f2 il programma.\nLe due guerre mondiali hanno interrotto il torneo dal 1915 al 1918 e dal 1940 al 1946. Tra il 1970 e il 1989 il torneo faceva parte del Grand Prix. Il torneo femminile \u00e8 stato sospeso dopo l'edizione del 1973 e dal 1974 al 1976 non si \u00e8 disputato nessun torneo. Dal 2009 \u00e8 un torneo dell'ATP World Tour 250 series e dal 2015 dell'ATP World Tour 500 series. Durante il torneo del 2004, Andy Roddick ha stabilito il record mondiale della velocit\u00e0 al servizio, con una prima a dei quarti di finale contro Paradorn Srichaphan. L'edizione del 2020 non viene disputata a causa della pandemia di COVID-19.\nRisultati passati.\nFinali campionato junior.\nHSBC Junior Invitation Cup\nDavid Lloyd Leisure Cup\nSam Whitbread Cup"}
{"id": "2362271", "revid": "74801", "url": "https://it.wikipedia.org/wiki?curid=2362271", "title": "Lib\u00e9ma Open", "text": "Il Rosmalen Grass Court Championships, conosciuto dal 2018 come Lib\u00e9ma Open per motivi di sponsorizzazione, \u00e8 un torneo di tennis professionistico sia maschile che femminile che si gioca su campi in erba a 's-Hertogenbosch, nei Paesi Bassi. L'edizione del 2020 non \u00e8 stata disputata a causa della pandemia di COVID-19."}
{"id": "2362276", "revid": "125668707", "url": "https://it.wikipedia.org/wiki?curid=2362276", "title": "Nature Valley International", "text": "L'Eastbourne International, conosciuto attualmente come Nature Valley International per motivi di sponsorizzazione, \u00e8 un torneo sia maschile che femminile di tennis che si svolge annualmente ad Eastbourne dal 1974, in Gran Bretagna, su campi in erba. Il torneo maschile fa parte della categoria ATP Tour 250, quello femminile della categoria WTA 500, mentre in precedenza ha fatto parte della categoria Tier II dal 1989 al 2008 e di quella WTA Premier dal 2009 al 2020. L'edizione del 2014 \u00e8 stata l'ultima per quanto riguarda il circuito maschile. Dal 2017 \u00e8 tornato a far parte del calendario maschile oltre a quello femminile.\n\u00c8 considerato un evento in preparazione del 3\u00ba torneo del Grande Slam dell'anno: il Torneo di Wimbledon.\nStoria.\nL'Eastbourne International si svolge dal 1974. Il torneo maschile fa parte della categoria ATP Tour 250, quello femminile della categoria WTA 500, mentre in precedenza ha fatto parte della categoria Tier II dal 1989 al 2008 e di quella WTA Premier dal 2009 al 2020. L'edizione del 2014 \u00e8 stata l'ultima per quanto riguarda il circuito maschile. Dal 2017 \u00e8 tornato a far parte del calendario maschile oltre a quello femminile.\nL'edizione del 2020 non viene disputata a causa della pandemia di COVID-19."}
{"id": "2362279", "revid": "889336", "url": "https://it.wikipedia.org/wiki?curid=2362279", "title": "Hall of Fame Open", "text": "L'Hall of Fame Open, nell'edizione del 2008 denominato \"Campbell Soup Company's Hall of Fame Championships\", \u00e8 un torneo tennistico che si svolge ogni anno a Newport nel mese di luglio, nella settimana seguente il Torneo di Wimbledon. \u00c8 giocato su campi in erba, e fa parte dell'ATP Tour 250 ed \u00e8 l'ultimo della stagione che si gioca sull'erba.\nTra i vincitori 2 hanno vinto qualche prova dello slam: Brian Teacher e Johan Kriek, e due sono stati almeno finalisti: Greg Rusedski e Mark Philippoussis. Il britannico \u00e8 anche il pluri-vincitore della manifestazione: tre volte, con uno scarto di dodici anni tra la prima e l'ultima con l'indiano Vijay Amritraj. Due invece le vittorie dello statunitense Bryan Shelton e del francese Fabrice Santoro. In doppio comanda l'australiano Jordan Kerr con 5 vittorie, di cui tre con Jim Thomas. L'edizione del 2020 non viene disputata a causa della pandemia di COVID-19."}
{"id": "2362281", "revid": "122932292", "url": "https://it.wikipedia.org/wiki?curid=2362281", "title": "Creative Computing", "text": "Creative Computing \u00e8 stata una delle prime riviste ad occuparsi di microcomputer.\nFondata da David Ahl e pubblicata dal 1974 al 1985, seguiva tutti i modelli di computer, dai personal computer agli home computer. Ahl vendette poi la rivista a Ziff-Davis all'inizio degli anni 80. Tra i collaboratori pi\u00f9 conosciuti vi erano Robert Swirsky e John J. Anderson.\nIl suo formato era pi\u00f9 accessibile rispetto a quello pi\u00f9 tecnico presentato dalla rivista coetanea \"BYTE\". La rivista includeva regolarmente listati in linguaggio BASIC sia di giochi che di programmi di utilit\u00e0 che l'utente poteva manualmente digitare. Ted Nelson, conosciuto per l'invenzione dell'ipertesto ne \u00e8 stato per un breve periodo l'editore."}
{"id": "2362283", "revid": "125760244", "url": "https://it.wikipedia.org/wiki?curid=2362283", "title": "Swedish Open", "text": "Lo Swedish Open, dal 2010 al 2018 noto anche come SkiStar Swedish Open, \u00e8 un torneo di tennis professionistico sia maschile che femminile che si gioca su campi in terra battuta a B\u00e5stad, in Svezia. \u00c9 stato votato dai tennisti come miglior torneo di categoria per ben 11 volte, ininterrottamente dal 2002 al 2012 ( quell'anno anche come miglior torneo femminile di categoria). Dal 2019 il torneo femminile, che dal 2009 al 2017 aveva fatto parte della categoria International, \u00e8 stato declassato a WTA 125s. L'edizione del 2020 non viene disputata a causa della pandemia di COVID-19."}
{"id": "2362294", "revid": "889336", "url": "https://it.wikipedia.org/wiki?curid=2362294", "title": "BB&amp;T Atlanta Open", "text": "Il BB&amp;T Atlanta Open \u00e8 un torneo maschile di tennis che si gioca all'Athletic Club di Atlanta nel sobborgo Johns Creek come parte dell'ATP Tour. Il torneo si \u00e8 giocato per la 1\u00aa volta nel 1988 nella citt\u00e0 di Indianapolis nell'Indiana come U.S. Men's Hard Court Championships. \u00c8 stato creato dopo che l'Indianapolis Tennis Center decise di ripavimentare i suoi 18 campi in terra battuta con il Deco-Turf II, la stessa superficie usata negli US Open, cos\u00ec lo U.S. Men's Clay Court Championships si spost\u00f2 da Indianapolis a Charleston.\nIl cambiamento di superficie del torneo e del nome fecero cambiare anche la data di svolgimento dell'evento che fu slittata pi\u00f9 vicina alla partenza degli US Open. L'evento guadagn\u00f2 l'attenzione dei migliori giocatori del mondo ed \u00e8 diventato una tappa importante in preparazione degli US Open. Nel 2009 la Association of Tennis Professionals ha acquistato la licenza per il torneo di Indianapolis a causa della mancanza di uno sponsor per il 2007 e il 2008 con il conseguente calo della vendita dei biglietti, nel dicembre del 2009 \u00e8 stato annunciato che l'ATP ha venduto la licenza a un gruppo di Atlanta.\nPrima del 2010 Atlanta aveva ospitato un torneo chiamato Verizon Tennis Challenge dal 1992 al 2001. L'evento che si giocava pure all'Atlanta Athletic Club, include tra i suoi vincitori Andy Roddick, Pete Sampras, Andre Agassi e John McEnroe.\nL'edizione del 2020 non viene disputata a causa della pandemia di COVID-19."}
{"id": "2362297", "revid": "287204", "url": "https://it.wikipedia.org/wiki?curid=2362297", "title": "Farmers Classic", "text": "Il Farmers Classic (precedentemente conosciuto come Countrywide Classic, Los Angeles Open, Pacific Southwest Championships ed altri) \u00e8 stato un torneo di tennis facente parte della categoria ATP World Tour 250 series nell'ambito dell'ATP Tour che si giocava a Los Angeles in California negli Stati Uniti. Il torneo si giocava a luglio o ad agosto dal 1927 e comprendeva solo una competizione maschile, ma fino al 1975 era previsto anche un torneo femminile\nL'evento si giocava a Los Angeles Tennis Center di UCLA, che ha anche ospitato il torneo di tennis delle olimpiadi del 1984. Il formato dei tabelloni era costituito da 28 giocatori per il singolare e 16 squadre per il doppio. I campioni famosi che hanno vinto il torneo sono: Roy Emerson, Arthur Ashe, Billie Jean King, Jimmy Connors, John McEnroe, Pete Sampras, Michael Chang, e Andre Agassi. Nel doppio Bob Bryan e Mike Bryan hanno il record di 6 titolo conquistati.\nIl torneo faceva parte delle US Open Series. Gli incontri si giocavano sui campi del Straus Stadium court che ha una capacit\u00e0 di 6500 e nel Grandstand che pu\u00f2 ospitare 1500 spettatori. Esistevano anche eventi speciali a margine dei tornei principali come: il Kids Day, il Fashion Day, il Valspar Performance Challenge e il torneo di singolare riservato alla categoria \"leggende\".\nNel 2012 degli investitori colombiani hanno acquistato la licenza del torneo per 1,5 milioni di dollari e hanno deciso spostare il torneo a Bogot\u00e0, il nuovo torneo si chiama Claro Open Colombia."}
{"id": "2362298", "revid": "125736923", "url": "https://it.wikipedia.org/wiki?curid=2362298", "title": "Winston-Salem Open", "text": "Il Winston-Salem Open, in passato Pilot Pen Tennis, \u00e8 un torneo di tennis professionistico maschile che si disputa sui campi in cemento della Wake Forest University di Winston-Salem, nella Carolina del Nord. \u00c9 stato votato dai tennisti come miglior torneo della categoria ATP Tour 250 nel 2016. Fino al 2019 il torneo si disputava anche in versione femminile a New Haven, nel Connecticut. L'edizione del 2020 non viene disputata a causa della pandemia di COVID-19."}
{"id": "2362299", "revid": "729019", "url": "https://it.wikipedia.org/wiki?curid=2362299", "title": "Centrale elettronucleare Ph\u00e9nix", "text": "Ph\u00e9nix era una centrale elettrica dotata di un unico reattore nucleare prototipo dimostrativo elettrogeno della filiera dei reattori a neutroni rapidi raffreddati al sodio (-); essa era situata al centro CEA di Marcoule sul sito nucleare di Marcoule, sul territorio del comune di Chusclan (Gard), a a nord di Avignone.\nIl reattore \"Ph\u00e9nix\" \u2013 installazione nucleare di base (INB) n\u00ba 71 \u2013 aveva una potenza originaria di t (e), ha prodotto energia elettrica per 35 anni, smise di produrre energia elettrica nel 2009 e l'impianto venne poi spento nel 2010.\n\"Ph\u00e9nix\" era un reattore nucleare sperimentale elettrogeno delle filiere dei reattori a neutroni rapidi e autofertilizzanti, del tipo reattore nucleare veloce autofertilizzante ( / ), del modello reattore nucleare veloce al sodio ( / -).\nEsso era quindi un reattore che generava da solo il suo combustibile \u2013 il plutonio-239, partendo dall'uranio-238 \u2013 utilizzando come fluido di lavoro e di raffreddamento il sodio liquido; esso aveva un tasso di auto-rigenerazione di 1,15 ovvero produceva il 15% di plutonio in pi\u00f9 di quanto ne consumava.\nIl nome del reattore proviene dal mitico uccello Fenice \u2013 che in francese si scrive \u00abPh\u00e9nix\u00bb \u2013 che rinasce dopo la morte dalle sue ceneri, come il nuovo combustibile nucleare al plutonio proviene dalle \u00abceneri\u00bb del combustibile usato.\nStoria.\nCostruzione.\nNel febbraio 1968, i lavori preliminari iniziano sul sito di costruzione, il cantiere \u00e8 aperto nell'ottobre 1968. Nel 1969, \u00e8 siglato il protocollo di accordo tra CEA ed EDF per la costruzione e la gestione comune della centrale, i costi sono ripartiti all'80% per il CEA e al 20% per EDF. Questo protocollo di accordo sar\u00e0 rispettato integralmente per pi\u00f9 di 40 anni, fino all'arresto del reattore.\nOperativit\u00e0.\nI 35~36 anni di funzionamento di Ph\u00e9nix corrispondono a 4 fasi:\nIl fattore di disponibilit\u00e0 di energia \u00e8 stato del 46,3%, il fattore di operativit\u00e0 del 41,2% e fattore di carico del 40,5%. Queste cifre particolarmente basse si spiegano con i lunghi periodi di indisponibilit\u00e0, dovuti a problemi politici, amministrativi o tecnici o a spegnimenti temporanei o a lavori sul reattore; in particolare tra il 1991 e il 2003 il reattore \u00e8 stato sostanzialmente all'arresto ed ha prodotto solamente .\nDurante la prima fase, Ph\u00e9nix ha funzionato giorni equivalenti a piena potenza. L'installazione ha dimostrato che il ciclo del combustibile nucleare pu\u00f2 essere chiuso per il riciclaggio del plutonio tre volte. La fertilizzazione del plutonio \u00e8 dimostrata, con un fattore di 1,15. Alcuni assemblaggi di combustibile nucleare hanno potuto raggiungere d/t di burnup, da comparare con i d/t medi dei reattori ad acqua pressurizzata. Sulle cartucce di combustibile utilizzate, solo 15 rotture di guaine si sono registrate. La prima fase di funzionamento di Ph\u00e9nix \u00e8 considerata un successo.\nNella prima fase (1974-1990), durante la quale Ph\u00e9nix ha funzionato senza interruzioni ed a piena potenza, il reattore ha prodotto di elettricit\u00e0, con una media annuale di .\nPi\u00f9 precisamente, il reattore ha funzionato con una potenza di e tra il 1974 e il 1996, producendo in media di di energia all'anno, con un picco massimo nel 1979 di . Mentre dal 1997 al 2009 il reattore ha funzionato con una potenza di e, producendo in media di di energia all'anno, con un picco massimo nel 2005 di .\nNel 2009 (ultimo anno di funzionamento), il reattore ha prodotto di elettricit\u00e0, ma la media annuale degli ultimi cinque anni si attesta piuttosto su , mentre la media annuale 1974-2009 \u00e8 stata di .\nDurante il funzionamento di Ph\u00e9nix sono stati usati 520 assemblaggi di combustibile nucleare, che hanno prodotto di plutonio, delle quali sono state riutilizzate per fabbricare degli assemblaggi che sono stati bruciati nel reattore; il tasso di fertilizzazione o \"auto-rigenerazione\" misurato dal CEA \u00e8 stato di 1,16. Questo tasso del 16% significa che alla fine di 6 riciclaggi di combustibile si poteva avere abbastanza plutonio per fabbricare del combustibile nucleare supplementare.\nPh\u00e9nix ha poi funzionato unicamente come reattore d'irradiazione per degli studi sul trattamento dei rifiuti radioattivi a lunga vita (trasmutazione), dal maggio 2009 al febbraio 2010, data dello shutdown permanente.\nEventi.\nNel corso del suo funzionamento e anche a causa del fatto che si trattava di un reattore sperimentale, Ph\u00e9nix ha avuto diversi eventi nucleari minori:\nSono state registrate alcune \"anomalie\" al livello 1 della scala INES:\nChiusura.\nNel 1994 si decise di prolungare la durata di vita del reattore per permettergli di effettuare i test sulla trasmutazione previsti dalla legge n\u00ba 91-1381 del relativa \"alle ricerche sulla gestione dei rifiuti radioattivi\" (detta \"loi Bataille\"). Dei lavori si sono resi necessari essenzialmente per la messa a norma del reattore alle nuove norme antisismiche e nel 2003 il reattore \u00e8 stato riavviato per effettuare gli ultimi 6 cicli, autorizzati dalla DSIN (dal 2006 ASN), per realizzare il programma sperimentale di irradiazione per degli studi sulla trasmutazione e sul trattamento dei rifiuti radioattivi a lunga vita.\nLa chiusura del reattore Ph\u00e9nix era programmata per la fine del 2004, alla fine il reattore produsse energia elettrica fino al e lo shutdown permanente avvenne il .\nPh\u00e9nix era gestito da un'associazione tra CEA (80%) ed EDF (20%), che sar\u00e0 poi sciolta il . I lavori di smantellamento della centrale sono a carico del CEA; in contropartita EDF ha preso in carico lo smantellamento della centrale nucleare di Brennilis, che era gestita congiuntamente da CEA ed EDF (50%\u00a0/\u00a050%).\nCome evoluzione del Ph\u00e9nix, venne costruito il reattore Superph\u00e9nix, impianto che nella sua vita ha dimostrato di avere ancora pi\u00f9 problemi politici ed amministrativi piuttosto che tecnici, tanto da essere stato chiuso nel 1998, molto in anticipo sulla sua vita prevista (Superph\u00e9nix era previsto funzionasse fino al 2015). Il Ph\u00e9nix \u00e8 stato infatti un modello intermedio fra il reattore Rapsodie (1967-1983) e Superph\u00e9nix (1984-1998) e, dopo la chiusura di quest'ultimo, Ph\u00e9nix \u00e8 rimasto l'ultimo reattore nucleare veloce autofertilizzante che ha continuato a funzionare in Francia.\nIl CEA ha iniziato nel 2010 a lavorare su un nuovo reattore a neutroni veloci: ASTRID (\"Advanced Sodium Technological Reactor for Industrial Demonstration\"), un dimostratore tecnologico per i reattori nucleari di quarta generazione, da realizzare sempre sul sito nucleare di Marcoule.\nSchema e dettagli tecnici.\nIl progetto scelto per Ph\u00e9nix \u00e8 stato quello di un \"reattore integrato\" (le tre grandi componenti del circuito primario \u2013 pompe, barre di controllo e scambiatori di calore \u2013 sono inseriti nella \"piscina\" principale, che contiene di sodio) con tre cicli secondari. Questi avevano tre generatori di vapore modulari che permettevano di produrre il vapore acqueo necessario al funzionamento della turbina. Il circuito acqua-vapore produceva in maniera classica dell'elettricit\u00e0 attraverso una turbina a vapore (da e, che era il modello scelto all'epoca per le centrali nucleari termiche). Tra i due era inserito un circuito secondario di sodio non contaminato, in modo da separare i rischi chimici legati al sodio dai rischi radioattivi del circuito primario.\nIl reattore pu\u00f2 essere suddiviso in tre parti principali:\nPh\u00e9nix era un reattore originariamente di t di potenza termica e di e di potenza elettrica lorda, entrambe nominali (e netta). Dal 1997, la potenza \u00e8 stata ridotta rispettivamente a t di potenza termica e a e di potenza elettrica lorda, entrambe nominali (e netta).\nIl rendimento termoidraulico originario era del 44%, a causa delle temperatura elevata in uscita dal nocciolo (); un reattore nucleare ad acqua pressurizzata della stessa epoca aveva un rendimento di circa il 30%.\nIl reattore \u00e8 composto da una \"piscina\" contenente sodio liquido radioattivo, che ha la funzione di asportare il calore prodotto dal nocciolo con temperatura in uscita di e di cederlo, tramite uno scambiatore di calore intermedio, ad un secondo circuito al sodio molto meno radioattivo che arriva a e quindi in un generatore di vapore, che surriscalda a e a quasi una turbina a vapore, con ciclo Hirn molto pi\u00f9 efficiente (rendimento del 45,3%), poich\u00e9 \u00e8 pi\u00f9 simile a quello di una centrale termoelettrica, che non al ciclo di Rankine degli attuali reattori nucleari ad acqua (rendimento 32-33%)."}
{"id": "2362302", "revid": "287204", "url": "https://it.wikipedia.org/wiki?curid=2362302", "title": "BCR Open Romania", "text": "Il BCR Open Romania \u00e8 un torneo di tennis professionistico che si tiene ogni anno a Bucarest dal 1993. Giocato sulla terra rossa, fa parte dell'ATP World Tour 250 series.\nGli unici tennisti che hanno vinto pi\u00f9 volte il torneo sono il francese Gilles Simon, trionfatore nel 2007, 2008 e 2012, e l'argentino Lucas Arnold Ker vincitore nel doppio nel 1999 e nel 2004."}
{"id": "2362303", "revid": "125734851", "url": "https://it.wikipedia.org/wiki?curid=2362303", "title": "Stockholm Open", "text": "Lo Stockholm Open \u00e8 un torneo di tennis maschile facente parte dell'ATP Tour 250 che si svolge a Stoccolma in Svezia tra la fine di ottobre e l'inizio di novembre di ogni anno. L'organizzatore del torneo \u00e8 la Royal Lawn Tennis Club of Stockholm. In passato, per alcuni anni, si sono svolte anche competizioni di tennis femminile. \u00c9 stato votato dai tennisti come miglior torneo della categoria ATP Tour 250 nel 2016 e nel 2018. L'edizione del 2020 non viene disputata a causa della pandemia di COVID-19."}
{"id": "2362304", "revid": "729019", "url": "https://it.wikipedia.org/wiki?curid=2362304", "title": "Avro 571 Buffalo", "text": "L'Avro 571 Buffalo era un bombardiere in picchiata imbarcato biplano prodotto dall'azienda britannica A.V. Roe and Company (Avro) negli anni venti e rimasto a livello di prototipo.\nIn competizione con il pari ruolo Blackburn Ripon questo gli venne preferito causandone l'arresto dello sviluppo.\nStoria.\nSviluppo.\nL'Avro 571 Buffalo venne sviluppato su iniziativa privata negli stabilimenti della A.V. Roe and Company (Avro) di Manchester per concorrere alla specifica 21/23 emessa dall'Air Ministry britannico per la fornitura di un velivolo biposto che potesse operare dalle portaerei della Royal Navy nel ruolo di bombardiere in picchiata ed aereo da ricognizione per sostituire il precedente Blackburn Dart.\nIl prototipo, che ricevette l'immatricolazione G-EBNW, venne portato in volo per la prima volta dalla Avro a Hamble nel 1926 . Presentato alla commissione esaminatrice assieme ai Blackburn Ripon ed Handley Page Harrow, nelle prove comparative risult\u00f2 possedere una minore manovrabilit\u00e0 dei concorrenti e venne per questo motivo scartato.\nIl prototipo venne in seguito ricostruito assumendo la nuova designazione Avro 572 Buffalo II che differiva dal primo per l'adozione di una nuova ala, realizzata completamente in metallo e che integrava sul bordo d'attacco delle alette Handley Page per migliorarne le caratteristiche di volo, e un motore che erogava una maggiore potenza. In questa configurazione il Buffalo was much improved. Tuttavia questo non bast\u00f2 ad aggiudicarsi l'appalto che si aggiudic\u00f2 invece la Blackburn con il suo Ripon.\nImpiego operativo.\nDopo aver perso l'appalto il Buffalo venne convertito in idrovolante nel 1928 su richiesta dell'Air Ministry. Immatricolato N239 venne utilizzato per prove di volo dal Marine Aircraft Experimental Establishment a Felixstowe"}
{"id": "2362309", "revid": "729019", "url": "https://it.wikipedia.org/wiki?curid=2362309", "title": "KM2000", "text": "Il KM2000 (\"KampfMesser\", in italiano coltello da combattimento) \u00e8 un'arma da combattimento ravvicinato in dotazione ai soldati della Bundeswehr, le forze armate della Germania. \u00c8 stato deliberato nel 2001 e impiegato dal 2003.\nCaratteristiche.\nProdotto dall'azienda \"Eickhorn-Solingen Ltd.\" (NATO Stock Number 1095-12-355 6742) \u00e8 costituito da due parti:\nIl coltello \u00e8 corredato da:\nStoria e tecnica.\nNell'anno 2001 il Bundesamt f\u00fcr Wehrtechnik und Beschaffung (BWB) delibera di sostituire il \"Kampfmesser\" del 1968, usato come coltello da campo. La scelta cade sulla Firma \"Eickhorn-Solingen Ltd.\" La costruzione deve essere in due soli componenti come da capitolato NATO.La lama da 172\u00a0mm tipo Tant\u014d \u00e8 in acciaio inox 440A (Werkstoffnummer 1.4110) e ha uno spessore di ca. 5\u00a0mm e una parte ondulata nella met\u00e0 interna. Dal 2008 esiste anche una versione con lama Spear-Point, la KM 3000. Dal numero di serie \u201eA 0001\u201c la Eickhorn ha migliorato l'acciaio del KM 2000 continuamente. Al posto di acciaio 440A la nuova serie \u00e8 fatta con acciaio B\u00f6hler N695 con durezza Rockwell 57, con miglior capacit\u00e0 di taglio.\nL'impugnatura \u00e8 simmetrica, cos\u00ec da permettere l'uso ambidestro. Il materiale \u00e8 poliammide PA6 (GFK) e ha una sede appoggia pollice. Il pezzo di acciaio ha sulla parte finale dell'impugnatura un frangivetro. La possibilit\u00e0 di utilizzo come taglia-filo non \u00e8 data. Il peso del coltello \u00e8 di circa 320\u00a0grammi per una lunghezza totale di 305\u00a0mm.\nIl fodero-supporto \u00e8 fatto di due parti, il fodero e l'elemento portante. Nel fodero la lama viene contenuta. Al suo interno il fodero ha un elemento elastico tale da permettere la protezione della lama del coltello durante la caduta. \u00c8 fornito un elemento per affilare la lama. L'elemento portante che sostiene il fodero permette di attaccarsi a una cintura ed \u00e8 in cordura. Il fodero e l'elemento portante si serrano tra loro con un bottone; assieme al coltello pesano 525\u00a0grammi.\nEsiste una piccola preserie con impugnatura A.C.K.."}
{"id": "2362311", "revid": "863699", "url": "https://it.wikipedia.org/wiki?curid=2362311", "title": "Roberto Calderoli", "text": "\u00c8 stato ministro delle riforme istituzionali nel governo Berlusconi II e ministro per la semplificazione normativa nel governo Berlusconi IV.\nBiografia.\nDiplomato al Liceo classico Paolo Sarpi di Bergamo, Calderoli si laurea in medicina e chirurgia il 18 febbraio 1982. \u00c8 iscritto sia all'albo dei medici-chirurghi sia all'albo degli odontoiatri. Nel 1998 ha sposato con un supposto rito celtico, di nessun valore legale, la sceneggiatrice Sabina Negri. Il 5 settembre 2015 a Narzole si \u00e8 sposato con la compagna di partito Gianna Gancia, presidente della provincia di Cuneo dal 2009 al 2014.\nCarriera politica.\nGli inizi.\nInizia la sua esperienza politica con il movimento della Lega Lombarda di Umberto Bossi, di cui diviene prima presidente nel 1993 e segretario nazionale nel 1995 fino al 2002, anno in cui diventa coordinatore delle Segreterie nazionali della Lega Nord e membro con diritto di voto nel consiglio federale del partito. Dal 1990 al 1995 \u00e8 stato consigliere comunale a Bergamo.\n\u00c8 deputato alla Camera dal 1992 al 2001, iscritto al gruppo parlamentare della Lega Nord Padania e temporaneamente Presidente della Commissione Affari sociali.\nMinistro per le Riforme.\nAlle elezioni politiche del 2001 \u00e8 eletto al Senato nel collegio uninominale di Albino per la circoscrizione Lombardia. Successivamente, ad inizio legislatura, diventa vicepresidente del Senato della Repubblica fino a luglio 2004, quando diventa Ministro per le riforme istituzionali e la devoluzione, in sostituzione di Umberto Bossi, eletto al Parlamento europeo.\nProposta di riforma costituzionale.\nIn questa veste \u00e8 stato tra gli artefici di una riforma costituzionale di ampio respiro finalizzata ad attribuire maggiori poteri alle regioni, a superare il bicameralismo perfetto e a ridurre il numero dei parlamentari. Tale riforma \u00e8 stata bocciata in occasione del referendum costituzionale del 2006.\nIl \"Porcellum\".\nCalderoli \u00e8 anche uno dei firmatari del disegno di legge elettorale, poi approvato il 21 dicembre 2005, negli ultimi mesi della XIV legislatura, in un clima politico rovente. Tale legge \u00e8 stata successivamente definita \"una porcata\" dallo stesso Calderoli, il 15 marzo 2006, durante il programma televisivo \"Matrix\". L'affermazione di Calderoli ha fornito uno spunto polemico al politologo Giovanni Sartori, che defin\u00ec il meccanismo elettorale con l'appellativo di \"Porcellum\" Da quel momento, i media e l'opinione pubblica hanno cominciato ad usare tale soprannome per etichettare la legge elettorale Calderoli.\nIl 5 dicembre 2013, i Giudici Costituzionali hanno bocciato la legge nei due punti sottoposti al vaglio di costituzionalit\u00e0, con la seguente nota: \"La Corte Costituzionale ha dichiarato l'illegittimit\u00e0 costituzionale delle norme della legge n. 270/2005 che prevedono l'assegnazione di un premio di maggioranza (sia per la Camera dei Deputati che per il Senato della Repubblica) alla lista o alla coalizione di liste che abbiano ottenuto il maggior numero di voti e che non abbiano conseguito, almeno, alla Camera, 340 seggi e, al Senato, il 55% dei seggi assegnati a ciascuna Regione. La Corte ha altres\u00ec dichiarato l'illegittimit\u00e0 costituzionale delle norme che stabiliscono la presentazione di liste elettorali 'bloccate', nella parte in cui non consentono all'elettore di esprimere una preferenza. Resta fermo che il Parlamento pu\u00f2 sempre approvare nuove leggi elettorali, secondo le proprie scelte politiche, nel rispetto dei principi costituzionali\".\nVicenda delle vignette danesi su Maometto.\nIl 15 febbraio 2006 il Ministro Calderoli, in un'intervista televisiva del TG1 sulla libert\u00e0 di espressione in Europa in seguito alle conseguenze della pubblicazione di alcune caricature di Maometto sul \"Jyllands-Posten\", mostra una maglietta che raffigura Maometto. Il servizio viene ripreso e ritrasmesso da tutti i telegiornali RAI. Sebbene la maggioranza degli organi di stampa riporti la notizia che la maglietta in questione riproducesse una delle caricature pubblicate dallo \"Jyllands-Posten\", ci\u00f2 non corrisponde a verit\u00e0.\nCome \u00e8 possibile verificare dall'analisi del video, si tratta in realt\u00e0 della vignetta pubblicata in prima pagina da \"France Soir\" il 1\u00ba febbraio 2006, nella quale il profeta Maometto, in presenza di Budda e Jahv\u00e8, viene rimproverato dal Dio cristiano che gli dice: \"Non brontolare, Maometto, siamo stati messi in caricatura tutti quanti, qui\". L'evento suscit\u00f2 dure reazioni dato che la religione islamica proibisce le raffigurazioni della figura umana in genere, tanto pi\u00f9 quella del profeta Maometto, in particolare se in un contesto considerato irrispettoso perch\u00e9 pu\u00f2 portare a ridere di lui, come \u00e8 il caso di una vignetta satirica: il 17 febbraio ci fu una violenta protesta davanti al Consolato Italiano di Bengasi, in Libia, e la polizia libica spar\u00f2 sulla folla, uccidendo 11 manifestanti.\nSecondo dichiarazioni successive dello stesso Gheddafi, la rivolta di Bengasi non fu dovuta alle vignette bens\u00ec allo storico contenzioso Italia-Libia per il risarcimento dei danni coloniali. La stessa rivolta, secondo commentatori esperti di politica mediorientale, sarebbe stata frutto di accordi sotterranei con movimenti integralisti, fino a quel momento osteggiati dal regime libico.\nCalderoli si dimette il 18 febbraio 2006, dopo esplicita richiesta dell'intero governo e di tutta l'opposizione, oltre che al richiamo del Presidente della Repubblica, Carlo Azeglio Ciampi che invoca \"comportamenti responsabili\" per chi ha \"responsabilit\u00e0 di governo\". L'episodio della maglietta provoca anche tensioni diplomatiche tra il governo italiano e lo Stato libico. Il consolato italiano a Bengasi non \u00e8 stato riaperto: dal 2006 l'unica rappresentanza italiana in Libia \u00e8 rimasta l'ambasciata a Tripoli.\nVicepresidente del Senato per la seconda volta.\nDal 4 maggio 2006 \u00e8 nuovamente uno dei vicepresidenti del Senato della Repubblica. Durante il periodo del governo Prodi, presenta in Senato mozioni che vengono votate anche da alcuni membri della maggioranza. Gli episodi contribuiscono a rendere il clima pi\u00f9 rovente e ad evidenziare la scarsa tenuta della coalizione di maggioranza in Senato.\nDichiarazioni a seguito dei Mondiali del 2006.\nA seguito della vittoria dell'Italia ai danni della Francia nella finale del campionato mondiale di calcio 2006, Calderoli ha dichiarato: \u00ab\"Quella di Berlino \u00e8 una vittoria della nostra identit\u00e0, dove una squadra che ha schierato lombardi, campani, veneti o calabresi, ha vinto contro una squadra che ha perso, immolando per il risultato la propria identit\u00e0, schierando negri, islamici e comunisti\"\u00bb\nI commenti di Calderoli hanno provocato forti proteste dall'ambasciatore francese a Roma Yves Aubin De La Messuzi\u00e8re: \u00ab\"Le dichiarazioni di Calderoli a proposito della multietnicit\u00e0 della squadra francese sono inaccettabili. Sono scioccato, ma sono certo che a essere rimasti scioccati sono stati soprattutto gli italiani: anche perch\u00e9 alcuni dei giocatori francesi giocano in squadre italiane del nord. Queste affermazioni non possono che provocare reazioni di odio razziale\"\u00bb.\nIndagato nell'ambito dell'affaire Antonveneta.\nL'11 giugno 2007 gli viene notificata l'iscrizione al registro delle notizie di reato, con l'ipotesi di appropriazione indebita, dalla Procura della Repubblica di Lodi nell'indagine sui comportamenti del banchiere Giampiero Fiorani e di Antonveneta.\nMinistro per la semplificazione normativa.\nDal 7 maggio 2008 \u00e8 ministro per la semplificazione normativa nel Governo Berlusconi IV. Il 22 dicembre 2010 la Camera dei deputati affronta una mozione che impegna il governo a revocargli la nomina a ministro, presentata dal capogruppo dell'Italia dei Valori Massimo Donadi, accusato di aver indebitamente abrogato il reato di associazione di carattere militare per scopi politici che vedeva 36 dirigenti della Lega imputati dalla procura di Verona per costituzione di banda armata.\nLa Camera (575 presenti e 511 votanti) respinge la mozione con 188 s\u00ec (Partito Democratico, Italia dei Valori) 293 no (Il Popolo della Libert\u00e0, Lega Nord, Noi Sud, I Popolari di Italia Domani, Partito Repubblicano Italiano, Alleanza di Centro, Movimento di Responsabilit\u00e0 Nazionale) e 64 astenuti (Unione di Centro, Futuro e Libert\u00e0 per l'Italia, Movimento per le Autonomie, Alleanza per l'Italia, Liberal Democratici, Partito Liberale Italiano, S\u00fcdtiroler Volkspartei) con una maggioranza di 257.\nSoppressione di \"leggi inutili\".\nA febbraio 2009 Calderoli annuncia di aver soppresso leggi considerate inutili, il cui mantenimento costava 2.000 euro all'anno, per un risparmio totale che ammonterebbe, secondo Calderoli, a 58.000.000 di euro l'anno. Il ministero non ha fornito dati a supporto di queste cifre.\nA marzo 2010 d\u00e0 simbolicamente fuoco a 375.000 leggi abrogate in 22 mesi di legislatura, raccolte in circa 150 scatole contenenti i soli titoli. Le norme pi\u00f9 vecchie risalivano al 1861; secondo il governo tale operazione di taglio delle leggi permetter\u00e0 di risparmiare 787 milioni di euro l'anno. Intenzione di Calderoli \u00e8 quella di arrivare a non pi\u00f9 di 5000 leggi in vigore, ossia la met\u00e0 di quelle rimaste, da riorganizzare a loro volta in testi unici suddivisi per settore. L'iniziativa simbolica, che si era svolta in una caserma dei vigili del fuoco, \u00e8 stata per\u00f2 criticata dai loro sindacati.\nSoppressione di \"enti inutili\".\nNel disegno di legge sul Codice delle Autonomie, presentato nel 2009, Calderoli aveva previsto l'eliminazione di una serie di istituti, denominati \u00abenti dannosi\u00bb: consorzi di bonifica, bacini imbriferi, comunit\u00e0 montane, difensori civici, tribunali delle acque, enti parco. Il disegno di legge \u00e8 stato successivamente rimaneggiato e rimandato in pi\u00f9 momenti.\nGli enti pubblici non economici hanno ottenuto di poter presentare un piano di riordino prima del 31 ottobre 2009, per evitare di essere aboliti. L'abolizione dei difensori civici comunali e delle circoscrizioni comunali \u00e8 entrata in vigore nel 2011.\nNorma sulla chiarezza dei testi normativi.\nCon la Legge 69/2009 del 18 giugno 2009, all'art. 4, \u00e8 introdotto l'art. 13-bis alla legge 400/1988 (Disciplina dell'attivit\u00e0 di Governo e ordinamento della Presidenza del Consiglio dei ministri), una norma sulla chiarezza dei testi normativi, che impegna inderogabilmente il Governo a far s\u00ec che \"ogni norma ... indichi espressamente le norme sostituite, modificate, abrogate o derogate; ogni rinvio ad altre norme ... contestualmente indichi, in forma integrale o in forma sintetica e di chiara comprensione, il testo ovvero la materia alla quale le disposizioni fanno riferimento o il principio, contenuto nelle norme cui si rinvia, che esse intendono richiamare\".\nCiononostante, a causa dell'assenza di sanzioni, che avrebbero dovuto essere rivolte allo stesso governo, la norma \u00e8 rimasta inapplicata. La stessa legge 69/2009, cos\u00ec come il decreto milleproroghe, \u00e8 stata fortemente criticata per la sua cripticit\u00e0 e il linguaggio burocratese. Per favorire la pubblicit\u00e0 dei testi di legge, \u00e8 stato approntato il sito Normattiva.it, raccolta dei testi di legge in vigore.\nScandalo Belsito.\nIl 4 dicembre 2011 con l'opposizione della Lega al Governo Monti, \u00e8 eletto Presidente del Parlamento del Nord.\nDal 5 aprile 2012, a seguito delle dimissioni di Umberto Bossi dalla carica di segretario federale della Lega Nord per via dello scandalo Belsito, Calderoli ha fatto parte, insieme a Roberto Maroni e Manuela Dal Lago, del comitato incaricato dal partito di occuparsi transitoriamente della gestione ordinaria dello stesso, fino alla celebrazione del congresso federale, svoltosi nelle giornate di sabato 30 giugno e domenica 1\u00ba luglio 2012.\nIl suo nome compare nelle carte delle tre Procure che nell'aprile 2012 indagano sui rimborsi elettorali concessi alla Lega Nord che sarebbero stati utilizzati in seguito da alcuni dirigenti di primo piano del partito. Il diretto interessato ha smentito qualsiasi suo coinvolgimento e non risulta indagato da nessuna delle procure coinvolte.\nA seguito di tali vicende, Calderoli ha dichiarato di aver presentato le sue dimissioni dalla Lega Nord sia al presidente e leader Umberto Bossi sia ai due \"triumviri\", Roberto Maroni e Manuela Dal Lago, che insieme a lui hanno retto il partito (fino al congresso che ha eletto Maroni segretario federale), che per\u00f2, sempre secondo quanto dichiarato, le hanno respinte\nAl congresso della Lega Lombarda a Bergamo del 2 giugno 2012 \u00e8 stato contestato e attaccato all'interno del partito dall'ex consigliere regionale ed ex capogruppo in Regione Lombardia Corrado Della Torre che l'ha accusato di aver eseguito il peggior berlusconismo \"col ghigno servile del collaborazionista\"\nVicepresidente del Senato per la terza volta.\nAlle elezioni politiche del 2013 \u00e8 stato riconfermato senatore per la Lega Nord, eletto Lombardia. Il 21 marzo 2013 \u00e8 rieletto per la terza volta alla carica di vicepresidente del Senato della Repubblica per la Lega Nord con 119 voti.\nNel settembre 2015 presenta la cifra record di 82 milioni di emendamenti al \"ddl Boschi\", disegno di legge volto a riformare il Senato, realizzati tramite l'utilizzo di un \"software\", con l'intento di paralizzare in modo prolungato l'attivit\u00e0 del Senato (ne ritirer\u00e0 poi 7 milioni). I restanti 75 milioni di emendamenti vengono dichiarati \"irricevibili\" dal Presidente del Senato Piero Grasso e non posti in votazione.\nRiconfermato senatore per la Lega alle elezioni politiche del 2018, il 28 marzo 2018 \u00e8 rieletto vicepresidente del Senato per la quarta volta.\nPrese di posizione e controversie.\nSpesso al centro di controversie per alcune sue affermazioni.\nProcedimenti giudiziari.\nOltraggio e resistenza a pubblico ufficiale.\nNel 1996 Calderoli \u00e8 indagato dalla Procura di Milano per oltraggio e resistenza a pubblico ufficiale (articoli 337 e 341 del codice penale) per avere cercato di impedire violentemente la perquisizione della sede della Lega in Via Bellerio, ordinata dalla Procura di Verona. Condannato a 8 mesi di reclusione in primo grado, la pena \u00e8 ridotta a 4 mesi e 20 giorni in appello (il reato di oltraggio a pubblico ufficiale era stato nel frattempo abrogato dalla legge 205/1999); la Corte di Cassazione ha poi annullato la sentenza d'appello con rinvio, disponendo un nuovo processo d'appello, durante il quale il reato residuo si \u00e8 estinto per intervenuta prescrizione.\nTruffa ai danni dello Stato.\nNel dicembre 2011 Calderoli \u00e8 indagato dalla Procura di Roma per il reato di truffa ai danni dello Stato (articolo 640, comma 2 del codice penale): l'inchiesta riguarda l'uso di un aereo di Stato il 19 gennaio 2011 per viaggiare da Roma a Cuneo e ritorno, motivato con \"comprovate e inderogabili esigenze di trasferimento connesse all'esercizio di funzioni istituzionali\" e in realt\u00e0 utilizzato per fare visita a un bambino in ospedale. Essendo il presunto reato commesso nell'esercizio delle funzioni di ministro, la Procura trasmette al Senato della Repubblica una richiesta di autorizzazione a procedere ai sensi dell'articolo 96 della Costituzione e dell'articolo 8, comma 1 della legge costituzionale 1/1989.\nIl 29 febbraio 2012 il Senato approva (con 219 s\u00ec e 66 no) la relazione Sarro (Il Popolo della Libert\u00e0), che nega l'autorizzazione a procedere, provocando quindi l'archiviazione del procedimento.\nDiffamazione aggravata dall'odio razziale.\nNel luglio 2013 Calderoli ha affermato, riferendosi al Ministro C\u00e9cile Kyenge, \u201cAmo gli animali, orsi e lupi com'\u00e8 noto, ma quando vedo le immagini della Kyenge non posso non pensare, anche se non dico che lo sia, alle sembianze di orango\u201d. In seguito a queste affermazioni il 17 luglio 2013 \u00e8 indagato dalla Procura della Repubblica di Bergamo con l'ipotesi di reato di diffamazione aggravata dall'odio razziale (art. 595 del codice penale e articolo 3 della legge 205/1993). L'episodio ha scatenato reazioni di condanna da parte di esponenti di ogni area del mondo politico italiano, del Presidente della Repubblica Giorgio Napolitano, del Presidente del Consiglio Enrico Letta, dei Presidenti di Camera e Senato Laura Boldrini e Pietro Grasso, dell'ONU, del Vaticano e del settimanale \"Famiglia Cristiana\".\nLa notizia ha avuto grande eco mediatica anche sulla stampa estera. Diversi esponenti di partiti politici italiani, e lo stesso Presidente del Consiglio Enrico Letta, hanno chiesto le dimissioni di Roberto Calderoli dalla carica di vicepresidente del Senato. Il 6 novembre 2013 la Procura della Repubblica di Bergamo ha chiesto il giudizio immediato nei confronti di Calderoli, \u00abgiustificata l'evidenza della prova\u00bb.\nTuttavia il 6 febbraio 2015, la giunta per le immunit\u00e0 del Senato boccia la relazione del senatore Vito Crimi (M5S) dichiarando l'insindacabilit\u00e0 delle sue opinioni in quanto parlamentare nell'ambito delle prerogative tutelate dall'articolo 68, primo comma, della Costituzione. Secondo l'orientamento maggioritario della giunta l'espressione \"orango\" con la quale fu apostrofato l'allora Ministro dell'Integrazione del Governo Letta, C\u00e9cile Kyenge, era solo \"pensiero politico\". Contro la sindacabilit\u00e0 delle parole di Calderoli, ovvero a sua difesa, si schiera un'ampia maggioranza, costituita da FI, Lega, NCD, parte del PD e 1 membro del M5S; a favore l'M5S e parte del PD (in tutto 4 s\u00ec e 12 no). Il 23 marzo 2018, per\u00f2, la Corte costituzionale accoglie il ricorso del tribunale di Bergamo e dichiara nulla la deliberazione di insindacabilit\u00e0 del Senato.\nIl 14 gennaio 2019 viene condannato in primo grado di giudizio a 18 mesi, con pena sospesa per diffamazione con l'aggravante dell'odio razziale."}
{"id": "2362315", "revid": "37401", "url": "https://it.wikipedia.org/wiki?curid=2362315", "title": "Le provinciali", "text": "Le Lettere a un provinciale (\"Lettres \u00e9crites par Louis de Montalte \u00e0 un Provincial de ses amis et aux R.R. P\u00e8res J\u00e9suites\"), meglio note come Le provinciali, sono una serie di lettere (diciotto in tutto) scambiate tra due personaggi fittizi (Louis de Montalte e un amico che vive in provincia, cio\u00e8 lontano da Parigi e dagli ambienti - principalmente quelli della Sorbona - che fanno da sfondo alle questioni teologiche e morali dibattute nel testo).\nL'opera fu scritta da Blaise Pascal (1623-1662) a partire dal 1656, in occasione della censura pronunciata a danno di Antoine Arnauld e della sua espulsione dalla Sorbona.\nLe lettere furono pubblicate sotto falso nome e attribuite allo stesso Montalte. La prima lettera, datata 23 gennaio 1656, ebbe immediatamente un enorme successo, in un pubblico assai appassionato dai temi della salvezza e della grazia, cos\u00ec come erano discussi tra giansenisti e gesuiti.\nUn \"pamphletaire\" contro la casuistica.\nPascal, che non era teologo di professione, per la stesura delle \"Provinciali\" si avvalse dell'aiuto dello stesso Arnauld e di Pierre Nicole. Proprio l'approccio non specialistico \u00e8, forse, una delle cause che determinarono il grande successo dell'opera gi\u00e0 tra i contemporanei e che resero \"Le provinciali\" un testo chiave per la definizione di una letteratura francese moderna.\nL'atteggiamento di Montalte nella discussione \u00e8 quello di chi si dispone ad intendere una questione senza pregiudizi di sorta, partendo da una sorta di felice ignoranza \"socratica\", configurando, in tal modo, una sorta di illuminismo \"ante litteram\": una situazione in cui tanto chi scrive (Montalte), quanto chi legge (il provinciale), parte da una condizione di uguale ignoranza ma vuole, servendosi della semplice ragione, comune ad entrambi gli interlocutori, arrivare a una conclusione condivisa.\nMa tale illuminismo sembra paradossalmente guardare alla tradizione, contro la novit\u00e0 (soprattutto in tema di morale) che sembrava essere rappresentata dagli autori della \"Societas Jesu\" o, comunque, di coloro che erano legati al molinismo.\nPer quanto pi\u00f9 vicino alle tesi degli agostiniani, Montalte si mantiene sempre nei termini di un'attenta e prudente neutralit\u00e0: se pur condanna gli eccessi di lassismo dei gesuiti, tesi ad associare le possibilit\u00e0 dell'uomo di salvarsi dalla dannazione eterna al libero arbitrio di ciascuno, egli non mostra di aderire acriticamente alle posizioni di Port-Royal.\nSchema dell'opera.\nLe lettere, pubblicate man mano dall'autore, possono essere divise in tre blocchi: \nEdizioni in volume.\nLa prima edizione in volume delle \"Provinciales\" \u00e8 a cura di Pierre Nicole e appare gi\u00e0 nel 1657.\nNel 1658, Pascal proseguir\u00e0 la sua opera epistolare con un abbozzo di diciannovesima lettera. Collaborer\u00e0, inoltre, alla stesura dei cosiddetti \"Scritti dei curati di Parigi\", opera, questa, che voleva essere una risposta al libro del gesuita George Pirot \"Apologie pour les casuistes contre les calomnies des jans\u00e9nistes\" (\"Apologia per i casuisti contro le calunnie dei giansenisti\"), che verr\u00e0 messa all'Indice nel 1659.\nNella primavera del 1658, viene pubblicata la prima edizione in traduzione latina delle \"Provinciali\", sempre a cura di Nicole, sotto lo pseudonimo di Wendrock (Willelmus Wendrockius, Salisburgensis theologus). Quest'edizione registra anche una serie di correzioni e integrazioni delle citazioni contenute originariamente nel testo pascaliano.\nNel 1660 re Luigi XIV ordin\u00f2 la distruzione delle \"Lettere provinciali\", a suo avviso contrarie al Cristianesimo."}
{"id": "2362316", "revid": "37401", "url": "https://it.wikipedia.org/wiki?curid=2362316", "title": "Lettere provinciali", "text": ""}
{"id": "2362350", "revid": "37401", "url": "https://it.wikipedia.org/wiki?curid=2362350", "title": "Lettere a un provinciale", "text": ""}
{"id": "2362355", "revid": "116554406", "url": "https://it.wikipedia.org/wiki?curid=2362355", "title": "McLaren MP4/6", "text": "La McLaren MP4/6 fu la vettura del team McLaren di Formula 1 che prese parte al Campionato del Mondo 1991, guidata dal campione del mondo in carica Ayrton Senna e da Gerhard Berger.\nLa MP4/6, progettata da Neil Oatley, presentata solo pochi giorni prima dell'inizio della stagione, montava il nuovo motore Honda 12 cilindri, che sostituiva il V10 utilizzato dalla McLaren nelle due stagioni precedenti. Il cambio era ancora un manuale a 6 marce, a differenza di Ferrari e Williams che avevano il cambio semiautomatico; anche l'aerodinamica era piuttosto convenzionale: a differenza di altre vetture come la Benetton B191 o la Tyrrell 020, la MP4/6 non aveva il muso rialzato. La MP4/6 fu l'ultima vettura con cambio manuale e motore V12 a vincere almeno uno dei due titoli in palio (campionato piloti e costruttori).\nLa MP4/6 vinse otto gare su sedici (7 con Senna, tra cui le prime 4, e una con Berger) e si aggiudic\u00f2 il titolo costruttori; Senna la port\u00f2 alla vittoria nel mondiale piloti. Fu la vettura migliore del lotto 1991 per affidabilit\u00e0 e buone prestazioni, ma non la pi\u00f9 veloce. La Williams FW14 si dimostr\u00f2 infatti superiore in prestazioni ma l'inaffidabilit\u00e0 nella parte iniziale della stagione consent\u00ec alla McLaren di dominare incontrastata le prime gare, grazie anche allo stato di grazia di Senna. Quando la FW14 ingran\u00f2 la MP4/6 mostr\u00f2 tutti i suoi limiti rispetto al progetto dei rivali, la freddezza di Senna e alcuni errori del team Williams permisero alla squadra capitanata da Ron Dennis di ripetersi comunque nella vittoria mondiale. Grande esclusa dai giochi la Ferrari, incapace di ripetere le eccellenti prestazioni dell'anno precedente a causa di progetti sbagliati e di un clima all'interno della \"Scuderia \"sempre pi\u00f9 tirato.\nLa MP4/6 venne riutilizzata, in versione aggiornata, per le prime due gare della stagione 1992; ormai surclassata dalle Williams, ottenne solo un podio (con Senna) e due piazzamenti (con Berger), prima di lasciare il posto alla MP4/7."}
{"id": "2362358", "revid": "712828", "url": "https://it.wikipedia.org/wiki?curid=2362358", "title": "Ataru", "text": ""}
{"id": "2362389", "revid": "228587", "url": "https://it.wikipedia.org/wiki?curid=2362389", "title": "Ceirano", "text": "Automobili.\nImprenditori.\nIl cognome Ceirano indica una famiglia di origine Cuneese che raccoglie alcuni dei principali pionieri dell'industria automobilistica italiana, la cui attivit\u00e0 diede vita ad 11 case automobilistiche, fondate tra il 1898 e il 1919: \nCase automobilistiche.\nIl marchio Ceirano pu\u00f2 anche indicare alcune case automobilistiche fondate o cofondate dagli appartenenti della famiglia:"}
{"id": "2362390", "revid": "339392", "url": "https://it.wikipedia.org/wiki?curid=2362390", "title": "Ceirano GB &amp; C.", "text": ""}
{"id": "2362391", "revid": "889336", "url": "https://it.wikipedia.org/wiki?curid=2362391", "title": "Serbia Open 2009 - Singolare", "text": "Il singolare dello Serbia Open 2009 \u00e8 stato un torneo di tennis facente parte dell'ATP World Tour 2009.\nNovak \u0110okovi\u0107 ha battuto in finale \u0141ukasz Kubot 6\u20133, 7\u201360.\nTeste di serie.\nLe prime 4 teste di serie hanno ricevuto un bye per il 2\u00ba turno."}
{"id": "2362396", "revid": "73843", "url": "https://it.wikipedia.org/wiki?curid=2362396", "title": "Barrett", "text": ""}
{"id": "2362400", "revid": "156341", "url": "https://it.wikipedia.org/wiki?curid=2362400", "title": "Club Calcio Catania 1949-1950", "text": "Questa pagina raccoglie i dati riguardanti il Calcio Catania nelle competizioni ufficiali della stagione calcistica 1949-1950.\nStagione.\nDopo la promozione ottenuta a tavolino, arrivano anche un nuovo presidente per il Catania, Lorenzo Fazio, e un nuovo allenatore Mario Magnozzi che sar\u00e0 avvicendato alla sedicesima giornata dal rumeno Stanislao Klein. Arrivano quali rinforzi l'esperto terzino Alfredo Piram, i mediani Dandolo Brondi e Bruno Ziz, gli interni Aldo Gavazzi ed Enzo Garavoglia, le ali Aldo Peruzzo e Raffaele Pierini, ma l'acquisto sicuramente pi\u00f9 prestigioso \u00e8 Serafino Romani ala destra prelevato dal Modena.\nZavorrati dalle vicende estive gli etnei partono con buoni propositi nel campionato cadetto, che prevede cinque retrocessioni, dopo un inizio tranquillo, cambio allenatore prima della trasferta di Modena, e salvezza raggiunta senza patemi, con un meritato lieto fine.\nNella stagione 1949-1950 il Catania ritrova la Serie B, con 40 punti si piazza a met\u00e0 classifica, il torneo cadetto ha promosso in Serie A il Napoli primo con 61 punti e l'Udinese seconda con 60 punti in classifica."}
{"id": "2362403", "revid": "1442080", "url": "https://it.wikipedia.org/wiki?curid=2362403", "title": "Serbia Open 2009 - Doppio", "text": "Il doppio dello Serbia Open 2009 \u00e8 stato un torneo di tennis facente parte dell'ATP World Tour 2009.\n\u0141ukasz Kubot e Oliver Marach hanno battuto in finale Johan Brunstr\u00f6m e Jean-Julien Rojer 6\u20132, 7\u20136(3)."}
{"id": "2362411", "revid": "767487", "url": "https://it.wikipedia.org/wiki?curid=2362411", "title": "Rocco Cotroneo", "text": "Carriera.\nGiocatore.\nHa disputato 24 incontri in Serie A con la maglia dell' nella stagione 1986-87. Ha inoltre totalizzato 139 presenze in Serie B nelle file di , , , e .\nAllenatore.\nDopo aver guidato Forl\u00ec, Sansepolcro, Cesenatico e Cattolica, dal 1\u00ba ottobre 2012 \u00e8 l'allenatore del Voghera, in sostituzione di Roberto Scarnecchia.\nIl 16 dicembre 2013 diventa l'allenatore del Lecco. Nell'ottobre 2015 diventa allenatore del Seregno da cui viene esonerato nell'aprile 2016."}
{"id": "2362412", "revid": "729019", "url": "https://it.wikipedia.org/wiki?curid=2362412", "title": "Barrett Firearms Manufacturing", "text": "Barrett Firearms Manufacturing \u00e8 un'azienda statunitense che produce armi da fuoco, in particolare fucili di precisione.\nStoria.\nFondata nel 1982 da Ronnie Barrett, ha sede a Murfreesboro, nel Tennessee.\nIl primo modello realizzato \u00e8 stato un fucile calibro .50, quello che sarebbe diventato il Barrett M82. La prima commessa per l'arma \u00e8 arrivata soltanto nel 1989, da parte dell'esercito della Svezia. Subito dopo fu acquistato anche dalle forze armate degli Stati Uniti che lo utilizzarono durante la Guerra del Golfo.\nL'azienda ha realizzato poi diversi altri modelli di fucile, incluso il fucile d'assalto Barrett REC7 (M468), esportando armi in oltre 50 paesi."}
{"id": "2362414", "revid": "135224", "url": "https://it.wikipedia.org/wiki?curid=2362414", "title": "Barrett Firearms Company", "text": ""}
{"id": "2362417", "revid": "118029818", "url": "https://it.wikipedia.org/wiki?curid=2362417", "title": "Design Science License", "text": "La Design Science License (DSL) \u00e8 una licenza libera e con permesso d'autore (copyleft) creata per opere dell'ingegno come testi, immagini, musica e video a condizione che non riguardino software, opere di documentazione o arte in senso lato.\nLa DSL richiede che si determini quale sia il codice sorgente dei dati, usando approssimativamente la stessa definizione utilizzata nella licenza GNU GPL.\nLa DSL \u00e8 stata redatta da Michael Stutz."}
{"id": "2362423", "revid": "729019", "url": "https://it.wikipedia.org/wiki?curid=2362423", "title": "Barrett REC7", "text": "Il Barrett REC7 (\"Reliability-Enhanced Carbine 2007\") \u00e8 una carabina basata sul modello del Colt M4, disponibile sia in 5.56\u00a0mm che in 6.8 SPC. Il fucile \u00e8 prodotto dalla Barrett Firearms Company, meglio nota per i suoi fucili di precisione calibro .50, come il Barrett M82.\nStoria.\nIl REC7 \u00e8 il secondo fucile camerato in 6.8 SPC sviluppato dalla Barrett, dopo l'M486.\nL'M486 camerato in 6.8 SPC impiegava lo stesso sistema a presa diretta di gas della serie AR-15: il risultato era l'eiezione di gas ad alta temperatura nel corpo del fucile, fatto che poteva risultare molto pericoloso nel caso in cui non si fossero osservate attentamente le regole di manutenzione prescritte. Cos\u00ec la Barrett svilupp\u00f2 un nuovo tipo di pistone (a corsa corta) che permettesse di evitare i rischi dovuti al troppo calore. La Barrett sta ancora vendendo le rimanenze di M468, non come intero fucile, ma solo come castello superiore.\nCaratteristiche.\nAl contrario di molti possibili rimpiazzi per gli M16 e gli M4 (come ad esempio l'ormai abbandonato progetto dell'XM8) il REC7 non \u00e8 un fucile di concezione completamente nuova: \u00e8 semplicemente una nuova parte superiore del castello agganciata al corpo inferiore dei fucili d'assalto M16 ed M4 e compatibile quindi con molti accessori sviluppato ad-hoc per la serie di fucili M4/M16.\nA differenza dei tradizionali AR-15 (cos\u00ec come l'M468), che usano un sistema di presa diretta di gas per il riarmo, il REC7 utilizza un pistone a corsa corta per la stessa funzione.\nIn pi\u00f9 il REC7 utilizza il nuovo calibro 6.8\u00a0mm Remington SPC (6.8x43\u00a0mm), un proiettile che \u00e8 pressappoco simile al 5.56\u00a0mm per lunghezza (e quindi risulta compatibile con le parti di castello inferiore di M4 ed M16). Secondo quanto asserito dalla Barrett, questo nuovo proiettile garantirebbe:\nCome molti fucili della serie AR-15, come M16 ed M4, la canna \u00e8 filettata e permette l'aggiunta di dispositivi quali silenziatori e smorzatori di fiamma. Il REC7 \u00e8 anche in grado di equipaggiare la baionetta dei fucili della serie AR15, come la baionetta M9 o la baionetta OKC-3S.\nIl REC7 monta il sistema di slitte della Daniel Defense che permette di montare vari accessori, tra cui bipiedi, dispositivi per la visione notturna e ottiche da combattimento.\nIl fucile \u00e8 costruito in Ergal (Alluminio 7075) anodizzato. Il castello inferiore ha un grilletto ad azione singola, guardia del grilletto Magpul (che permette di sparare anche indossando guanti invernali) e un caricatore scanalato per velocizzare il processo di cambio.\nIl castello superiore presenta una slitta Picatinny per accessori. Il calcio \u00e8 un Magpul MOE a sei posizioni.\nIl proiettili 6.8\u00a0mm sono stati progettati per essere utilizzabili con il castello inferiore della serie AR-15, ma non con i caricatori della stessa. La Barrett ha sviluppato un particolare caricatore per il suo proiettile che differisce dallo standard 5.56\u00a0mm in quanto costruito interamente in acciaio. La Barrett distribuisce sia caricatori da 30 che da 10 colpi.\nIl REC7 (in configurazione con canna corta, PDW) fu una delle armi presentate all'esercito americano durante la giornata dell'industria del 13 novembre 2008. Lo scopo della giornata era quello di rivedere lo stato attuale delle tecniche di costruzione delle carabine prima di stabilire un sostituto definitivo alla carabina M4."}
{"id": "2362424", "revid": "135224", "url": "https://it.wikipedia.org/wiki?curid=2362424", "title": "Barrett M468", "text": ""}
{"id": "2362425", "revid": "135224", "url": "https://it.wikipedia.org/wiki?curid=2362425", "title": "M468", "text": ""}
{"id": "2362426", "revid": "135224", "url": "https://it.wikipedia.org/wiki?curid=2362426", "title": "REC7", "text": ""}
{"id": "2362428", "revid": "834", "url": "https://it.wikipedia.org/wiki?curid=2362428", "title": "Museo Scientifico Explorazione", "text": ""}
{"id": "2362430", "revid": "1086846", "url": "https://it.wikipedia.org/wiki?curid=2362430", "title": "Associazione Calcio Lanerossi Vicenza 1965-1966", "text": "Questa voce raccoglie le informazioni riguardanti l'Associazione Calcio Lanerossi Vicenza nelle competizioni ufficiali della stagione 1965-1966.\nStagione.\nNella stagione 1965-1966 il Vicenza disputa il campionato di Serie A con 40 punti ottiene il sesto posto. Lo scudetto \u00e8 stato vinto dall'Inter con 50 punti davanti al Bologna con 46 punti, terzo il Napoli con 45 punti. Retrocedono in Serie B la Sampdoria con 27 punti, il Catania con 22 punti ed il Varese con 18 punti.\nDopo tanti anni di soddisfazioni Manlio Scopigno lascia il Vicenza per il Bologna. La squadra berica viene affidata a Aldo Campatelli e disputa un campionato stupendo, concluso ancora al sesto posto, a soli 10 punti dall'Inter campione d'Italia. L'attaccante Lu\u00eds Vin\u00edcio disputa la miglior stagione della sua carriera, segna 25 reti in campionato e vince la classifica dei marcatori della Serie A, ne realizza 3 anche in Coppa Italia. Il Menti rimane terreno imbattuto con 9 vittorie e 8 pareggi. In Coppa Italia il Vicenza raggiunge i quarti di finale perdendo (1-2) in casa con l'Inter. In precedenza aveva battuto il Padova per (2-0), il col medesimo punteggio sempre al Menti. Nel terzo turno venne sconfitta dal (5-4) dopo i tiri di rigore, dopo che l'incontro si era concluso (2-2) ai tempi supplementari, ma la gara venne annullata per errore regolamentare: furono effettuati 5 tiri per parte anzich\u00e9 i 6 previsti. Nella ripetizione della partita passarono ai quarti di finale i vicentini vincendo (0-1). Da segnalare, purtroppo, anche un grave infortunio che obbliga la leggenda vicentina, il trentaseienne Giulio Savoini al ritiro a stagione in corso, dopo aver vestito la casacca biancorossa per 317 partite."}
{"id": "2362434", "revid": "92723", "url": "https://it.wikipedia.org/wiki?curid=2362434", "title": "Pattinaggio di figura ai XXI Giochi olimpici invernali", "text": "Le gare di Pattinaggio di figura ai XXI Giochi olimpici invernali si sono svolte dal 14 al 27 febbraio 2010 al Pacific Coliseum di Vancouver."}
{"id": "2362440", "revid": "61051", "url": "https://it.wikipedia.org/wiki?curid=2362440", "title": "Avro 572 Buffalo II", "text": ""}
{"id": "2362442", "revid": "767487", "url": "https://it.wikipedia.org/wiki?curid=2362442", "title": "Synt\u00e8leia", "text": "Il termine synt\u00e8leia \u00e8 utilizzato da Diodoro Siculo per indicare una federazione di citt\u00e0 sicule unite contro l'invadente politica espansionistica dei greci di Sicilia.\nCapo di questa \"federazione\" era Ducezio che riusc\u00ec ad unire le varie citt\u00e0 sicule determinando una struttura politico-militare, grazie alla synt\u00e8leia infatti nel 461 a.C. riusc\u00ec a liberare Catania dal dominio greco, seguiranno altre citt\u00e0 come Inessa, Morgantina.\nL'importanza politica della \"synt\u00e8leia\", determin\u00f2 poi un diverso atteggiamento greco nei confronti dei siculi, tanto da favorire poi l'esilio \"dorato\" di Ducezio presso Corinto."}
{"id": "2362444", "revid": "6923", "url": "https://it.wikipedia.org/wiki?curid=2362444", "title": "Libera Triestina di Navigazione", "text": ""}
{"id": "2362445", "revid": "1802185", "url": "https://it.wikipedia.org/wiki?curid=2362445", "title": "Ordine dell'Arca d'Oro", "text": "L'ordine dell'Arca d'oro \u00e8 un'onorificenza dei Paesi Bassi.\nStoria.\nL'Ordine venne fondato da Bernardo di Lippe-Biesterfeld, principe consorte dei Paesi Bassi, nel 1971, come ordine di merito. Anche se non concesso dal governo, esso viene per\u00f2 riconosciuto come ordine legale concesso privatamente da un membro della famiglia reale.\nEsso viene conferito alle persone che abbiano largamente contribuito alla conservazione della natura. Dalla sua fondazione, pi\u00f9 di 300 persone sono state onorate di tale decorazione, anche se dalla morte del principe Bernardo, la posizione dell'ordine \u00e8 diventata sempre pi\u00f9 incerta e rischia di non avere seguito."}
{"id": "2362449", "revid": "1728", "url": "https://it.wikipedia.org/wiki?curid=2362449", "title": "Gaideris", "text": ""}
{"id": "2362450", "revid": "24823", "url": "https://it.wikipedia.org/wiki?curid=2362450", "title": "1\u00ba Reggimento Alpini", "text": ""}
{"id": "2362452", "revid": "339392", "url": "https://it.wikipedia.org/wiki?curid=2362452", "title": "2\u00ba Reggimento Trasmissioni", "text": ""}
{"id": "2362458", "revid": "144796", "url": "https://it.wikipedia.org/wiki?curid=2362458", "title": "Spada d'onore", "text": ""}
{"id": "2362459", "revid": "116514967", "url": "https://it.wikipedia.org/wiki?curid=2362459", "title": "Calibratura della frutta", "text": "La calibratura \u00e8 un processo nella lavorazione della frutta (e della verdura), che ha lo scopo di garantire un determinato standard qualitativo per il cliente finale.\nGli standard vengono definiti in base a criteri quali la colorazione esterna, la forma, la dimensione, la freschezza, la difettosit\u00e0, il grado di maturazione. Mediante l'operazione della calibratura i frutti vengono selezionati per peso, colore e dimensione, per evitare di mettere sul mercato prodotti con doppio frutto, o prodotti dalla sagoma irregolare, ecc..\nL'operazione viene svolta per mezzo di due tipologie di macchinari (calibratrici) meccanici o elettronici. Le calibratrici meccaniche sono basate su sistemi molto datati, ma ancora in uso, quali grandi cilindri dalla struttura a rete con maglie di una determinata dimensione, che, al passaggio, scartano i frutti troppo piccoli e mandano avanti solo quelli di dimensione maggiore. Questo tipo di macchinario non permette il controllo cromatico.\nLe calibratrici elettroniche sono basate su sistemi ottici ad alta tecnologia, che fanno ruotare il frutto sotto un fascio luminoso che ne rileva i difetti, selezionando quindi prodotti che hanno un determinato colore, peso, forma e completamente privo di difetti (per la prima scelta).\nIl processo di calibratura divide il prodotto in fasce di prezzo a seconda della qualit\u00e0, secondo le norme della Commissione europea relative alla regolamentazione della qualit\u00e0 nel settore ortofrutticolo."}
{"id": "2362461", "revid": "28592", "url": "https://it.wikipedia.org/wiki?curid=2362461", "title": "Scarpate", "text": ""}
{"id": "2362462", "revid": "1632387", "url": "https://it.wikipedia.org/wiki?curid=2362462", "title": "Orogenesi alpina", "text": "L'orogenesi alpina \u00e8 un processo di formazione orogenetica iniziato nel tardo Mesozoico e proseguito nel Cenozoico ed \u00e8 all'origine della catena Alpino-Himalayana.\nQuesta orogenesi \u00e8 stata causata dalla chiusura dell'oceano Tetide in seguito alla risalita verso nord dell'Africa, dell'Arabia e del Subcontinente indiano verso l'Eurasia.\nCon la collisione delle masse continentali si sono formate numerose catene montuose che andarono a costituire la catena Alpino-Himalayana, estesa dal Marocco nell'Africa settentrionale e proseguente fino alla penisola indocinese. Queste catene si estendono nell'Africa del nord, in Europa ed attraversano tutto il bordo meridionale dell'Asia.\nCatene montuose.\nDa ovest verso est sono state innalzate dall'orogenesi alpina le seguenti catene montuose:"}
{"id": "2362464", "revid": "28592", "url": "https://it.wikipedia.org/wiki?curid=2362464", "title": "Deposito alluvionale", "text": ""}
{"id": "2362480", "revid": "174925", "url": "https://it.wikipedia.org/wiki?curid=2362480", "title": "Glaciazioni quaternarie", "text": ""}
{"id": "2362493", "revid": "2206847", "url": "https://it.wikipedia.org/wiki?curid=2362493", "title": "Karl-Henrik Rob\u00e8rt", "text": "Biografia.\nDopo aver conseguito il Ph.D. in medicina al Istituto Karolinska di Stoccolma in Svezia divenne professore associato al Karolinska Institutet e capo della divisione di ematologia clinica nel reparto di medicina dell'Huddinge Hospital di Stoccolma. \nNegli anni ottanta elabor\u00f2 un documento nazionale di principi condivisi di sostenibilit\u00e0; una volta completato, con l'approvazione della Casa Reale Svedese, il documento informativo venne diffuso a famiglie svedesi e scuole. \nKarl-Henrik Rob\u00e8rt in seguito (nel 1989) fond\u00f2 l'associazione di consulenza non profit The Natural Step costituita da scienziati e ricercatori, per ampliare studi sulla sostenibilit\u00e0. Negli anni novanta, ha collaborato con il fisico John Holmberg ipotizzando una societ\u00e0 sostenibile in relazione alle leggi della termodinamica e ai cicli naturali.\nNel 1999 Rob\u00e8rt ha ricevuto il \"Green Cross Millennium Award for International Environmental Leadership\" e nel 2000 ha vinto il \"Blue Planet Prize\". Nel 2005 \u00e8 stato il primo vincitore della \"Social Responsibility Laureate Medal\"."}
{"id": "2362494", "revid": "28592", "url": "https://it.wikipedia.org/wiki?curid=2362494", "title": "Isola di Nicola I", "text": ""}
{"id": "2362497", "revid": "1305772", "url": "https://it.wikipedia.org/wiki?curid=2362497", "title": "Rimpatriati dall'Albania", "text": ""}
{"id": "2362499", "revid": "1908306", "url": "https://it.wikipedia.org/wiki?curid=2362499", "title": "Gioacchino Calabr\u00f2", "text": "La carriera.\nGiunto a Siena nell'immediato secondo dopoguerra per studiare giurisprudenza presso l'ateneo della citt\u00e0 toscana, Calabr\u00f2 fece qui amicizia con alcuni coetanei della contrada del Drago. Sapendo gi\u00e0 andare a cavallo, il giovane siciliano fu introdotto nel mondo del Palio, ove non gli fu difficile entrare, a causa della penuria di fantini al termine della lunga pausa bellica, che aveva tenuto la terra lontana da Piazza del Campo per 5 anni.\nNella corsa senese Rubacuori esord\u00ec il 2 luglio 1945, primo Palio dopo la fine della seconda guerra mondiale, con il giubbetto della Pantera sul cavallo Bozzetto. L'esito della carriera fu infelice, cos\u00ec come quello del successivo Palio del 16 agosto, quando Rubacuori vest\u00ec finalmente il giubbetto del Drago, montando Isola Farnese.\nLa sera stessa della carriera dell'Assunta, tuttavia, gran parte dei senesi, ritrovatisi in Piazza del Campo, chiesero a gran voce l'indizione di un Palio straordinario per celebrare la fine del conflitto (e, soprattutto, per placare la grande astinenza dovuta alla lunga pausa bellica, che aveva fatto saltare ben 10 carriere ordinarie). Il sindaco Carlo Ciampolini e la giunta comunale accolsero le richieste del popolo di Siena, fissando la data della carriera, al fine di risparmiare sulle spese, al vicino 19 agosto.\nQuel Palio, poi rinviato al 20 agosto per maltempo, sarebbe passato alla storia come una delle pi\u00f9 turbolente carriere della storia della festa senese. Nei preparativi, la Nobile Contrada del Bruco, all'epoca la \"nonna\" del Palio, a digiuno dal 16 agosto 1922, allacci\u00f2 una fitta rete di \"partiti\" per guadagnarsi i favori dei fantini delle consorelle e tornare finalmente al successo. Per il rione di via del Comune, che gi\u00e0 di per s\u00e9 poteva contare sul veloce cavallo Mughetto (vittorioso a luglio per la Lupa) e sull'esperto fantino Primo Arzilli detto \"il Biondo\", si presentava una grande occasione per togliersi la \"cuffia\".\nL'unico ostacolo era rappresentato proprio da Rubacuori, confermato dalla Contrada del Drago, galvanizzata dall'assegnazione, alla tratta, di Folco, uno dei pi\u00f9 grandi cavalli della storia del Palio (8 vittorie in tutta la sua carriera, record del XX secolo insieme a Panezio). Pur di et\u00e0 piuttosto avanzata (19 anni, curiosamente quanto Rubacuori), Folco era nettamente il cavallo da battere e Rubacuori voleva lasciare un segno del proprio passaggio a Siena prima della fine degli studi. Il fantino dragaiolo non accett\u00f2, quindi, le proposte del Bruco, ma a quest'ultima Contrada il suo rifiuto non apparve un problema, avendo dalla sua gran parte degli altri fantini.\nLa turbolenta carriera ebbe episodi rimasti storici anche alla mossa, quando il mossiere Lorenzo Pini annull\u00f2 due partenze apparentemente valide, in cui il Bruco era per\u00f2 partito male. Dopo le vibranti proteste della Tartuca (che addirittura si ritir\u00f2 dalla corsa), la mossa fu finalmente data e proprio il Bruco si port\u00f2 in testa. Rubacuori cerc\u00f2 di mettersi all'inseguimento della battistrada, ma si trov\u00f2 di fronte l'ostacolo di Pietro De Angelis detto \"Pietrino\", fantino dell'Istrice. Superato, dopo uno scambio di nerbate, l'Istrice, Rubacuori si mise all'attacco del Bruco e, sfruttando la superiorit\u00e0 di Folco, si port\u00f2 in testa e vinse tra lo stupore della Piazza.\nRubacuori non ebbe neanche il tempo di festeggiare. I brucaioli, pazzi di rabbia e di delusione, strapparono a brandelli il Drappellone e cercarono Rubacuori per linciarlo. Il fantino siciliano riusc\u00ec a salvarsi rifiugiandosi nell'Entrone, ma fu comunque colpito alla testa dal piombo di una bandiera, scagliatagli contro da un monturato del Bruco. Fortunatamente, al momento dell'urto Rubacuori indossava ancora lo zucchino, che lo protesse dal terribile urto.\nDopo quello che, ironia della sorte, era stato indetto come \"Palio della Pace\", la brevissima, ma assai intensa, carriera paliesca di Rubacuori giunse pressoch\u00e9 al termine. Il fantino siciliano corse altri due Palii, sempre con il Drago, nel 1947, poi chiuse definitivamente.\nDopo la laurea in giurisprudenza, Rubacuori si trasfer\u00ec a Milano, dove esercit\u00f2 per anni la professione di avvocato. Torn\u00f2 comunque a Siena nel 1972, dove fu mossiere del Palio straordinario disputato il 17 settembre di quell'anno e dei due Palii ordinari dell'anno seguente.\n\u00c8 morto a Siena il 26 maggio 2013 all'et\u00e0 di 87 anni."}
{"id": "2362500", "revid": "339392", "url": "https://it.wikipedia.org/wiki?curid=2362500", "title": "Repubblica Autonoma della Sacha-Jacuzia", "text": ""}
{"id": "2362502", "revid": "165042", "url": "https://it.wikipedia.org/wiki?curid=2362502", "title": "Motozappa", "text": ""}
{"id": "2362503", "revid": "28592", "url": "https://it.wikipedia.org/wiki?curid=2362503", "title": "Pianura sarmatica", "text": ""}
{"id": "2362505", "revid": "322321", "url": "https://it.wikipedia.org/wiki?curid=2362505", "title": "Crimea", "text": "La Crimea (, , in tataro di Crimea: \"Q\u0131r\u0131m\") \u00e8 una penisola contesa fra Russia e Ucraina, \u00e8 anche la pi\u00f9 grande penisola affacciata sul mar Nero ed \u00e8 collegata alla terraferma solo dall'istmo di Perekop, che la unisce alle regioni sudorientali dell'Ucraina e, dal 2018, \u00e8 collegata alla Russia dal ponte di Crimea, situato sullo stretto di Ker\u010d'. Chiude a sud la sezione nordorientale del mar Nero, il mar d'Azov, sul quale si affaccia la striscia di Arabat che lo separa dal sistema di baie detto lago di Siva\u0161.\nIl territorio della Crimea appartiene \"de iure\" all'Ucraina (come \"Repubblica autonoma di Crimea\"), ma dopo l'ingresso delle truppe russe nel 2014 la penisola \u00e8 stata annessa dalla Federazione Russa (come \"Repubblica di Crimea\") a seguito del referendum del 16 marzo (con un'affluenza del 84,2%, superiore al quorum del 50%); questo referendum \u00e8 stato definito illegale da ONU, Unione europea, Stati Uniti d'America, OSCE, Consiglio d'Europa e dalla stessa Ucraina.\nGeografia fisica.\nLa Crimea si estende su una superficie di e la sua popolazione raggiunge i due milioni (2004). \nGrazie alla catena montuosa in prossimit\u00e0 della costa posta a nord, il terreno ed il clima sono di tipo mediterraneo, anche se gli inverni possono essere abbastanza freddi.\nL'Istmo di Perekop a nord, che la collegava al continente, \u00e8 lungo appena e largo tra i 5 e i 7 chilometri, e segna il confine con l'oblast' di Cherson, mentre il resto del perimetro della Crimea \u00e8 segnato dalle coste bagnate dal Mar Nero ad ovest (la punta pi\u00f9 occidentale \u00e8 nota come penisola di Tarkhankut) e a sud, che prende il nome di Mar d'Azov ad oriente.\nLa penisola \u00e8 separata dalla terraferma ucraina, ad est dell'istmo, dal Siva\u0161, una zona di paludi salmastre che si estende anche sul lato orientale della penisola, posto fra la terra e il Mar d'Azov. Presso Heni\u010desk il Siva\u0161 viene separato dal Mar d'Azov dall'istmo di Arabat lungo 110\u00a0km.\nAll'estremit\u00e0 orientale si trova la Penisola di Ker\u010d', posta direttamente di fronte alla Penisola di Taman' sulla terraferma russa. Le due penisole sono separate dallo Stretto di Ker\u010d' (largo 3\u201313\u00a0km), che collega il Mar Nero al Mar d'Azov, oggi attraversato dal Ponte di Crimea.\nLa punta meridionale della penisola \u00e8 chiamata Capo Sary\u010d. Nella mitologia greca, questo luogo ospitava il tempio di Artemide, dove risiedeva la sacerdotessa Ifigenia.\nLa linea costiera di Crimea \u00e8 interrotta da diverse baie e insenature, alcune delle quali ospitano porti. Queste insenature si trovano sul lato ovest dell'Istmo di Perekop, vicino alla Baia di Karkinit; a sud-ovest vicino alla Baia di Kalamita, con i porti di Eupatoria, Sebastopoli e Balaklava; vicino alla Baia di Arabat sul lato nord dell'Istmo di Yenikale o Ker\u010d'; e vicino alla Baia di Caffa o Feodosia, con il porto dallo stesso nome, sul lato meridionale.\nLa penisola include molte altre penisole minori, oltre alle gi\u00e0 citate Arabat e Ker\u010d, come la penisola di Eracle, la penisola di Tarhan Qut e molte altre. La Crimea possiede anche un gran numero di promontori come il capo di Priboiny, il capo di Tarhan Qut, Sary\u010d, capo Nicholas, capo Fonar, capo Fiolent, il capo di Qazan Tip, capo Aq Burun, e molti altri.\nLa costa sud-orientale \u00e8 fiancheggiata, ad una distanza di 8\u201312\u00a0km dal mare, da una catena montuosa, i Monti della Crimea o Monti Taurici. Queste montagne sono affiancate da una catena secondaria parallela ad esse. La principale catena di queste montagne si eleva con straordinaria ripidit\u00e0 dal fondo del Mar Nero fino a una altitudine di 600/750 metri, partendo dalla punta sud-ovest della penisola, chiamata Capo Fiolente (l'antica \"Parthenium\"). Fu questo il capo che si narra venne incoronato dal tempio di Artemide, dove Ifigenia officiava come sacerdotessa.\nIl 75% della superficie restante della Crimea consiste di praterie semiaride, un proseguimento meridionale delle steppe pontiche, che digradano dolcemente verso nord-ovest. Numerosi \"kurgan\", o tumuli funerari, degli antichi Sciti sono sparpagliati per le steppe di Crimea.\nIl territorio che si trova oltre il riparo offerto dalla catena dello Yayla-Dagh ha caratteristiche completamente diverse. Qui la stretta striscia di costa e i pendii delle montagne, sono addolciti dalla vegetazione. Il litorale che si estende lungo la costa sud-est, da Capo Sary\u010d all'estremit\u00e0 sud, fino a Feodosia, \u00e8 caratterizzato da una rigogliosa vegetazione ed \u00e8 punteggiata da luoghi di villeggiatura estiva quali Alu\u0161ta, Jalta, Gurzuf, Sudak, e la stessa Feodosia. Vi si trovano numerosi villaggi tatari con moschee, monasteri e palazzi nobiliari e della famiglia imperiale russa, oltre a pittoreschi castelli medioevali e rovine di colonie dell'antica Grecia.\nDurante gli anni del dominio sovietico, il possesso di una dacia su questa costa era indice di lealt\u00e0 politica.\nIn questa regione si trovano anche vigneti e frutteti. Pesca, estrazione mineraria e produzione di olii essenziali sono attivit\u00e0 importanti per l'economia della penisola.\nClima.\nLa maggior parte della Crimea ha un clima continentale temperato, fatta eccezione per la costa sud, dove si presenta un clima subtropicale a causa delle correnti calde del mar Nero, e dei monti di Crimea, che presentano un clima continentale umido. All'interno le estati sono mediamente calde (28\u00b0, temperatura media di luglio) mentre gli inverni sono mediamente freddi (-0.3\u00b0, temperatura media di gennaio). Sulla costa sud, invece, gli inverni sono pi\u00f9 miti (4\u00b0, temperatura media di gennaio); i picchi sotto lo zero sono rari. Il livello di precipitazioni in tutta Crimea \u00e8 basso, in media solo 400\u00a0mm l'anno. Grazie al suo clima, la costa della Crimea meridionale \u00e8 una rinomata localit\u00e0 balneare per turisti russi e ucraini.\nOrigini del nome.\nIl toponimo deriva da \"Q\u0131r\u0131m\", il nome originario in lingua tatara di Crimea del centro abitato di Stary Krym, antico capoluogo della \"provincia della Crimea\" durante l'Orda d'Oro. La parola \"\"q\u0131r\u0131m\" e deriva dalla parola \"q\u0131r\"\", che in turco antico e turco medio indica genericamente un luogo selvaggio (cima o cresta di una montagna, steppa, prateria, terreno, deserto); con l'annessione all'Impero Russo nel 1738, la parola tatara venne russificata in \u041a\u0440\u044b\u043c (\"Krym\"), da cui derivano tutte le forme moderne del nome della penisola.\nStoria.\nNel corso della sua storia, la Crimea ha visto passare sul suo territorio popoli e dominazioni diverse: cimmeri, greci, sciti, sarmati, romani e bizantini, goti, unni, genovesi, tartari, veneziani, turchi, russi e ucraini.\nLa penisola \u00e8 stata abitata in antichit\u00e0 da sciti e greci, fino a sviluppare durante i primi secoli d.C. un regno semi-autonomo dall'impero romano. Coinvolta nelle migrazioni di popoli della tarda antichit\u00e0 e dell'alto medioevo, la penisola ha visto il susseguirsi di goti, unni, bulgari, bizantini e diverse popolazioni slave e turcofone. Nel tardo medioevo fu parte dei territori mongoli e sub\u00ec in parte la colonizzazione di Genova e Venezia. In et\u00e0 moderna, dopo la disgregazione degli imperi mongoli, fu sede del khanato di Crimea, un regno tataro dipendente dall'impero ottomano, fino al 1783 quando fu conquistata dall'impero russo.\nLa Crimea entr\u00f2 a far parte della Russia sovietica nel 1920 e l'anno seguente fu costituita in territorio autogestito come Repubblica Socialista Sovietica Autonoma di Crimea.\nNel 1942, a causa dell'avanzamento della Wehrmacht in Ucraina e in Crimea, le minoranze nazionali presenti sul territorio finirono deportate con l'accusa di collaborazionismo seguendo l'infelice destino della minoranza tedesca, gi\u00e0 deportata nell'agosto 1941 durante l'Operazione Barbarossa. \nDurante la seconda guerra mondiale l'intera comunit\u00e0 degli italiani di Crimea \u00e8 stata accusata di collaborazionismo con i tedeschi e deportata a partire dal 29 gennaio 1942. Chi era sfuggito al primo rastrellamento fu catturato e deportato l'8 e il 10 febbraio 1942: l'intera comunit\u00e0, compresi i rifugiati antifascisti che si erano stabiliti a Ker\u010d, venne radunata e costretta a mettersi in viaggio verso i gulag. Nell'area di Ker\u010d, vivono ancora oggi i loro discendenti.\nAl termine della seconda guerra mondiale, nella quale ospit\u00f2 la Conferenza di Jalta, la Crimea fu trasformata in oblast di Crimea della Repubblica Socialista Federativa Sovietica Russa (RSFSR). Il 19 febbraio 1954 venne donata dal leader sovietico Nikita Chru\u0161\u010d\u0451v alla RSS Ucraina in segno di riconoscimento per commemorare il 300\u00ba anniversario del trattato di Perejaslav tra i cosacchi ucraini e la Russia.\nCon la dissoluzione dell'URSS nel 1991, la Crimea divenne parte dell'Ucraina indipendente. La Crimea ha costituito il maggior punto di attrito territoriale fra Ucraina e Russia, contenzioso che nel 1995 fu parzialmente superato con la creazione della Repubblica autonoma di Crimea con la quale l'Ucraina concesse maggior autonomia alla penisola.\nNel 2001 la popolazione della Repubblica autonoma di Crimea era per il 58,5% di etnia russa e per il 24,4% di etnia ucraina. La minoranza etnica dei tatari di Crimea, che nel 2001 formavano il 12,1% della popolazione, discende direttamente dal periodo della dominazione del Khanato di Crimea. Fino alla fine del XIX secolo, i tatari rappresentavano la maggioranza della popolazione, poi, in seguito alla massiccia immigrazione russa ed ucraina, sono diventati una minoranza fino quasi a scomparire a causa della deportazione di massa verso l'Asia centrale effettuata da Stalin nel 1944. Solo con la fine dell'Unione Sovietica i tatari poterono ritornare in Crimea.\nCon la cosiddetta Crisi della Crimea del 2014 la regione \u00e8 stata occupata dalle truppe russe e annessa alla Russia come Repubblica di Crimea a seguito di un referendum popolare avvenuto il 16 marzo, dopo l'occupazione militare, seguito da diversi osservatori internazionali non ritenuti per\u00f2 sufficientemente accreditati dalla maggior parte dei Paesi occidentali, in cui il 95,4% dei votanti ha votato per l'annessione alla Russia. Unione europea e NATO, cos\u00ec come la maggioranza degli stati membri ONU, non riconoscono l'annessione della Crimea e hanno adottato sanzioni politiche ed economiche nei confronti della Federazione Russa."}
{"id": "2362508", "revid": "2206847", "url": "https://it.wikipedia.org/wiki?curid=2362508", "title": "The Natural Step", "text": "L'associazione The Natural Step (TNS) \u00e8 stata fondata in Svezia nel 1989 dallo scienziato svedese Karl-Henrik Rob\u00e8rt. Il suo scopo \u00e8 di sviluppare e diffondere il Framework di Sviluppo Sostenibile Strategico (FSSS), in collaborazione con universit\u00e0 ed altre organizzazioni. The Natural Step ha per prima sviluppato un approccio di \"backcasting dai principi\" per un avanzamento sistematico verso la sostenibilit\u00e0.\nA seguito della pubblicazione del rapporto Brundtland nel 1987, The Natural Step svilupp\u00f2 il framework noto in ambito accademico come Framework per lo Sviluppo Sostenibile Strategico - FSSS (Framework for Strategic Sustainable Development - FSSD), fondato sulle condizioni di sistema per la sopravvivenza della specie umana sul pianeta terra. Le condizioni di sistema rispettano le leggi della termodinamica.\nThe Natural Step opera in stretta collaborazione con numerose universit\u00e0 nel mondo, tra cui il BTH - Blekinge Insitute of Technology a Karlskrona, Svezia, sede del master in Strategic Leadership Towards Sustainability."}
{"id": "2362514", "revid": "729019", "url": "https://it.wikipedia.org/wiki?curid=2362514", "title": "P\u00e9teri", "text": "P\u00e9teri \u00e8 un comune dell'Ungheria di 1.905 abitanti (dati 2001) situato nella provincia di Pest, nell'Ungheria settentrionale."}
{"id": "2362519", "revid": "767487", "url": "https://it.wikipedia.org/wiki?curid=2362519", "title": "Pilisborosjen\u0151", "text": "Pilisborosjen\u0151 \u00e8 un comune dell'Ungheria di 3.143 abitanti (dati 2001) situato nella provincia di Pest, nell'Ungheria settentrionale. "}
{"id": "2362520", "revid": "7336", "url": "https://it.wikipedia.org/wiki?curid=2362520", "title": "Serie alifatica", "text": ""}
{"id": "2362521", "revid": "92723", "url": "https://it.wikipedia.org/wiki?curid=2362521", "title": "Piliscsaba", "text": "Piliscsaba \u00e8 un comune dell'Ungheria di 8.381 abitanti (dati 2011) situato nella provincia di Pest, nell'Ungheria settentrionale, sui Monti Pilis, colline alte circa 400 metri."}
{"id": "2362522", "revid": "7336", "url": "https://it.wikipedia.org/wiki?curid=2362522", "title": "Serie aciclica", "text": ""}
{"id": "2362523", "revid": "1543377", "url": "https://it.wikipedia.org/wiki?curid=2362523", "title": "SC Tornado Chi\u0219in\u0103u", "text": "Lo Sport Club Tornado Chi\u0219in\u0103u \u00e8 una polisportiva moldava che comprende:\nCalcio a 5.\nLa sezione calcio a 5 disputa la prima divisione del campionato moldavo di calcio a 5, di cui \u00e8 campione nazionale avendo vinto l'edizione del 2008/2009.\nLa societ\u00e0 si \u00e8 iscritta per la prima volta al campionato moldavo di seconda divisione nel 2004/2005 ottenendo la settima piazza, l'anno successivo ottiene il secondo posto la qualificazione alla prima divisione. Nel 2006/2007 la squadra giunge terza in campionato vincendo il suo primo alloro con la Coppa di Moldavia, mentre la \"'Tornado II\", seconda squadra della societ\u00e0, vince la seconda divisione nazionale.\nNel 2007/2008 il Tornado si conferma campione della Coppa di Moldavia giungendo nuovamente terza, la rincorsa al titolo nazionale si conclude nella stagione 2008/2009 quando il Tornado vince il suo primo titolo nazionale guadagnando il pass per giocare la UEFA Futsal Cup 2009-2010."}
{"id": "2362526", "revid": "92723", "url": "https://it.wikipedia.org/wiki?curid=2362526", "title": "Rimpatriati italiani dall'Albania", "text": "Per rimpatriati dall'Albania si intende un gruppo di cittadini italiani che alla fine della seconda guerra mondiale si trovavano in territorio albanese, dei quali alcuni furono rimpatriati nel 1945, mentre ad altri fu preclusa la possibilit\u00e0 di rientrare in Italia. La soluzione dell'intricata questione internazionale avvenne solo dopo oltre 40 anni.\nColoni italiani in Albania.\nIl regime fascista, dopo l'occupazione militare dell'Albania nel 1939, permise ai cittadini italiani di insediarvisi con l'obiettivo di trasformare l'Albania in territorio italiano a tutti gli effetti. Nel corso di tutta l'occupazione giunsero circa 11.000 coloni italiani (per lo pi\u00f9 provenienti dal Veneto e dall'Italia meridionale) che si concentrarono principalmente nelle zone di Durazzo, Valona, Scutari, Porto Palermo, Elbasan e Santi Quaranta. A loro si aggiunsero i 22.000 lavoratori italiani mandati temporaneamente in Albania nell'aprile 1940 per costruire strade, ferrovie ed infrastrutture.\nSituazione nel settembre 1943.\nA Durazzo vi era il comando del IV Corpo d'armata che era costituito:\nAd Elbasan vi era il comando del XXV Corpo d'armata costituito da:\nVi erano anche reparti della Regia Marina, della Regia Aeronautica, dei Carabinieri Reali e della Polizia. Si trattava di circa 120.000 uomini al cui seguito vi erano anche, in alcuni casi, le famiglie.\nGli accordi del 1945.\nIl governo italiano accett\u00f2 che il personale italiano in territorio albanese giudicato necessario per l'economia albanese, dovesse rimanere. Il Sottosegretario alla Guerra Avv. Mario Palermo, col governo italiano ancora vincolato alla Commissione Alleata di Controllo in seguito all'armistizio di Cassibile, sigl\u00f2 l'Accordo del 14 marzo 1945, che al punto 1 prevedeva:\n, stimati secondo l'UNRRA, United Nations Relief and Rehabilitation Administration in 24.000, dei quali 18.500 militari e 5.000 civili.\nSi parla di famiglie italiane che si trovavano in Albania prima e dopo l'occupazione fascista per motivi militari o di lavoro, mandate da Mussolini per colonizzare l'Albania, mogli e figli di soldati del Regio Esercito Italiano distaccati come forza di occupazione, oppure da ragazze italiane sposate con studenti albanesi tornati in Albania prima e durante l'occupazione fascista ecc.. Dopo l'accordo molti italiani rimpatriarono ad eccezione di una piccola minoranza, in maggioranza componenti di nuclei familiari misti, in taluni casi con figli, che decise di rimanere in Albania. Queste persone operarono la scelta di rimanere in Albania per non abbandonare i familiari, pensando che tale decisione si sarebbe inserita in un contesto di normali rapporti internazionali tra paesi confinanti. Negli anni seguenti la dittatura imped\u00ec qualsiasi contatto con la madrepatria e con le rappresentanze diplomatiche italiane in Albania, censurando le lettere in arrivo dall'Italia, che in molti casi non venivano recapitate al destinatario.\nI cittadini italiani rimasti in Albania vennero discriminati arrivando in alcuni casi a processi politici e condanne da scontare in campi di lavoro, perch\u00e9, essere italiani, erano considerati possibili spie di una potenza nemica del regime comunista albanese.\nIl crollo del regime e il rimpatrio.\nSolo al crollo del regime comunista la situazione degli italiani rimasti forzatamente in Albania, ed ancor vivi dopo 40 anni, cambi\u00f2.\nLa permanenza contro la loro volont\u00e0 in territorio albanese cesser\u00e0 infatti, solamente dopo la morte del Dittatore Comunista Enver Hoxha e il disfacimento della Repubblica Popolare Socialista d'Albania, che avverr\u00e0 un paio di anni dopo la caduta dei regimi comunisti nell'Europa orientale, sancito dalla sconfitta del partito comunista albanese nelle prime elezioni multipartitiche del 22 marzo 1992.\nLa presenza di questo piccolo gruppo di italiani venne evidenziata nel marzo 1991 quando un'anziana donna, sfuggendo al controllo della Sigurimi, riusc\u00ec ad entrare nell'ambasciata italiana, presentandosi con un vecchio documento d'identit\u00e0 all'ambasciatore italiano; la consultazione degli archivi mette in evidenzia anche i precedenti di un tecnico milanese che aveva lavorato per anni nella costruzione delle centrali idroelettriche d'Albania e che non aveva mai rinunciato alla cittadinanza italiana (ai suoi figli viene rilasciato immediatamente il passaporto italiano) e di una donna che era riuscita a contattare l'ambasciata italiana nel 1956, chiedendo aiuto per fuggire, ma venne poco dopo arrestata e condannata a 20 anni di carcere.\nA cominciare dal 1991 i cittadini italiani presenti in Albania che avevano gi\u00e0 dei documenti per poter entrare in Italia sono tutti rientrati nel loro paese di origine. Per tutti gli altri, finalmente liberi, il 13 febbraio e il 13 marzo 1992 il governo Italiano predispone l'Operazione CORA (Centro Operativo Rimpatriandi dall'Albania) per organizzare il loro rientro in Italia.\nAssociazione A.N.C.I.F.R.A..\nGli interessi dei rimpatriati sono tutelati dall'ANCIFRA (Associazione Nazionale Cittadini Italiani e Familiari Rimpatriati dall'Albania), un'associazione fondata il 28 gennaio 2001 ad Asti.\nL'associazione nasce per coordinare e aggregare il gruppo di cittadini Italiani rientrati dall'Albania cercando di ottenere per loro, un parziale risarcimento per le sofferenze subite durante la permanenza nell'Albania comunista, facendosi promotori di progetti di legge.\nL'associazione si \u00e8 battuta per la migliore tutela dei rimpatriati e si \u00e8 fatta in tal senso promotrice di progetti di legge.\nLegge 27 dicembre 2006, n. 296.\nCon queste disposizioni inserite al comma 1164 il Parlamento Italiano riconosce il diritto alla ricostruzione pensionistica per i cittadini italiani rimpatriati.\n\"Disposizioni per la formazione del bilancio annuale e pluriennale dello Stato (legge finanziaria 2007)\"\npubblicata nella Gazzetta Ufficiale n. 299 del 27 dicembre 2006 - Supplemento ordinario n. 244\n1164. A decorrere dall'anno 2008, i cittadini italiani rimpatriati dall'Albania possono ottenere a domanda, dall'INPS, la ricostruzione, nell'assicurazione generale obbligatoria per l'invalidit\u00e0, la vecchiaia ed i superstiti, delle posizioni assicurative relative a periodi di lavoro dipendente ed autonomo effettivamente svolti nel predetto Paese dal 1\u00ba gennaio 1955 al 31 dicembre 1997. Con decreto, di natura non regolamentare, del Ministro del lavoro e della previdenza sociale, di concerto con il Ministro dell'economia e delle finanze, da adottare entro novanta giorni dalla data di entrata in vigore della presente legge, sono disciplinate le modalit\u00e0 di attuazione del presente comma. Il Ministro dell'economia e delle finanze provvede al monitoraggio degli oneri derivanti dall'attuazione del presente comma, anche ai fini dell'applicazione dell'articolo 11, comma 3, lettera i-quater, e dell'articolo 11-ter, comma 7, della legge 5 agosto 1978, n. 468, e successive modificazioni, e trasmette alle Camere, corredati da apposite relazioni, gli eventuali decreti emanati ai sensi dell'articolo 7, secondo comma, numero 2, della citata legge n. 468 del 1978. Il Ministro dell'economia e delle finanze \u00e8 autorizzato ad apportare, con propri decreti, le occorrenti variazioni di bilancio."}
{"id": "2362528", "revid": "1714743", "url": "https://it.wikipedia.org/wiki?curid=2362528", "title": "Nade\u017eda di Bulgaria", "text": "Famiglia d'origine.\nSuo padre era il re, in seguito denominato zar, di Bulgaria, Ferdinando I, figlio del principe Augusto di Sassonia-Coburgo-Koh\u00e1ry e della principessa Clementina d'Orl\u00e9ans; sua madre era la principessa Maria Luisa di Borbone-Parma, figlia maggiore del duca Roberto I di Parma e della duchessa Maria Pia, nata principessa delle Due Sicilie.\nMatrimonio.\nIl 24 gennaio del 1924 nella citt\u00e0 di Bad Mergentheim, Nadejda spos\u00f2 il duca Alberto Eugenio del W\u00fcrttemberg (1895-1954), figlio del duca Alberto del W\u00fcrttemberg e della duchessa Margherita Sofia, nata arciduchessa d'Austria.\nLa coppia ebbe cinque figli:\nMorte.\nLa principessa Nadezhda mor\u00ec a 59 anni a Stoccarda, il 15 febbraio 1958."}
{"id": "2362530", "revid": "767487", "url": "https://it.wikipedia.org/wiki?curid=2362530", "title": "Pilisj\u00e1szfalu", "text": "Pilisj\u00e1szfalu \u00e8 un comune dell'Ungheria di 1.081 abitanti (dati 2001) situato nella provincia di Pest, nell'Ungheria settentrionale."}
{"id": "2362531", "revid": "2075850", "url": "https://it.wikipedia.org/wiki?curid=2362531", "title": "Istiocitosi a cellule di Langerhans", "text": "L'istiocitosi a cellule di Langerhans (LCH) o malattia di Hand-Sch\u00fcller-Christian \u00e8 una rara patologia che riguarda l'irregolare proliferazione delle cellule dendritiche mononucleate, vengono coinvolti molti organi e parti del corpo (milza, fegato, polmone, sistema nervoso centrale, emopoietico, cute, ma anche denti e ossa)\nEpidemiologia.\nColpisce soggetti di qualunque et\u00e0. Le forme ad esordio infantile sono pi\u00f9 evidenti e facilmente riconoscibili, ma in realt\u00e0 non esistono et\u00e0 esenti dalla possibilit\u00e0 di esordio, osservato anche negli anziani.\nLa sua incidenza \u00e8 1 su 100.000.\nSintomatologia.\nSi mostrano alcuni particolari quadri clinici:\nInfiltrati polmonari e lesioni ossee sono manifestazioni che fanno pressupporre l'esistenza di una forma di istiocitosi.\nI segni e sintomi derivano da risposta infiammatoria non specifica, che comprende febbre, letargia, e perdita di peso. Il coinvolgimento degli organi pu\u00f2 anche causare sintomi pi\u00f9 specifici.\nPossibile anche il coinvolgimento oculare. Meno frequente \u00e8 il coinvolgimento del tratto gastrointestinale, del sistema nervoso centrale, e del cavo orale.\nEsami.\nLa diagnosi viene eseguita attraverso biopsia.\nPrognosi.\nLa malattia \u00e8 benigna nella stragrande maggioranza dei casi. Quando esordisce nel bambino piccolo, con manifestazioni diffuse a molti organi, il rischio di mortalit\u00e0 pu\u00f2 arrivare al 20%. Si considerano ad alto rischio i casi con interessamento del fegato o con ridotta funzione del midollo osseo (carenza di piastrine).\nTerapia.\nLa maggior parte dei casi, specie di dermatite isolata o di singole lesione ossea, guarisce spontaneamente senza necessit\u00e0 di cure specifiche.\nQuando le lesioni sono multiple o in tessuti diversi \u00e8 spesso utile una cura, che pu\u00f2 comprendere farmaci come il cortisone o la vinblastina (un antiblastico molto ben tollerato).\nNei casi in cui si manifesta il diabete insipido \u00e8 indicata una terapia sostitutiva ormonale.\nIn passato si \u00e8 usata spesso la Radioterapia oggi limitata a casi molto particolari.\nIl Trapianto di cellule staminali \u00e8 una procedura ad altissima complessit\u00e0 che \u00e8 riservata a pochissimi casi al mondo, in cui la gravit\u00e0 della malattia e la scarsa risposta alla chemioterapia lo rendono necessario."}
{"id": "2362532", "revid": "61051", "url": "https://it.wikipedia.org/wiki?curid=2362532", "title": "Avro 597", "text": ""}
{"id": "2362533", "revid": "438678", "url": "https://it.wikipedia.org/wiki?curid=2362533", "title": "Santa protettrice", "text": ""}
{"id": "2362544", "revid": "1573940", "url": "https://it.wikipedia.org/wiki?curid=2362544", "title": "Rattus rattus", "text": "Il ratto nero o ratto comune (Rattus rattus ) \u00e8 un mammifero roditore appartenente alla famiglia Muridae.\n\u00c8 inserita nell'elenco delle 100 tra le specie invasive pi\u00f9 dannose al mondo.\nDescrizione.\nDimensioni.\nUn tipico rattus rattus adulto misura dai 12 ai 18 cm, a cui si devono aggiungere fra i 15 e i 22 cm di coda. Il peso si aggira attorno ai 200\u00a0g, tuttavia non sono rari esemplari di 300\u00a0g. I maschi sono generalmente pi\u00f9 grossi e robusti rispetto alle femmine.\nAspetto.\nIl corpo \u00e8 squadrato e robusto, con zampe posteriori pi\u00f9 lunghe e forti rispetto a quelle anteriori: la parte inferiore dei pollici anteriori presenta anelli a forma di scaglie, mentre gli alluci delle zampe posteriori sono ridotti a semplici tubercoli. Su ogni zampa si trovano nella regione plantare cinque cuscinetti in corrispondenza delle dita.\nIl pelo, come intuibile dal nome comune, \u00e8 di colore nero, con tendenza a schiarirsi nella zona ventrale: le popolazioni locali presentano caratteristiche sfumature di bianco, grigio e bruno su dorso e ventre, spesso con sfumature azzurrognole. Il tarso e la zampa vera e propria sono glabri e di colore carnicino-nerastro, mentre la coda, ricoperta di radi peli, \u00e8 scagliosa e dello stesso colore delle zampe. Il muso appuntito \u00e8 glabro e rosato, cos\u00ec come le orecchie di media grandezza. Gli occhi sono neri. Sul muso sono presenti lunghe e sensibili vibrisse.\nRispetto al ratto grigio, il ratto nero presenta generalmente corporatura pi\u00f9 slanciata, tuttavia gli esemplari pi\u00f9 piccoli e scuri di ratto delle chiaviche possono facilmente passare per ratti neri ad un occhio inesperto o disattento: le due specie presentano tuttavia differenze consistenti a livello cranico, in particolare il ratto nero non possiede le due creste ossee laterali tipiche invece del ratto grigio, mentre il cranio \u00e8 pi\u00f9 stretto ed allungato, con orbite oculari di maggiori dimensioni e molari di forma differente. Le orecchie del ratto nero sono del tutto glabre, a differenza di quelle dei ratti delle chiaviche, che sono ricoperte da una rada e fine peluria; esse sono inoltre pi\u00f9 grandi in proporzione al cranio, misurando fino a circa la met\u00e0 di quest'ultimo ed arrivando, se tirate in avanti, a coprire la met\u00e0 superiore dell'occhio.\nBiologia.\nComportamento.\nI ratti neri vivono in gruppi misti comprendenti numerosi esemplari di ambedue i sessi. Fra i maschi \u00e8 presente una rigida gerarchia, che si traduce nel maggiore o minore accesso al cibo o alle femmine: queste ultime sono pi\u00f9 aggressive rispetto ai maschi e tendono a spostarsi di meno nell'ambito del territorio che ciascun gruppo delimita e che misura in genere circa un centinaio di metri quadrati. Anche fra le femmine \u00e8 presente una gerarchia, in particolare vi sono sempre due o tre di esse che sono dominanti rispetto a tutti gli altri appartenenti al gruppo, ad eccezione del maschio dominante. Generalmente, i ratti neri si curano poco del proprio territorio, difendendo in modo aggressivo dagli intrusi solo le aree strategiche come le provviste di cibo.\nI vari esemplari comunicano fra loro tramite squittii, mentre i comportamenti di dominanza vengono tradotti in posture particolari e nel contatto fisico fra i vari esemplari. Spesso i ratti neri secernono una particolare sostanza oleosa che viene utilizzata sia nella comunicazione con altri esemplari nell'ambito dello stesso gruppo, che come deterrente per gli intrusi, in quanto spesso questa viene utilizzata per marcare i confini del territorio.\nQuesti animali sono attivi a tutte le ore, ma presentano picchi di attivit\u00e0 principalmente dopo il tramonto: durante il giorno, i ratti neri tendono a riposarsi in nidi voluminosi e di forma globulare, costruiti con steli d'erba e foglie, situati generalmente in alto, ad esempio fra le fronde di un albero o ai piani alti di un edificio (in particolare nelle soffitte, da cui il nome comune di \"ratto dei tetti\"): solo raramente i ratti neri si scavano tane ipogee. Per muoversi a grandi altezze, il ratto nero utilizza la lunga coda come un contrappeso durante i suoi movimenti, per mantenere l'equilibrio ed evitare di cadere. Nelle isole Trobriand, tuttavia, i ratti neri utilizzano la coda a mo' di esca per catturare dei piccoli granchi.\nAlimentazione.\nA differenza dei ratti delle fogne, il ratto nero \u00e8 prettamente erbivoro: si nutre in prevalenza di cereali, frutta e granaglie, depredando i silo nelle aree rurali e portuali e causando danni anche ingenti, in quanto contamina il cibo con urina ed escrementi, rendendosi cos\u00ec veicolo di numerose malattie come la leptospirosi. All'occorrenza, il ratto nero non disdegna di nutrirsi anche di insetti o di altri invertebrati, mangiando in caso di necessit\u00e0 qualsiasi cosa riesca a digerire.\nGeneralmente, un ratto nero di medie dimensioni consuma 15 g di cibo e 15 ml di acqua al giorno.\nRiproduzione.\nI ratti neri non hanno un periodo riproduttivo preciso, ma le femmine possono riprodursi durante tutto l'anno (con picchi in estate ed autunno), dando alla luce fino a cinque nidiate l'anno se le condizioni climatiche lo consentono. La gestazione dura poco meno di un mese, al termine del quale viene dato alla luce un numero di cuccioli variabile fra i 5 ed i 12: in prossimit\u00e0 del parto, la femmina comincia ad imbottire il nido con una grande quantit\u00e0 di materiale morbido, come foglie secche e muschio, ma anche carta e plastica. I cuccioli nascono glabri, ciechi e sordi: non aprono gli occhi prima delle due settimane d'et\u00e0 e vengono svezzati attorno al mese; possono dirsi indipendenti gi\u00e0 appena dopo lo svezzamento, anche se non si allontanano dal nido prima di aver raggiunto la taglia adulta. Per raggiungere la maturit\u00e0 sessuale, tuttavia, impiegheranno dai 3 ai 5 mesi.\nSperanza di vita.\nIl ratto nero raramente vive pi\u00f9 di un anno in natura, mentre in cattivit\u00e0 raggiunge i quattro anni di vita.\nDistribuzione.\nLa specie, con tutta probabilit\u00e0 originaria dell'Asia (probabilmente dell'Insulindia o del subcontinente indiano), si diffuse al seguito dei commercianti arabi in gran parte dell'Asia, ed in seguito raggiunse l'Europa con le navi di ritorno dalla Terra Santa durante le crociate: da qui, al seguito dei viaggi per mare di mercanti e coloni europei, si diffuse man mano in tutto il mondo.\nSi ritiene che l'arrivo del ratto nero in Europa abbia preceduto di sei secoli quello del ratto grigio: esso coincise con lo scoppio dell'epidemia di peste bubbonica che sconvolse il continente, provocata da batteri trasportati dalle pulci appartenenti alla specie \"Xenopsylla cheopis\", che prospera nel pelame di questi animali. Il ratto grigio, pi\u00f9 aggressivo e adattabile, ha rimpiazzato nel tempo il ratto nero in gran parte delle aree temperate e fredde del suo areale, mentre nelle aree tropicali (oltre che in Nuova Zelanda) \u00e8 il ratto nero ad avere la meglio nella competizione. Pare infatti che il ratto nero sopporti anche climi sia pi\u00f9 caldi che pi\u00f9 freddi rispetto al ratto grigio, prosperando in ambienti subtropicali e tropicali, dove si riproduce a ritmi assai pi\u00f9 elevati del normale. A differenza del congenere questo animale predilige aree pi\u00f9 asciutte: pur trovandolo spesso in aree vicine all'acqua, come le aree costiere, i porti e le navi (anche se attualmente le severe norme di derattizzazione hanno reso piuttosto rara la sua presenza nelle imbarcazioni, mentre in passato era talmente comune da dargli il nome \"ratto delle navi\"), \u00e8 assai raro che esso si avventuri in acqua. Esperto arrampicatore, lo si trova spesso anche ai piani alti degli edifici (da cui l'altro nome comune di \"ratto dei tetti\") o sulle cime degli alberi.\nIn Italia la sottospecie nominale \u00e8 diffusa su tutto il territorio, isole maggiori e minori comprese: la sua densit\u00e0 \u00e8 maggiore nelle aree costiere, mentre tende a rarefarsi man mano che si procede verso l'interno. Comune fino a quote di 250\u00a0m, ad altezze maggiori la sua presenza \u00e8 legata alla presenza di insediamenti umani.\nTassonomia.\nIn passato venivano riconosciute numerose sottospecie di ratto nero, distinte fra loro principalmente in base alla loro localizzazione geografica ed alla loro colorazione del pelo:\nIn seguito, la specie venne sottoposta ad una revisione tassonomica che port\u00f2 alla distinzione di tre sole sottospecie, mentre le altre vennero considerate piuttosto come popolazioni frutto di un meticciamento pi\u00f9 o meno vario fra le tre sottospecie principali, ossia:\nVenne inoltre messa in luce la differenza anche a livello cromosomico fra gli esemplari di ratto nero asiatici e quelli europei: i primi, infatti, presentano un numero di cromosomi 2n=42, mentre i secondi presentano, a seconda della popolazione, 2n=38 o 40. Il fatto che la prole frutto di incrocio fra queste due popolazioni sia spesso sterile porta a pensare che si tratti di specie a s\u00e9 stanti, rendendo perci\u00f2 necessaria l'istituzione di una nuova specie (\"Rattus tanezumi\") comprendente i ratti neri asiatici. Le tre sottospecie sopracitate, invece, per la facilit\u00e0 con la quale si meticciano fra loro dando prole fertile, hanno invece portato gli studiosi ad essere sempre pi\u00f9 propensi a considerare il ratto nero come specie monotipica."}
{"id": "2362546", "revid": "1442080", "url": "https://it.wikipedia.org/wiki?curid=2362546", "title": "Regolamentazione della qualit\u00e0 nel settore ortofrutticolo", "text": "La Regolamentazione della qualit\u00e0 nel settore ortofrutticolo \u00e8 quell'insieme di norme dettate dalla Comunit\u00e0 Europea in tema di rispetto di standard minimi durante i processi di lavorazione di frutta e verdura a partire dalla raccolta, fino al consumatore finale.\nIl \"Reg. (CE) n\u00b0 1234/07\" prevede che le Organizzazioni dei Produttori (OP) abbiano come riferimento questi 6 obiettivi:\nL'elemento principale su cui si basa questa normativa \u00e8 costituito dall'articolo 113 bis, che \"si pronuncia per quanto riguarda la qualit\u00e0, sia a livello di lavorazione, che di trasporto , che di chiarezza e lealt\u00e0 in fase di vendita\".\nQueste direttive costituiscono sia un \"incentivo a mettere sul mercato il top della qualit\u00e0 nel settore\", come anche una \"fonte di incentivazione alla ricerca continua per tutte le imprese che operano nel settore della costruzione di tecnologie per la lavorazione dei prodotti ortofrutticoli\".\n\u00c8 infatti tramite la ricerca che si ottengono macchinari che \"si distinguono sempre pi\u00f9 per elevata precisione, produttivit\u00e0 e delicatezza, al fine di dare risposte ancor pi\u00f9 rapide e mirate alle richieste degli operatori che volessero effettuare la selezione della qualit\u00e0 con parametri personalizzati sempre in linea con gli standard qualitativi europei\".\nPer ulteriori informazioni pi\u00f9 approfondite \u00e8 possibile consultare direttamente il testo della normativa 1234/07."}
{"id": "2362551", "revid": "1272592", "url": "https://it.wikipedia.org/wiki?curid=2362551", "title": "Marmota bobak", "text": "La marmotta bobak (Marmota bobak ), nota anche come marmotta della steppa, \u00e8 una specie della famiglia degli Sciuridi (Sciuridae) diffusa dall'Europa orientale all'Asia centrale.\nDescrizione.\nLa marmotta bobak raggiunge una lunghezza testa-corpo di 49-57,5 centimetri e pesa circa 5,7 chilogrammi. La coda \u00e8 lunga circa 10,6-13,0 centimetri. La pelliccia \u00e8 di colore piuttosto uniforme, da giallo paglierino a rosso ruggine sul dorso e solo leggermente pi\u00f9 chiara sul ventre. Il muso \u00e8 di colore da marrone scuro a nero. Rispetto alle altre marmotte, la marmotta bobak ha zampe anteriori particolarmente lunghe. Il colore della coda corrisponde a quello del dorso, mentre la punta va dal marrone al nero.\nBiologia.\nLa marmotta bobak abita principalmente nelle steppe caratterizzate da una copertura erbacea molto rigogliosa, ma si pu\u00f2 incontrare anche nella steppa boscosa e nelle praterie. Come altre marmotte, vive anche sui pendii erbosi e ai margini dei terreni agricoli.\n\u00c8 una specie diurna ed erbivora che si nutre di erbe verdi, boccioli, fiori e germogli. Grazie alle zampe lunghe, \u00e8 particolarmente adatta ad uno stile di vita in cui lo scavo di gallerie gioca un ruolo importante. Le marmotte trascorrono l'inverno in letargo nelle loro tane, in gruppo, per un periodo da sei a sette mesi. Le tane sono complesse e si spingono fino a quattro o cinque metri di profondit\u00e0; dall'esterno sono riconoscibili per gli alti cumuli di terra scavata. Come i cani della prateria, gli individui della colonia spesso si siedono sui cumuli di terra e controllano i dintorni, emettendo forti richiami di allarme in caso di fattori di disturbo o pericolo imminente. Gli ingressi e i cumuli di terra vengono contrassegnati con secrezioni orali e ghiandolari.\nLe femmine danno alla luce una cucciolata composta da quattro a sette piccoli tra la tarda primavera e l'inizio dell'estate, ma solo il 60% delle femmine mature partorisce. I piccoli rimangono con i genitori per circa tre anni e lasciano la tana solo quando raggiungono la maturit\u00e0 sessuale. I gruppi familiari e le colonie sono costituiti da diverse famiglie, ognuna delle quali guidata da un maschio dominante e una femmina adulta. Del gruppo fanno parte anche diversi piccoli cresciuti degli ultimi due anni e quelli dell'ultima cucciolata. I gruppi sono parzialmente instabili, specialmente nelle aree dove il disturbo umano \u00e8 maggiore. Le marmotte bobak possono vivere fino a 7,5 anni.\nDistribuzione e habitat.\nLa marmotta bobak \u00e8 originaria delle steppe dell'Europa orientale e dell'Asia centrale: il suo areale si estende dall'Ucraina centro-orientale, attraverso l'estremit\u00e0 sud-occidentale della Russia, al Kazakistan centro-settentrionale. Originariamente il suo areale era pi\u00f9 vasto, ma la specie \u00e8 scomparsa da alcune regioni, come la Bielorussia sud-orientale e l'Ungheria orientale, e, anche dove \u00e8 tuttora presente, ha una diffusione discontinua. In alcune localit\u00e0, comunque, \u00e8 stata reintrodotta e sta nuovamente espandendo i confini del suo areale. Sulle alture del Kazakistan la marmotta bobak entra in contatto con la marmotta grigia, con la quale si incrocia, data la presenza di esemplari che mostrano caratteri intermedi tra le due specie. Nel 2019, i ricercatori Alyona Koshkina, Johannes Kamp e i loro collaboratori hanno utilizzato delle immagini satellitari per localizzare le gallerie di una popolazione di 7000 marmotte bobak nelle steppe del Kazakistan, che ospitano in tutto una popolazione di circa sei milioni di esemplari.\nTassonomia.\nLa marmotta bobak viene classificata come specie indipendente all'interno del genere \"Marmota\", che attualmente \u00e8 composto da 15 specie. Venne descritta per la prima volta dallo zoologo tedesco Philipp Ludwig Statius M\u00fcller nel 1776, a partire da alcuni individui provenienti da un territorio che all'epoca faceva parte della Polonia; successivamente la localit\u00e0 tipo \u00e8 stata ristretta alla riva occidentale del Dnepr in Ucraina.\nAll'interno della specie si distinguono tre sottospecie, compresa la forma nominale:\nIn \"Mammal Species of the World\" di Wilson e Reeder, Thorington descrisse solo due sottospecie, ma successivamente, nel 2012, lo stesso studioso ha riconosciuto come valida anche \"M. b. kozlovi\".\nSebbene gli esemplari occidentali siano pi\u00f9 grandi e pi\u00f9 scuri di quelli orientali, la loro separazione in sottospecie \u00e8 discutibile, poich\u00e9 tale variazione sembrerebbe essere clinale.\nIn passato, le altre marmotte dalla pelliccia e dalla coda relativamente corte della regione paleartica, vale a dire la marmotta dell'Himalaya, la marmotta della Siberia, la marmotta grigia e la marmotta della steppa boscosa, venivano tutte considerate sottospecie della marmotta bobak, ma oggi vengono da tutti riconosciute come specie a s\u00e9. Gli studi genetici hanno dimostrato che la marmotta bobak forma un complesso di specie con la marmotta grigia e quella della steppa boscosa, mentre le marmotte dell'Himalaya e della Siberia sono pi\u00f9 imparentate alla lontana.\nConservazione.\nLa marmotta bobak viene classificata come \u00abspecie a rischio minimo\u00bb (\"Least Concern\") dall'Unione internazionale per la conservazione della natura (IUCN). Tale assegnazione \u00e8 giustificata dalla ricostituzione delle popolazioni negli ultimi 10 anni e dall'attuale stabilit\u00e0 del numero di esemplari. In passato, fino alla met\u00e0 del XX secolo, la popolazione era diminuita rapidamente a causa della caccia intensiva e della perdita dell'habitat. Ancora oggi, tuttavia, le marmotte vengono ancora cacciate illegalmente per la carne e la pelliccia."}
{"id": "2362554", "revid": "121453424", "url": "https://it.wikipedia.org/wiki?curid=2362554", "title": "Flaming Pie", "text": "Flaming Pie \u00e8 un album di Paul McCartney, pubblicato nel 1997. \u00c8 il suo primo disco in studio in pi\u00f9 di quattro anni; fu fortemente influenzato dal coinvolgimento di McCartney nel progetto \"Anthology\". Nelle note di copertina di \"Flaming Pie\", McCartney scrisse: \u00abL\"'Anthology\" mi ha fatto ricordare il livello artistico dei Beatles e il livello che raggiungevamo con le nostre canzoni. Cos\u00ec tutto ci\u00f2 \u00e8 stato di ispirazione per questo disco\u00bb.\nIl disco.\nRegistrazione e struttura.\nNel febbraio 1995, McCartney chiam\u00f2, per collaborare al disco, Jeff Lynne, cantante e chitarrista dell'Electric Light Orchestra, nonch\u00e9 grande fan dei Beatles, che aveva precedentemente lavorato con George Harrison sul suo album del 1987 \"Cloud Nine\", mentre erano entrambi membri dei The Traveling Wilburys, e che aveva anche co-prodotto \"Free As A Bird\" e \"Real Love\" per l\"'Anthology\". McCartney voleva un sound abbastanza scarno e semplice per il disco\u2014 senza indulgere troppo in elaborate produzioni \u2014 registr\u00f2 l'album durante l'arco di due anni, lavorando non solo con Lynne, ma anche con Steve Miller, George Martin, Ringo Starr e con il figlio, James McCartney, che suona la chitarra in \"Heaven on a Sunday\". \"Calico Skies\" e \"Great Day\" provengono entrambe da una session del 1992 antecedente alla pubblicazione dell'album \"Off the Ground\".\nIl titolo \"Flaming Pie\" (\"torta fiammeggiante\") \u00e8 un riferimento ad una storia scherzosamente raccontata da John Lennon ai giornalisti nel 1961 sulle origini del nome dei Beatles: \u00abEbbi una visione in cui un uomo sopra una torta fiammeggiante vol\u00f2 sopra di noi, e disse: \"Voi siete i Beatles, con la A\". E cos\u00ec fu\u00bb. Sull'intero disco aleggia lo spirito dei Beatles; il brano \"The Song We Were Singing\" parla del duo compositivo Lennon/McCartney. Per il brano \"Somedays\", scritto da McCartney nello spazio di sole due ore, venne impiegata una piccola orchestra da camera a sostegno della strumentazione acustica.\nAccoglienza.\nSin dalla sua uscita nel maggio 1997, le reazioni della critica a \"Flaming Pie\" furono molto positive, con McCartney che si prese le migliori recensioni dai tempi dell'album \"Tug of War\" del 1982. Le vendite del disco andarono anche ben oltre le pi\u00f9 rosee aspettative di McCartney. Acquistando nuova credibilit\u00e0 anche presso le nuove generazioni di fan che lo conoscevano principalmente grazie al progetto \"Anthology\". Anticipato da eccellenti recensioni, \"Flaming Pie\" debutt\u00f2 al numero 2 in classifica, dando a McCartney il suo miglior piazzamento dai tempi di \"Flowers in the Dirt\" otto anni prima. Il disco fu scalzato dalla \u201czona calda\u201d della classifica dall'album delle Spice Girls \"Spice\".\nAnche negli Stati Uniti, le reazioni al disco furono alquanto positive. L'album debutt\u00f2 al numero 2 in classifica (il miglior piazzamento per un album di McCartney dai tempi di \"Tug of War\") con 121.000 copie vendute nella prima settimana di uscita, ancora una volta dietro l'album \"Spice\" che vendette solo 16.500 copie in pi\u00f9 nello stesso lasso di tempo. Sia in UK che negli USA, \"Flaming Pie\" divent\u00f2 velocemente disco d'oro.\nI Singoli tratti dall'album, \"Young Boy\", \"The World Tonight\" e \"Beautiful Night\" divennero degli hits in Gran Bretagna, piazzandosi tutti e tre nella top 40. Il singolo maggiormente di successo in America fu \"The World Tonight\", che entr\u00f2 nella classifica top 30 di Billboard. In molti altri Paesi, il disco ebbe un buon riscontro commerciale, e raggiunse anche la terza posizione in classifica in Italia.\nPer promuovere il disco, McCartney tenne un party online sul web, e conseguentemente, l'evento entr\u00f2 nel Guinness dei primati per il maggior numero di persone collegate online insieme in una chatroom.\nMolti considerano \"Flaming Pie\" uno dei migliori album solisti di Paul McCartney. Il disco, inoltre, ricevette una nomination ai Grammy come Album dell'anno, anche se fu Bob Dylan a vincere il premio per il suo acclamato album \"Time Out of Mind\".\nTracce.\nTutti i brani scritti da Paul McCartney, eccetto dove indicato. Le tracce 3, 5 e 9 sono state registrate da McCartney insieme a Steve Miller.\nAltri brani.\nSulle diverse versioni dei singoli furono pubblicate altre quattro canzoni, pi\u00f9 6 mini episodi di Oobu Joobu."}
{"id": "2362559", "revid": "1442080", "url": "https://it.wikipedia.org/wiki?curid=2362559", "title": "Alb\u00e9ric Magnard", "text": "Biografia.\nFiglio di Francis Magnard (1837-1894), caporedattore di Le Figaro, e di \u00c9milie Bauduer (1837-1869), Magnard perse sua madre all'et\u00e0 di quattro anni. Suo padre si rispos\u00f2 con Olympe Broye.\nStudi\u00f2 legge prima di entrare nel Conservatorio di Parigi (1886), dopo aver visto una rappresentazione di Tristano e Isotta a Bayreuth.\nAl conservatorio ebbe come insegnanti Jules Massenet e Th\u00e9odore Dubois. Privatamente prese lezioni per quattro anni anche da Vincent d'Indy, con il quale strinse amicizia nonostante le divergenti opinioni politiche e religiose.\nEbbe una vita solitaria e isolata, impegnandosi totalmente alla composizione.\nIl 15 febbraio 1896, spos\u00f2 Julia Maria Cr\u00e9ton a Parigi, con la quale ebbe due figlie\u02d0 Eve (1901-1980) e Ondine (1904-1968). \nHa dedicato a sua moglie il suo \"Hymne \u00e0 V\u00e9nus\". Lo stesso anno compose la sua terza, e pi\u00f9 famosa, sinfonia, e cominci\u00f2 a insegnare contrappunto alla \"Schola Cantorum\", fondata a Parigi nel 1894 da Bordes, Guilmant e Indy.\nAll'inizio della prima guerra mondiale, nel 1914, Magnard mand\u00f2 la moglie e le due figlie in una localit\u00e0 sicura, mentre egli rimase a sorvegliare la sua residenza \"de Fontaines\" a Baron, dipartimento della Oise. Quando i soldati tedeschi violarono la residenza, egli spar\u00f2, uccidendo uno di loro, che risposero al fuoco e diedero la residenza alle fiamme. Il suo corpo non fu identificato nei resti dell'incendio. Questo distrusse le opere di Magnard non ancora pubblicate.\nLa vita di Magnard fu contraddistinta da numerosi impegni: dedic\u00f2 la sua quarta sinfonia a un'organizzazione femminista e si dimise dall'esercito come Dreyfusard dopo aver scritto il suo inno alla giustizia a sostegno del capitano Dreyfus.\nTra le sue ventuno composizioni, si annoverano: quattro sinfonie; una suite in stile antico; \"Chant fun\u00e8bre\" (1895) dedicato alla memoria del padre; \"Ouverture\", \"Hymne \u00e0 la Justice\"; le opere teatrali \"Yolande\" (1892), \"Guercoeur\" (1900), \"B\u00e9r\u00e9nice\" (1909); musica da camera; una sonata per violino e pianoforte, una sonata per violoncello, un pianoforte trio, un quartetto d'archi, un quintetto per pianoforte e fiati; liriche vocali da camera."}
{"id": "2362561", "revid": "484362", "url": "https://it.wikipedia.org/wiki?curid=2362561", "title": "Giovanni Paolo Maggini", "text": "Vita.\nLa sua famiglia era originaria di Botticino, in provincia di Brescia, dove venne battezzato il 25 agosto 1580. Figlio di Giovanni Maggini e Giulia, la sua era un'agiata famiglia di proprietari terrieri, che non aveva esperienza e neppure interesse per la liuteria. Trasferitosi a Brescia tra il 1586 e il 1587, dove \u00e8 documentata l'attivit\u00e0 di calzolaio del fratello maggiore, divenne allievo di Gasparo da Sal\u00f2, come riportato in alcuni atti del notaio Gio. Pietro Sandrinelli. Il primo documento in merito che testimonia il suo lavoro presso la bottega di Gasparo risale al 6 marzo 1598, ed \u00e8 probabile che tale attivit\u00e0 fosse iniziata gi\u00e0 qualche anno prima.\nIl suo apprendistato \u00e8 documentato fino al 1604, mentre nel 1606-7 probabilmente si mise in proprio, avendo acquistato una casa con annessa bottega di fronte al Palazzo Vecchio del Podest\u00e0, dunque nei pressi di quella di Gasparo. Maggini mantenne probabilmente buoni rapporti con il maestro, entrando forse in societ\u00e0 con il figlio di questi, Francesco, e la sua attivit\u00e0 eredit\u00f2 l'importanza e il prestigio di quella del suo maestro, alla morte di questi, nel 1609.\nNel 1615 spos\u00f2 Anna Foresti, figlia di un pellicciaio e portatrice di una ricca dote, a testimonianza dello status sociale elevato raggiunto da Maggini. Con lei ebbe dieci figli, di cui sei morirono in tenera et\u00e0 e nessuno dei superstiti segu\u00ec l'attivit\u00e0 paterna. \u00c8 anche documentata la presenza di Giacomo Lanfranchini, altro allievo di Gasparo e testimone di nozze di Maggini, presso la sua famiglia. Alcuni documenti testimoniano una situazione economica florida per la famiglia, assicurata non solo dall'eredit\u00e0 paterna, ma anche dal successo dell'attivit\u00e0 liutaria. Gli affari di famiglia sono testimoniati da atti notarili e parrocchiali e da due ricevute fiscali (le \"polizze d'estimo\", datate 1617 e 1626).\nQueste ultime documentano il valore dei magazzini dell'attivit\u00e0 (100 lire nel 1617, salite a 150 lire nel 1626) e i pagamenti del salario di 180 lire l'anno (aumentato nella seconda a 300) ad un artigiano, probabilmente lo stesso Lanfranchini. Questi era definito \"magistro a violinis\", quindi non un semplice allievo, ma un vero maestro liutaio: si tratta di un liutaio alle dipendenze di un altro liutaio, caso praticamente unico all'epoca. Le polizze non riferiscono, per\u00f2, informazioni dettagliate sulle esatte attivit\u00e0 commerciali della bottega: si ritiene che Maggini fosse anche commerciante di strumenti, oltre che costruttore, ma non esistono prove definitive al riguardo.\nNel 1622-23 circa, la famiglia Maggini si trasfer\u00ec in una casa pi\u00f9 grande, con annessa bottega, in contrada delle Bombaserie a Sant'Agata. L'ultimo documento che testimonia l'esistenza in vita del liutaio \u00e8 datato 5 luglio 1630 ed \u00e8 relativo alla morte di uno dei suoi due figli gemelli, nati appena due mesi prima. La morte deve essere avvenuta tra quella data e l'inizio del 1632 (in tal periodo i registri di morte non sono stati aggiornati), quando cio\u00e8 arriv\u00f2 la peste a Brescia (la polizza d'estimo per quell'anno \u00e8 infatti riferita al figlio Carlo, che all'epoca aveva solo sei anni); in un documento del 1632 Giovanni Paolo viene citato come morto: la causa della scomparsa non \u00e8 nota, ma \u00e8 tradizionalmente attribuita alla peste. I figli si dedicarono ad altre attivit\u00e0 e la bottega venne chiusa, probabilmente alla morte del padre; i riferimenti ad un'attivit\u00e0 liutaria bresciana a met\u00e0 Ottocento portata avanti da un figlio di Maggini, riportati da alcuni autori ottocenteschi, sono verosimilmente privi di fondamento.\nCaratteristiche della produzione.\nMaggini \u00e8 stato l'ultimo grande esponente della scuola bresciana. Non \u00e8 facile datare ed individuare il periodo dei suoi singoli strumenti, in quanto le sue etichette non erano mai datate. Nel primo periodo la produzione di Maggini presenta tutte le caratteristiche dello stile austero e poco raffinato di Gasparo e anche il legno impiegato \u00e8 dello stesso tipo, ma i tratti e le lavorazioni hanno comunque un forte spirito artistico, bench\u00e9 ancora poco maturo. Anche le \"\u0192\u0192\" sono analoghe a quelle del maestro, con qualche piccola differenza, in particolare la minore apertura. La seconda fase della sua produzione, dopo il 1615, \u00e8 caratterizzata da un notevole progresso tecnico, da bordi pronunciati e bombature pi\u00f9 alte rispetto alla sua precedente produzione, filettature pi\u00f9 curate ed \"\u0192\u0192\" intagliate meglio, con maggiore grazia e simmetria.\nAnche i legni sono di qualit\u00e0 migliore e, bench\u00e9 l'acero non abbia sempre una marezzatura eccellente, il livello \u00e8 generalmente alla pari con i legni usati dalla scuola cremonese. Il terzo periodo della produzione di Maggini \u00e8 caratterizzato dalla ricerca di una qualit\u00e0 molto elevata, grazie alla grande pratica ed esperienza maturata. Non si intravedono pi\u00f9 le imprecisioni della prima produzione, la filettatura \u00e8 estremamente esatta e le \"\u0192\u0192\", nel disegno, non sono inferiori a quelle degli Amati. Le bombature sono ora meno accentuate e i ricci hanno un intaglio molto pi\u00f9 simmetrico ed elegante.\nLa vernice usata da Maggini \u00e8 sempre di eccellente qualit\u00e0 e, nel tempo, cambia solo colore: bruno scuro nel primo periodo, diventa in seguito pi\u00f9 chiaro e brillante, con prevalenti tonalit\u00e0 di giallo e arancio. Una caratteristica della sua produzione \u00e8 il frequente uso della doppia filettatura. I principali elementi distintivi della produzione di Maggini sono la bombatura, che inizia generalmente gi\u00e0 dalla linea interna della filettatura, le fasce pi\u00f9 vicine al bordo del piano armonico, il riccio pi\u00f9 corto rispetto alla media del periodo (da circa un quarto di giro a mezzo giro), gli occhielli inferiori delle \"\u0192\u0192\" che sono generalmente pi\u00f9 piccoli di quelli superiori, la filettatura interna che \u00e8 spesso assente sotto la tastiera, le etichette che sono in posizione pi\u00f9 prossima al centro dello strumento e usualmente non sono datate.\nNel complesso, i timbri degli strumenti ad arco di Maggini sono molto omogenei, decisamente di pi\u00f9 rispetto alla produzione dei suoi contemporanei, e la sua produzione appiana i contrasti tra i vari membri della famiglia del violino. I violini sono pi\u00f9 compatti e con curve meno arrotondate ed eleganti rispetto alla produzione degli Amati, con bombature complete fino al bordo. Ha costruito modelli di due misure, uno corto con cassa da 35,5 cm e uno lungo, pi\u00f9 frequente, con cassa da 37 cm. Tale modello lungo influenzer\u00e0 il cosiddetto modello \"long Strad\" (1690-1699) di Stradivari, che cercher\u00e0 di unire le caratteristiche positive delle due principali scuole, quella cremonese e quella bresciana; influenzer\u00e0 anche la produzione di Guarneri, che riprender\u00e0 la forza delle forme e gli spessori della scuola bresciana, limitando per\u00f2 il volume della cassa, rispetto alla produzione di Maggini, per garantire brillantezza nel registro superiore.\nMaggini riesce a dare ai suoi violini un suono ampio ed un colore scuro, pi\u00f9 profondo rispetto agli Amati, molto apprezzato dagli esecutori, non solo del Seicento ma anche dei secoli successivi, e che influenzer\u00e0 i liutai della scuola cremonese. I suoi strumenti sono stati, infatti, copiati non solo in Italia, ma anche dalla scuola tedesca e dai migliori liutai di quella francese, in entrambi i suoi principali centri, (Mirecourt e Parigi). Le copie hanno spesso dimensioni minori rispetto agli originali, pi\u00f9 vicine a quelle dei modelli \"standard\", ma conservano in genere la caratteristica doppia filettatura.\nPer quanto riguarda le viole, Maggini ha modernizzato lo strumento, seguendo le richieste dettate dal nuovo stile e dalla nuova tecnica, dando un significativo contributo allo sviluppo di una sonorit\u00e0 nuova per tale strumento. Le sue misure tipiche sono minori rispetto a quelle di Gasparo (42,8 cm, scesi poi intorno a 41,5 cm, contro i 44,4 del suo maestro), rifacendosi probabilmente alle misure della viola contralto (1615) di Antonio e Girolamo Amati. Il ponte era tipicamente collocato a met\u00e0 della cassa: per quanto fosse meno estetico, esso riduceva la lunghezza delle corde vibranti e quindi rendeva lo strumento pi\u00f9 comodo da suonare, garantendo allo stesso tempo al ponte un buon punto di contatto per la trasmissione delle vibrazioni al piano armonico.\nIn merito ai violoncelli, Maggini \u00e8 stato probabilmente il primo ad ideare un modello piccolo, in contrasto con il modello grande cremonese, che era in uso comune fino al primo quarto del Seicento, anticipando cos\u00ec il modello della scuola veneziana del secolo successivo. Sono noti due suoi strumenti superstiti, nei quali la maggior larghezza compensa la cassa pi\u00f9 corta. Maggini ha costruito anche contrabbassi, viole da gamba e cetre rinascimentali."}
{"id": "2362567", "revid": "287204", "url": "https://it.wikipedia.org/wiki?curid=2362567", "title": "Musa (album)", "text": "Musa \u00e8 il settimo album di Marina Rei, pubblicato nel 2009, prodotto dalla On The Road Music e distribuito dalla Universal. Il disco contiene i singoli \"Musa\" e \"Sorrido\", oltre a vantare la presenza di Carmen Consoli alla chitarra nel brano \"Un volo senza fine\".\n\"Donna che parla in fretta\" \u00e8 tratta da \"Fast Speaking Woman\", poema di Anne Waldman, tradotto ed adattato in italiano dalla stessa Marina, mentre \"Il mare verticale\" \u00e8 una cover di Paolo Benvegn\u00f9.\nTra i bambini che cantano i cori di \"Regina Reginella\" appare il figlio Nico."}
{"id": "2362572", "revid": "1315817", "url": "https://it.wikipedia.org/wiki?curid=2362572", "title": "Alexander Campbell Mackenzie", "text": "Carriera.\nMackenzie, figlio maggiore di Alexander Mackenzie e di sua moglie, Jessie Watson nata Campbell, era originario di una famiglia di musicisti\u02d0 suo bisnonno suonava nella banda dell'esercito; suo nonno, John Mackenzie, era un violinista a Edimburgo e a Aberdeen; suo padre era anche violinista, direttore d'orchestra del Theatre Royal di Edimburgo e direttore della \"National Dance Music of Scotland\".\nMackenzie studi\u00f2 musica in Germania al Conservatorio di Sondershausen (Turingia), sotto la guida di Uhlrich per quanto riguarda il violino e di Stein per la composizione, rimanendovi dal 1857 al 1861, quando entr\u00f2 nell'orchestra ducale come violinista.\nNel 1862 si iscrisse alla Reale Accademia di Musica di Londra, dove insegnavano, tra gli altri, Sainton, il preside Charles Lucas (armonia) e Frederick Bowen Jewson (pianoforte). Poco dopo aver iniziato l'accademia, gli fu assegnata una borsa di studio e incominci\u00f2 a suonare nei concerti di musica classica sotto la guida del direttore d'orchestra Michael Costa.\nNel 1865 torn\u00f2 ad Edimburgo dove assunse il ruolo di insegnante di musica nelle universit\u00e0 locali.\nNel 1873 divenne direttore della \"Scottish Vocal Association\" e, dal 1864 al 1973, suon\u00f2 il violino nei concerti orchestrali sia a livello locale che ai festival di Birmingham.\nNel 1874 Mackenzie spos\u00f2 Mary Malina Burnside, con cui ebbe una figlia, Maria. \nNel 1888 subentr\u00f2 a George Alexander Macfarren nella conduzione della Reale Accademia, incarico che mantenne fino al 1924; in questi trentasei anni riorganizz\u00f2 la facolt\u00e0 e si impegn\u00f2 nell'insegnamento di composizione e di direzione d'orchestra. \nVisse per una buona parte della sua vita nella citt\u00e0 di Firenze e durante questo periodo trascorse molto tempo in compagnia di Franz Liszt e inizi\u00f2 a comporre opere di grandi dimensioni, tra cui musica strumentale, orchestrale, corale e due opere. \nCome suo padre, Mackenzie si interess\u00f2 molto alla musica folk e produsse diverse raccolte di arrangiamenti di canzoni tradizionali scozzesi. Nel 1903, interessato a studiare la canzone popolare canadese, intraprese un tour in Canada organizzato dal musicista anglo-canadese Charles Harriss. \nNel 1908 \u00e8 stato eletto alla carica di presidente della \"International Musical Society\", incarico che ha conservato fino al 1912.\nTra le sue composizioni, varie opere, tra le quali: \"Colomba\" (1883), \"His Majesty\" (1893), \"The Cricket on the Hearth\" (1902); inoltre compose musiche per orchestra, coro e da camera."}
{"id": "2362573", "revid": "106990", "url": "https://it.wikipedia.org/wiki?curid=2362573", "title": "Corona di Norvegia", "text": "La corona di Norvegia \u00e8 la corona dei re norvegesi ed \u00e8 stata realizzata nel 1818 a Stoccolma dal gioielliere Olof Wihlborg. Consiste in un anello d'oro con otto archetti, sormontati da un globo blu e da una croce di ametista.\nLa corona \u00e8 decorata da perle e pietre preziose fra cui ametiste, crisoprasi, un topazio e una alessandrite. Sulla parte anteriore \u00e8 presente un'enorme tormalina verde, dono del console brasiliano a Stoccolma al re Carlo III Giovanni di Norvegia.\nLa corona ha un'altezza di 24,5 centimetri, un diametro di 18,5 per 20,7\u00a0cm e un peso di 1.500 grammi. \u00c8 stata utilizzata in quattro incoronazioni ed ha avuto un posto di rilievo a due benedizioni. \u00c8 stata anche posta sopra la bara del defunto Carlo III Giovanni alla sua morte nel 1844.\nI regalia di Norvegia comprendono tre corone, due scettri, due globi, una spada ed un corno per l'unzione. Quando Carlo III Giovanni di Norvegia (Carlo XIV Giovanni di Svezia) ascese al trono, nel 1818, era chiaro che sarebbe stato incoronato a Trondheim, come prescritto dalla costituzione norvegese. Nessuna delle corone norvegesi medioevali, per\u00f2, era sopravvissuta e quindi vennero ordinati nuovi regalia. L'incoronazione del re Haakon VII di Norvegia e della regina Maud, nel 1906, fu l'ultima cerimonia di incoronazione. Tuttavia, sia la corona del re che quella della regina sono state poste sull'altare durante il servizio di consacrazione e benedizione per il re Harald V di Norvegia e la regina Sonja nel 1991.\nI regalia di Norvegia sono custoditi nella Cattedrale di Trondheim."}
{"id": "2362574", "revid": "762947", "url": "https://it.wikipedia.org/wiki?curid=2362574", "title": "George Alexander Macfarren", "text": "Biografia.\nMacfarren nacque da George Macfarren, un maestro di danza, autore, giornalista, direttore del \"Musical World\", e da Elizabeth Jackson. \nAll'et\u00e0 di sette anni, Macfarren fu mandato alla scuola del dottor Nicholas a Ealing, dove suo padre era maestro di ballo; la scuola contava tra i suoi alunni John Henry, il cardinale Newman e Thomas Henry Huxley.\nSin dall'infanzia ebbe problemi con la vista che progressivamente peggiorarono fino a farlo diventare cieco nel 1860. Tuttavia, la sua cecit\u00e0 ha avuto scarso effetto sulla sua produttivit\u00e0. Ha superato le difficolt\u00e0 impiegando il compositore Oliveria Prescott come amanuense.\nHa studiato musica presso la Royal Academy of Music, composizione con Cipriani Potter, pianoforte con William Henry Holmes e trombone con John Smithies.\nDalla Royal Academy ricevette l'incarico, nel 1834, di insegnare musica.\nIl 27 settembre 1844, Macfarren spos\u00f2 Clarina Thalia Andrae (1827-1916), una cantante lirica e pianista nata a Lubecca. Formatasi alla Royal Academy of Music, \u00e8 stata successivamente cantante e insegnante di canto, oltre a essere una scrittrice e una prolifica traduttrice di poesia tedesca.\nNel 1875 fu nominato docente di musica presso l'Universit\u00e0 di Cambridge e dall'anno successivo divenne direttore della R.A.M.\nMacfarren fond\u00f2 la \"Handel Society\" con lo scopo di produrre un'edizione raccolta delle opere di Georg Friedrich H\u00e4ndel (tra il 1843 e il 1858).\nLa sua ouverture \"Chevy Chace\" fu eseguita il 26 ottobre 1843 dall'Orchestra del \"Gewandhaus\" di Lipsia diretta da Felix Mendelssohn, e ricevette elogi da parte di Mendelssohn e di Richard Wagner.\nI suoi oratori gli portarono un successo popolare e di critica. Il pi\u00f9 duraturo successo di questi, \"San Giovanni Battista\", fu rappresentato per la prima volta nel 1873 al Festival di Bristol. La \"Resurrezione\" fu rappresentata per la prima volta nel 1876, e \"Re David\" nel 1883.\nTra le sue composizioni, annoveriamo: varie opere, tra le quali \"Don Quixote\" (1846), \"Robin Hood\" (1860) \"She Stoops to Conquer\" (1864) e \"Helvellyn\" (1864); musica sacra; cori; romanze; sinfonie. \nRiprese anche musica antica e realizz\u00f2 vari saggi di didattica musicale come ad esempio: \"Rudiments of Harmony\", \"Lectures on Harmony\"."}
{"id": "2362575", "revid": "37401", "url": "https://it.wikipedia.org/wiki?curid=2362575", "title": "Santa Trinit\u00e0", "text": ""}
{"id": "2362579", "revid": "124369561", "url": "https://it.wikipedia.org/wiki?curid=2362579", "title": "Edward MacDowell", "text": "Biografia.\nMacDowell \u00e8 nato a New York da Thomas MacDowell e da Frances (Fanny) Mary Knapp. \nDi origine irlandese, ha ricevuto le sue prime lezioni di pianoforte da Juan Buitrago, un violinista colombiano che all'epoca viveva con la famiglia MacDowell, dal pianista cubano Pablo Desverine e dalla pianista e compositrice venezuelana Teresa Carre\u00f1o.\nSuccessivamente si trasfer\u00ec a Parigi, dove nel 1876 si iscrisse al Conservatorio, nel quale ebbe come maestri Antoine Fran\u00e7ois Marmontel per quanto riguarda il pianoforte e Augustin Savard per la composizione, oltre che essere compagno di Claude Debussy.\nNel 1878 si trasfer\u00ec al Conservatorio di Stoccarda ed in quello di Francoforte, dove fu allievo di Joachim Raff per la composizione e di Carl Heymann per il pianoforte. \nNel 1881 inizi\u00f2 ad insegnare pianoforte al Conservatorio di Darmstadt; l'anno seguente si spost\u00f2 a Francoforte, dove insegn\u00f2 e compose. Non disdegn\u00f2, in questo periodo, viaggiare in Europa.\nNel 1882 ricevette complimenti e incoraggiamenti da Franz Liszt, il quale ascolt\u00f2 ben volentieri il suo primo concerto per pianoforte e orchestra. \nNel 1884, MacDowell spos\u00f2 Marian Griswold Nevins, un'americana che era stata una sua studentessa di pianoforte a Francoforte.\nNel 1888 ritorn\u00f2 in America, dapprima a Boston, dove divent\u00f2 famoso come pianista e insegnante di pianoforte grazie alle esibizioni in recital con la \"Boston Symphony Orchestra\" e altre organizzazioni musicali americane; successivamente si spost\u00f2 a New York, dove ottenne l'incarico di professore di musica presso la Columbia University.\nComposizioni.\nTra le sue composizioni, annoveriamo: musiche per pianoforte (\"Modern suite\", \"Serenata\", \"Sea Pieces\"); musiche per orchestra (\"The Saracens\", \"Hamlet and Ophelia\"); musiche per canto; musiche per coro (\"Canti nordici\", \"Barcarolle\").\nIl suo stile \u00e8 collocabile al tardo-romanticismo della fine dell'Ottocento. Influenzato soprattutto da Listz per la ricercatezza orchestrale, sonora, armonica e ritmica, dedic\u00f2 anche due sonate, la \"Sonata nordica\" e la \"Sonata celtica\", a Grieg."}
{"id": "2362580", "revid": "486946", "url": "https://it.wikipedia.org/wiki?curid=2362580", "title": "Cavalieri dell'Ordine di Malta", "text": ""}
{"id": "2362581", "revid": "216401", "url": "https://it.wikipedia.org/wiki?curid=2362581", "title": "Inseguimento individuale", "text": ""}
{"id": "2362582", "revid": "216401", "url": "https://it.wikipedia.org/wiki?curid=2362582", "title": "Inseguimento a squadre", "text": ""}
{"id": "2362583", "revid": "86341", "url": "https://it.wikipedia.org/wiki?curid=2362583", "title": "Omnium", "text": "L'omnium \u00e8 una specialit\u00e0 del ciclismo su pista. Si tratta di una competizione individuale composta attualmente da quattro differenti prove (scratch, corsa tempo, corsa a eliminazione e corsa a punti), la cui classifica finale viene stilata in base ai punti ottenuti dai ciclisti in ciascuna prova. \u00c8 parte del programma dei campionati del mondo dal 2007 ed \u00e8 specialit\u00e0 olimpica dal 2012.\nSvolgimento delle gare.\nDal 2007 al 2010 il regolamento dell'Unione Ciclistica Internazionale prevedeva la suddivisione dell'omnium in cinque differenti prove da svolgere in un'unica giornata. Le prove in programma erano, nell'ordine, una cronometro con partenza lanciata su 200 metri, uno scratch da 15 km, un inseguimento individuale sulla distanza dei 3 km, una corsa a punti su 15 km e una corsa a cronometro (1 km per le gare maschili, 500 m per quelle femminili). Al termine di ogni prova veniva assegnato 1 punto al vincitore, 2 al secondo e cos\u00ec via fino all'ultimo; vincitore era il ciclista che totalizzava meno punti.\nA partire dai campionati del mondo 2011 il regolamento venne modificato, portando a sei il computo delle prove, svolte non pi\u00f9 in un giorno solo, ma su due giornate consecutive. Le prove in programma diventavano, nell'ordine, un giro lanciato a cronometro, una corsa a punti (30 km per le gare maschili Elite, 20 km per quelle femminili Elite), una corsa a eliminazione, un inseguimento individuale (4 km e 3 km rispettivamente), uno scratch (15 km e 10 km rispettivamente) e una corsa a cronometro (1 km e 500 m rispettivamente). Il sistema di punteggio rimaneva invariato, con la classifica stilata inversamente al numero di punti ottenuti da ciascun atleta.\nUna successiva modifica del regolamento attuata nel giugno 2014 port\u00f2 alla modifica dell'ordine di svolgimento delle prove e del sistema di punteggio. Le prove in programma sono diventate, nell'ordine, uno scratch (15 km per le gare maschili Elite, 10 km per quelle femminili Elite), un inseguimento individuale (4 km e 3 km rispettivamente), una corsa a eliminazione, una corsa a cronometro (1 km e 500 m rispettivamente), un giro lanciato a cronometro e una corsa a punti (40 km e 25 km rispettivamente). Nelle prime cinque prove il punteggio viene definito assegnando 40 punti al vincitore, 38 al secondo, 36 al terzo e cos\u00ec via fino ai piazzati dalla ventunesima posizione in poi, che ricevono 1 punto. Al subtotale cos\u00ec definito vengono sommati i punti ottenuti nella corsa a punti conclusiva (come da regolamento, 20 per ogni giro guadagnato, 5-3-2-1 per i piazzamenti negli sprint, -20 per ogni giro perso): il vincitore \u00e8 il ciclista che totalizza il maggior numero di punti.\nUn'ulteriore modifica del regolamento, attuata nell'ottobre 2016 dopo i Giochi olimpici di Rio de Janeiro, ha portato a una nuova modifica del numero e tipo di prove, che sono scese a quattro, da svolgersi in un'unica giornata. L'UCI ha infatti deciso la rimozione delle tre gare cronometrate e l'introduzione della corsa tempo, gara di gruppo in cui, dopo i primi cinque giri di \"lancio\", a ogni giro si ha uno sprint che assegna un punto al vincitore; il giro guadagnato assegna inoltre 20 punti. Nel nuovo omnium si hanno cos\u00ec nell'ordine uno scratch (10 km per le gare maschili Elite, 7,5 km per quelle femminili Elite), una corsa tempo (10 km e 7,5 km rispettivamente), una corsa a eliminazione e una corsa a punti (25 km e 20 km rispettivamente). Il sistema di punteggio resta invariato: al subtotale definito dalle prime tre prove vengono sommati i punti ottenuti nella corsa a punti conclusiva.\nI ciclisti iscritti alla gara di omnium devono prendere parte a tutte le quattro prove, pena l'eliminazione dalla gara. Qualora un ciclista non completi una delle prove, gli vengono dedotti 40 punti. In caso di parit\u00e0 nel punteggio finale, \u00e8 il miglior piazzamento nello sprint finale della corsa a punti a stabilire il vincitore."}
{"id": "2362587", "revid": "31886", "url": "https://it.wikipedia.org/wiki?curid=2362587", "title": "Paolo Lorenzani", "text": "Biografia.\nLorenzani nacque a Roma il 5 gennaio 1640 da una famiglia di artisti\u02d0 suo padre, Giovanni Antonio Lorenzani, era di San Terenzo, sua madre Lorenza Baratta, proveniva da una famiglia di pittori e di scultori vicino a Monte Marcello. I suoi fratelli Giovanni Andrea, Pietro e Giuliano proseguirono l'arte di ottonai nella bottega paterna. \nFu putto cantore della Cappella Giulia di San Pietro in Vaticano, studiando musica sotto la guida di Orazio Benevoli al tempo maestro dell'istituzione, e in breve tempo raggiunse una certa notoriet\u00e0 come musicista.\nIl matrimonio del fratello maggiore Giovanni Andrea con Giovanna Petrucci (1659), agevol\u00f2 l'amicizia dei Lorenzani con i principi Orsini, appassionati di musica.\nDalla confraternita del Ss. Crocifisso di S. Marcello fu incaricato di comporre un oratorio latino per i venerd\u00ec di quaresima del 1671 e del 1675.&lt;br&gt;\nNel 1672 fu nominato maestro di cappella del Ges\u00f9, dove compose musiche policorali per le feste principali, e del Collegio Romano, compponendo alcuni intermedi per gli spettacoli dei convittori che vi tenevano.&lt;br&gt;\nNel 1674 si trasfer\u00ec a Messina al seguito del duca di Vivonne, comandante dell'esercito francese, giunto a sostenere la rivolta antispagnola. Nella citt\u00e0 siciliana Lorenzani fu nominato maestro di cappella della cattedrale. Nel 1678, quando i francesi dovettero fuggire da Messina, segu\u00ec a Parigi il duca di Vivonne. &lt;br&gt;\nQui venne accolto con favore a corte da Luigi XIV, venendo apprezzato per i mottetti e le composizioni da camera, che suscitarono un nuovo interesse per la musica italiana. Grazie ai guadagni ottenuti a corte con le sue musiche, nel 1679 pot\u00e9 comprare la carica di \"ma\u00eetre de musique de la reine\" (maestro di musica della regina). L'anno seguente divenne poi \"surintendant de la musique de chambre\" (direttore della musica da camera) della regina. \nLorenzani mise in musica la pastorale \"Nicandro e Fileno\" su libretto italiano di Filippo Mancini duca di Nevers, rappresentata a Fontainebleau nel settembre 1681. Collabor\u00f2 alla \"S\u00e9r\u00e9nade en forme d'op\u00e9ra\", su testo di Charles-Claude Geneste, andata in scena nell'autunno 1682 a Fontainebleau, componendo le parti in italiano, mentre quelle francesi furono composte da Michel-Richard Delalande. Collabor\u00f2 pure con la cantante Anna Rosalia Carusi, detta la Baronessa, che interpret\u00f2 alcune sue composizioni alla corte del re. &lt;br&gt;\nNel 1688, l\"'Oronth\u00e9e\", l'unica sua opera compota nello stile francese, fu rappresentata per la prima volta all'Acad\u00e9mie royale a Chantilly.\nVenuti a mancare i suoi maggiori protettori a corte, Lorenzani pubblic\u00f2 una raccolta di \"Motets \u00e0 1, 2, 3, 4, et 5 parties avec symphonies et basse-continue\" (Parigi, C. Ballard, 1693), nel tentativo, poi rivelatosi vano, di ottenere un posto di \"sous-ma\u00eetre\" (vicemaestro) della cappella reale. Ancora nel 1695 pubblicher\u00e0 a Parigi presso lo stesso editore una raccolta di \"Airs italiens\".\nRitornato a Roma, il 19 luglio 1694 fu prontamente nominato maestro della Cappella Giulia in S. Pietro in Vaticano al posto del defunto Francesco Berretta.&lt;br&gt;\nFu membro della congregazione di Santa Cecilia, in seno alla quale ricopr\u00ec pi\u00f9 volte il ruolo di guardiano dei maestri di cappella. &lt;br&gt;\nIl 25 settembre 1705 una sua serenata venne eseguita da \"celebri canterine\" nel palazzo di Maria Casimira di Polonia a Roma.\nMor\u00ec a Roma il 28 ottobre 1713 e fu sepolto nella chiesa di S. Spirito in Saxia.\nTra le sue composizioni, si ricordano anche l'oratorio \"L'angelo custode\" (su testo di Giovanni Filippo Apolloni), salmi, Magnificat, mottetti, arie, cantate."}
{"id": "2362591", "revid": "125739659", "url": "https://it.wikipedia.org/wiki?curid=2362591", "title": "Alessandro Longo", "text": "Biografia.\nFiglio di Achille, insegnante di pianoforte, organista e compositore, fu dapprima allievo del padre e poi studi\u00f2 al Conservatorio di San Pietro a Majella di Napoli con Beniamino Cesi (pianoforte) e Paolo Serrao (composizione), diplomandosi in pianoforte, organo e composizione. Negli anni Ottanta conobbe, tra gli altri, il pianista Pietro Boccaccini che aveva fatto parte del cenacolo romano di Franz Liszt e che era venuto a Napoli attirato dalla fama di cui godeva la scuola pianistica di Cesi. Dal 1897 fino al 1934, anno del suo collocamento a riposo, insegn\u00f2 pianoforte nel Conservatorio napoletano, avendo tra i suoi allievi Franco Alfano, Tito Aprea, Lya De Barberiis, Paolo Denza, G. Laccetti, Antonino Votto e i suoi stessi figli Achille e Myriam.\nSi impegn\u00f2 intensamente per il rinnovamento della vita musicale napoletana in continuit\u00e0 con l'opera di Beniamino Cesi nel campo della didattica pianistica e di Giuseppe Martucci in quello della musica strumentale. Nel 1891 fond\u00f2 il Circolo musicale \"Domenico Scarlatti\", musicista la cui riscoperta si deve in buona parte proprio alla sua opera di revisore ed editore (v. \"infra\"). Fu promotore e fondatore di importanti riviste musicali, come \"L'Arte Pianistica\", che usc\u00ec dal 1914 al 1925, anno in cui divenne \"Vita musicale italiana\", per cessare le pubblicazioni nel 1926.\nNel 1944, a dieci anni dal suo collocamento a riposo, fu nominato direttore \"ad interim\" del Conservatorio napoletano. Mor\u00ec l'anno successivo.\nLa riscoperta delle opere clavicembalistiche di Domenico Scarlatti.\nTra le revisioni longhiane di musiche per pianoforte, va segnalata in particolare quella delle opere clavicembalistiche di Domenico Scarlatti, di cui il Maestro cur\u00f2 la prima edizione integrale - \"Opere complete per clavicembalo\" in 10 volumi e un supplemento - uscita a Milano negli anni 1906-1910, a cui aggiunse nel 1936 un \"Indice tematico\". Per anni le sonate di Scarlatti sono state identificate, seguendo tale edizione, dalla sigla \"L\" seguita dal numero d'ordine, anche se i criteri adottati da Longo (gli \"essercizi\" di Scarlatti sono raggruppati in triadi arbitrarie, quasi a configurare i tre tempi di una sonata classica, senza tener conto della successione cronologica) appaiono superati ed oggi l'edizione critica di riferimento \u00e8 quella di Ralph Kirkpatrick del 1953 e le opere scarlattiane vengono designate con una convenzione nota come \"Kirkpatrick Numbers\" (KN).\nL'attivit\u00e0 didattica e i problemi della tecnica pianistica.\nL'insegnamento del pianoforte fu al centro dell'attivit\u00e0 del Maestro, che sulle pagine della rivista \"L'Arte Pianistica\" scrisse diversi articoli sui problemi della tecnica pianistica e la cui produzione musicale, specialmente quella per pianoforte, fu in buona parte \"motivata essenzialmente da scopi didattici\". A lui si deve, tra l'altro, la nota raccolta di studi di Carl Czerny disposti in ordine progressivo di difficolt\u00e0 intitolata \"Czernyana\" (10 fascicoli) e la \"Tecnica pianistica\" in 12 fascicoli.\nFedele all'impostazione digitale tradizionale, polemizz\u00f2 vivacemente con i fautori della nuova tecnica fisiologica, come Mugellini, Steinhausen, Matthay, ma anche Brugnoli, sostenendo che la pretesa nuova tecnica era in realt\u00e0 \"vecchia quanto il mondo\" in quanto tecnica appresa spontaneamente per imitazione (\"chi insegna al piccolo bifolco quali muscoli deve utilizzare per manovrare la zappa? Il bifolco arriva da s\u00e9 a tutto, imitando i bifolchi adulti\").\nIl critico e il compositore.\nNonostante fosse critico nei confronti della musica postwagneriana, Longo non ebbe un atteggiamento di chiusura verso autori innovativi come Debussy, Stravinskij, Ravel, Malipiero e Casella, ma \"promosse concerti e dibattiti per far conoscere le musiche \"pi\u00f9 audaci\" di tali autori, in particolare di Casella, cui, fra l'altro, era legato da profonda amicizia\", pur non condividendone le posizioni e \"ci\u00f2 fu spesso motivo di accese polemiche (anche con il figlio Achille), che trovarono spazio nelle pagine delle riviste da lui dirette\".\nTra le sue composizioni, si ricordano 300 musiche per pianoforte (Sonata, Fantasia e fuga, Tema con variazioni, Suites romantiche, Suites stile antico, Sarabanda e toccata, Romanza e novelletta), numerose composizioni di musica da camera (Quintetto per piano, 2 violini, viola e violoncello; Suite per piano); liriche per canto e pezzi scritti per un utilizzo didattico. Una buona parte della sua produzione musicale \u00e8 rimasta manoscritta ed \u00e8 conservata soprattutto nella biblioteca del Conservatorio napoletano.\nDiscografia.\nAlessandro Longo Piano Chamber Music -Idyllium- Quintetto pf e archi op.3 - Suite vl e pf op.33 - Suite Vlc e pf op. 44 - Roberto Galletto, pianoforte - Georg Monch, vl - Henry Domenico Durante vl - Michael Kornel, vla - Diego Roncalli, vlc"}
{"id": "2362595", "revid": "1226", "url": "https://it.wikipedia.org/wiki?curid=2362595", "title": "University College Oxford", "text": ""}
{"id": "2362596", "revid": "1363832", "url": "https://it.wikipedia.org/wiki?curid=2362596", "title": "Otto Lohse", "text": "Lavor\u00f2 anche in orchestra come violoncellista e flautista.\nBiografia.\nLohse ha studiato con Hans Richter e Felix Draeseke al Conservatorio Municipale di Dresda. \nDal 1877 al 1879 ha assunto il ruolo di violoncellista nell'orchestra di corte di Dresda; nei tre anni successivi ha insegnato pianoforte nella Scuola di Musica di Vilnius.\nDal 1882 fino al 1889 diresse a Riga l'orchestra della Societ\u00e0 Wagneriana e della \"Imperial Music Society\" russa; \nNei quattro anni successivi ha preso le redini, nel ruolo di primo maestro di cappella, dello \"Stadttheater\" di Riga, e dal 1893 dell'omologo teatro di Amburgo.\nDurante il suo soggiorno ad Amburgo, ha sposato la cantante Katharina Klafsky.\nIn seguito si trasfer\u00ec negli Stati Uniti, dove ottenne l'\u00ecncarico di dirigere la \"Damrosch Opera Company\".\nUna volta rientrato in Europa, diresse a Strasburgo (1897-1904), a Colonia (1903-1911), a Bruxelles il Th\u00e9\u00e2tre de la Monnaie (1911-1912), a Lipsia lo \"Stadttheater\" (1912-1923). \nDopo la morte prematura di Katharina Klafsky spos\u00f2 Josefine Kratz.\nNei primi anni del XVIII secolo si rec\u00f2 a Londra, dove ottenne l'incarico di insegnante di flauto e di flautista nell'orchestra del teatro dell'opera.\nDiffuse negli ambienti musicali londinesi alcune musiche innovative, come quella di Arcangelo Corelli.\nHa diretto recite di opere di Richard Wagner alla Royal Opera House di Covent Garden a Londra dal 1901 al 1904. \nIl titolo onorifico di professore reale gli venne assegnato nel 1916. \nLa sua unica opera, \"Der Prinz wider Willen\", fu rappresentata per la prima volta a Riga nel 1890.\nTra le sue composizioni, annoveriamo: lieder, e l'opera \"Der Prinz wider Willen\"."}
{"id": "2362597", "revid": "1305772", "url": "https://it.wikipedia.org/wiki?curid=2362597", "title": "University College", "text": "Lo university college \u00e8 un istituto di formazione superiore del sistema britannico che ha la possibilit\u00e0 i rilasciare i gradi accademici ma non ha lo status di universit\u00e0.\nAlcuni tra gli university college pi\u00f9 citati sono: "}
{"id": "2362598", "revid": "124796325", "url": "https://it.wikipedia.org/wiki?curid=2362598", "title": "Genetta piscivora", "text": "La genetta acquatica (Genetta piscivora ) \u00e8 un carnivoro della famiglia dei Viverridi endemica della Repubblica Democratica del Congo\nDescrizione.\nDimensioni.\nCarnivoro di medie dimensioni, con la lunghezza della testa e del corpo tra 445 e 495\u00a0mm, la lunghezza della coda tra 340 e 415\u00a0mm, la lunghezza del piede tra 83 e 90\u00a0mm, la lunghezza delle orecchie di 40\u00a0mm e un peso fino a 1,5\u00a0g.\nAspetto.\nLa pelliccia \u00e8 lunga e densa. Il colore delle parti superiori \u00e8 bruno castano scuro, con una striscia dorsale pi\u00f9 scura e senza alcuna traccia di macchie o bande sui fianchi. La testa \u00e8 pi\u00f9 chiara e rossastra, con due macchie bianche allungate tra gli occhi, i quali sono grandi, sporgenti e circondati da anelli di peli nerastri. I lati del muso e della testa sono biancastri. Le orecchie sono relativamente piccole, nerastre e prive di peli. Le vibrisse sono lunghe, bianche, numerose e rivolte all'indietro. Il mento e la gola sono biancastri, le parti ventrali sono pi\u00f9 chiare delle parti dorsali. La coda \u00e8 pi\u00f9 corta della testa e del corpo, \u00e8 folta, priva di anelli ed uniformemente nerastra. Gli arti sono bruno-rossicci, le parti dorsali delle mani e dei piedi sono nerastre. Le piante dei piedi sono prive di peli.\nBiologia.\nComportamento.\n\u00c8 una specie semi-acquatica, crepuscolare e notturna. Probabilmente \u00e8 solitaria. Si rifugia in tronchi caduti e lungo le sponde dei fiumi.\nAlimentazione.\nSi nutre di pesci, in particolare specie dei generi \"Barbus\", \"Clarias\" e \"Synodontis\". Talvolta pu\u00f2 catturare anche rane e crostacei. Si avvicina alle pozze d'acqua silenziosamente e smuove la superficie delicatamente. Individua le prede con la vista oppure tramite le vibrisse, utilizzate per captare le vibrazioni provocate dal pesce.\nRiproduzione.\nSono state osservate femmine gravide con un embrione durante il mese di dicembre.\nDistribuzione e habitat.\nQuesta specie \u00e8 endemica della riva destra del Fiume Congo fino alla Rift Valley. Probabilmente \u00e8 presente anche in Uganda.\nVive nelle foreste pluviali dominate principalmente da alberi del genere \"Gilbertiodendron\" tra 460 e 1.500 metri di altitudine.\nStato di conservazione.\nLa IUCN Red List, considerate le scarse informazioni riguardo allo stato della popolazione, l'areale e le minacce riguardanti il proprio habitat, classifica \"G.piscivora\" come specie con dati insufficienti (DD)."}
{"id": "2362601", "revid": "1226", "url": "https://it.wikipedia.org/wiki?curid=2362601", "title": "University College di Londra", "text": ""}
{"id": "2362603", "revid": "216401", "url": "https://it.wikipedia.org/wiki?curid=2362603", "title": "Campionati mondiali di ciclismo su pista", "text": ""}
{"id": "2362608", "revid": "228587", "url": "https://it.wikipedia.org/wiki?curid=2362608", "title": "Maria Teresa d'Asburgo-Teschen (1845-1927)", "text": "Biografia.\nInfanzia.\nSuo padre era Alberto d'Asburgo-Teschen, figlio dell'arciduca Carlo d'Asburgo-Teschen e della principessa Enrichetta di Nassau-Weilburg; sua madre era la principessa Ildegarda di Baviera, figlia del re Luigi I di Baviera e della consorte Teresa di Sassonia-Hildburghausen.\nLa famiglia trascorreva l'estate nel Castello Weilburg, costruito dal nonno paterno, l'arciduca Carlo, per la moglie, la principessa Enrietta di Nassau-Weilburg; mentre gli inverni li trascorrevano a Vienna, nel palazzo dell'arciduca Alberto, l'Albertina (oggi \u00e8 un museo nel centro di Vienna).\nMatrimonio.\nIl 18 gennaio del 1865 a Vienna, Maria Teresa spos\u00f2 il duca Filippo di W\u00fcrttemberg, figlio del duca Alessandro di W\u00fcrttemberg (1804-1881) e della duchessa Maria d'Orl\u00e9ans, nata principessa di Francia.\nNel 1891, il re Guglielmo II del W\u00fcrttemberg era senza eredi. Legittimo erede al trono era il principe Filippo, marito di Maria Teresa. Dal momento che era 10 anni pi\u00f9 vecchio del Re venne dichiarato erede al trono il suo figlio maggiore, il principe Alberto, e di conseguenza fu educato alla gestione del regno e and\u00f2 a vivere nel Regno del W\u00fcrttemberg.\nNel 1905, il principe Filippo vendette il palazzo a Vienna e con la moglie e la famiglia si trasfer\u00ec a Stoccarda, nel Palazzo Ducale. Nel mese di ottobre del 1917, il principe Filippo, mor\u00ec all'et\u00e0 di 79 anni.\nUltimi anni e morte.\nNel 1918 il Regno del W\u00fcrttemberg cess\u00f2 di esistere. Maria Teresa si trasfer\u00ec allora nei pressi di Tubinga. Suo figlio e la sua famiglia si andarono a vivere, invece, in un castello in Alta Svevia, ricevuto dal Re nel 1919.\nMaria Teresa mor\u00ec a Tubinga l'8 ottobre 1927.\nDiscendenza.\nL'arciduchessa Maria Teresa e il duca Filippo di W\u00fcrttemberg ebbero cinque figli:"}
{"id": "2362615", "revid": "339392", "url": "https://it.wikipedia.org/wiki?curid=2362615", "title": "Time Magazine", "text": ""}
{"id": "2362617", "revid": "767487", "url": "https://it.wikipedia.org/wiki?curid=2362617", "title": "Corona della regina di Norvegia", "text": "La corona della regina di Norvegia \u00e8 stata realizzata nel 1830 per l'incoronazione della regina Desideria, la quale tuttavia non ebbe luogo, e venne perci\u00f2 utilizzato per la prima volta nel 1860 per l'incoronazione della regina Luisa di Norvegia.\nLa corona \u00e8 stata prodotta a Stoccolma, probabilmente dal gioielliere Marc Giron o da Erik Lundberg. Come modello ci si bas\u00f2 sulla corona della regina Luisa Ulrica di Prussia.\nLa corona \u00e8 in oro e argento ed \u00e8 decorata da gemme e perle multicolori, comprese ametiste, topazi e crisoprasi. Pesa circa 530 grammi."}
{"id": "2362619", "revid": "838137", "url": "https://it.wikipedia.org/wiki?curid=2362619", "title": "Pallavolo ai XVI Giochi del Mediterraneo", "text": "I tornei di Pallavolo ai XVI Giochi del Mediterraneo si sono svolti dal 28 giugno al 4 luglio 2009.\nOgni Paese, per ciascun torneo, pu\u00f2 iscrivere una squadra di 12 giocatori.\nCalendario.\nLe gare hanno seguito il seguente calendario:\nRegolamento.\nIl regolamento ufficiale del torneo \u00e8 quello approvato dalla FIVB e in vigore al 1\u00ba gennaio 2009. Anche le classifiche vengono determinate dal regolamento ufficiale FIVB. In caso di parit\u00e0 di punteggio sar\u00e0 utilizzato il coefficiente dei punti vinti e persi per la determinazione della classifica definitiva. Se persiste la parit\u00e0 verr\u00e0 preso in considerazione il coefficiente dei set vinti e persi, e ulteriormente i risultati ottenuti negli scontri diretti.\nSorteggio.\nIl sorteggio \u00e8 avvenuto presso l'auditorium dell'Universit\u00e0 degli Studi \"Gabriele D'Annunzio\" il 5 maggio 2009, durante una cerimonia dedicata ai sorteggi dei gironi per i tornei degli sport di squadra. Il sorteggio \u00e8 stato effettuato Marco Mancini, giocatore della Pallavolo Pineto, per quanto riguarda le competizioni maschili, da Consuelo Mangifesta, ex pallavolista e commentatrice per Rai Sport, per la competizione femminile.\nSi iscrissero al torneo maschile dieci squadre, suddivise dal Comitato Tecnico in cinque fasce, per la composizione di due gironi da cinque squadre. Per il torneo femminile invece, furono otto le nazionali iscritte, suddivise in quattro fasce per la composizione di due gruppi da quattro squadre. Nell'estrazione a sorte il Comitato tenne conto del livello delle squadre partecipanti e il risultato ottenuto nella precedente edizione nell'ordine di:"}
{"id": "2362621", "revid": "1573940", "url": "https://it.wikipedia.org/wiki?curid=2362621", "title": "Prionodon linsang", "text": "Il linsango fasciato (Prionodon linsang ), \u00e8 un carnivoro della famiglia dei Viverridi diffuso in Indocina e Indonesia.\nDescrizione.\nDimensioni.\nCarnivoro di medie dimensioni con la lunghezza della testa e del corpo tra 350 e 450\u00a0mm, la lunghezza della coda tra 300 e 420\u00a0mm, la lunghezza del piede tra 50 e 70\u00a0mm e un peso fino a 800\u00a0g.\nAspetto.\nIl corpo \u00e8 snello con gli arti relativamente corti, il collo \u00e8 molto lungo. La pelliccia \u00e8 corta, fine e densa, il colore generale \u00e8 bianco-crema. Sono presenti due larghe bande longitudinali nere che si estendono dalla fronte indietro fino alle spalle. Inoltre sono visibili 5 larghe bande trasversali lungo il dorso. La prima \u00e8 situata immediatamente dopo le spalle mentre l'ultima \u00e8 posta alla base della coda, unendosi quasi sempre al suo primo anello scuro. Sulla parte bassa dei fianchi \u00e8 presente una fila di large macchie o strisce corte allineate con le macchie presenti sul collo. Inoltre ci sono delle piccole macchie sulle zampe anteriori fino ai gomiti e su quelle inferiori fino al garretto. La coda \u00e8 lunga, quasi quanto la testa ed il corpo, con otto-dieci anelli scuri. Le unghie sono completamente retrattili, l'andatura \u00e8 digitigrada. \u00c8 privo delle caratteristiche ghiandole odorifere perianali.\nBiologia.\nComportamento.\n\u00c8 una specie notturna e generalmente arboricola, anche se scende frequentemente al suolo alla ricerca di cibo.\nAlimentazione.\nSi nutre di uccelli, topi arboricoli, serpenti, ed altri piccoli animali.\nRiproduzione.\nLe femmine partoriscono a febbraio ed agosto fino a 2 piccoli per volta. Il ciclo di estro \u00e8 di circa 11 giorni. L'aspettativa di vita in cattivit\u00e0 \u00e8 di 10 anni e 8 mesi.\nDistribuzione e habitat.\nQuesta specie \u00e8 diffusa in Indocina e Indonesia.\nVive nelle foreste pluviali primarie di pianura e nelle foreste secondarie fino a 2.400 metri di altitudine. \u00c8 stata occasionalmente osservata in insediamenti umani.\nTassonomia.\nState riconosciute 3 sottospecie:\nStato di conservazione.\nLa IUCN Red List, considerato la capacit\u00e0 di adattamento ad ogni tipo di habitat, sebbene sia localmente rara, classifica \"P.linsang\" come specie a rischio minimo (LC)."}
{"id": "2362642", "revid": "1345938", "url": "https://it.wikipedia.org/wiki?curid=2362642", "title": "Corona della regina Maria di Romania", "text": "La corona della regina Maria di Romania \u00e8 realizzata con oro proveniente dalla Transilvania. \u00c8 stata prodotta in occasione dell'incoronazione del re Ferdinando I di Romania e di sua moglie, la regina Maria, ad Alba Iulia nel 1922."}
{"id": "2362648", "revid": "547034", "url": "https://it.wikipedia.org/wiki?curid=2362648", "title": "Empire Burlesque", "text": "Empire Burlesque \u00e8 il ventitreesimo album in studio del cantautore Bob Dylan, pubblicato dalla Columbia Records nel giugno 1985.\nLe tecniche di produzione utilizzate per \"Empire Burlesque\" sono tipiche degli anni ottanta. Raggiunse la posizione numero 33 negli Stati uniti e la numero 11 nel Regno Unito.\nTracce.\nTutte le canzoni sono di Bob Dylan."}
{"id": "2362653", "revid": "339392", "url": "https://it.wikipedia.org/wiki?curid=2362653", "title": "Cattedrale di St Mary", "text": ""}
{"id": "2362657", "revid": "838137", "url": "https://it.wikipedia.org/wiki?curid=2362657", "title": "Pallavolo femminile ai XVI Giochi del Mediterraneo", "text": "Il X campionato di pallavolo femminile ai Giochi del Mediterraneo si \u00e8 svolto dal 28 giugno al 4 luglio 2009 a Vasto, in Italia, durante i XVI Giochi del Mediterraneo. Al torneo hanno partecipato 8 squadre nazionali di stati che si affacciano sul Mar Mediterraneo e la vittoria finale \u00e8 andata per la sesta volta all'Italia.\nPodio.\nCampione.\nItalia(Sesto titolo)\nSecondo posto.\nTurchia\nTerzo posto.\nCroazia"}
{"id": "2362658", "revid": "599013", "url": "https://it.wikipedia.org/wiki?curid=2362658", "title": "M\u00fcnchweiler", "text": ""}
{"id": "2362664", "revid": "281901", "url": "https://it.wikipedia.org/wiki?curid=2362664", "title": "Solea aegyptiaca", "text": "La sogliola egiziana (Solea aegyptiaca) \u00e8 un pesce di mare della famiglia Soleidae, molto simile alla sogliola comune.\nDistribuzione e habitat.\nSi conosce molto poco della distribuzione di questa specie perch\u00e9 \u00e8 stata confusa per lungo tempo con la sogliola. Pare limitata al mar Mediterraneo di cui sarebbe endemica ed \u00e8 pi\u00f9 diffusa nella parte meridionale di questo bacino anche se ci sono segnalazioni dal mar Adriatico e dal golfo del Leone.. Frequenta gli stessi habitat della congenere.\nDescrizione.\nSi distingue dalla sogliola comune solo in base ad alcuni particolari anatomici e della livrea:\nBiologia.\nDel tutto simile a quelle della sogliola.\nTassonomia.\n\u00c8 da alcuni ittiologi considerata sottospecie di Solea solea."}
{"id": "2362668", "revid": "838137", "url": "https://it.wikipedia.org/wiki?curid=2362668", "title": "B\u00f3aire", "text": "B\u00f3aire era un titolo medievale dato ai membri delle prime societ\u00e0 gaeliche secondo l'Antica Legge Irlandese.\nLa parola significa \"Signore delle mucche\".\nIl B\u00f3aire era un piccolo proprietario terriero che si trovava al di sotto dei nobili e al di sopra del popolo. La sua quota di terreno veniva ereditato dal clan e non poteva essere alienato senza il suo consenso. Di solito gli era affidato del bestiame dal signore feudale di cui voleva essere cliente.\nAlcuni testi indicano dei gradi inferiori come \"\u00f3caire\" (\"giovane signore\") e \"Mruighfer\" (\"proprietario terriero\"), il pi\u00f9 alto grado non nobile.\nAnche se mancavano veri titoli nobiliari, alcuni b\u00f3aire potevano avere un rango nobiliare come capoclan o svolgendo servizi o acquisendo ricchezze doppie di un normale signore."}
{"id": "2362671", "revid": "125521436", "url": "https://it.wikipedia.org/wiki?curid=2362671", "title": "Solea senegalensis", "text": "La sogliola atlantica (Solea senegalensis Kaup 1858), conosciuta anche come sogliola del Senegal, \u00e8 un pesce di mare della famiglia Soleidae, molto simile alla sogliola comune.\nDistribuzione e habitat.\nOceano Atlantico orientale tra il golfo di Guascogna e l'Africa centrale e si conoscono reperti dal mar Mediterraneo occidentale.\n\u00c8 costiera ma \u00e8 stata pescata anche a 100 metri di profondit\u00e0. \u00c8 comune nei pressi di foci.\nDescrizione.\nSi distingue dalla sogliola comune grazie ai seguenti caratteri:\nRaggiunge i 60 cm di lunghezza.\nBiologia.\nDel tutto simile a quelle della sogliola."}
{"id": "2362676", "revid": "110157", "url": "https://it.wikipedia.org/wiki?curid=2362676", "title": "Principi di geologia", "text": "Principi di geologia (in inglese Principles of Geology) \u00e8 un trattato scritto da Charles Lyell, pubblicato nel 1830.\nNel testo l'autore sostiene che la Terra non fosse stata creata cos\u00ec come la vediamo, in forma definitiva, ma era costantemente soggetta a cambiamenti. L'obiettivo di Lyell era di rendere note le tesi di James Hutton, e cio\u00e8 che i lenti fenomeni naturali, possono adeguatamente spiegare i fenomeni geologici. Egli descrisse un modello nel quale \"non c'erano prove di un inizio, n\u00e9 indizi di una fine\" e immaginava la Terra in un ciclo continuo. Il grande pregio di Lyell fu di saper divulgare quelle teorie: fu il primo a diffondere il concetto, sintetizzato da A.Geikie nella celebre espressione: \"il presente \u00e8 la chiave del passato\" secondo cui i processi geologici osservabili nel presente potevano spiegare benissimo le enormi trasformazioni avvenute sulla Terra, attraverso l'azione di forze che avevano agito in tempi lunghissimi. Attualmente la celebre affermazione di Lyell \u00e8 da integrarsi col suo opposto: \"il passato \u00e8 la chiave del presente\" dal momento che non si possono escludere, per il passato, dei fenomeni diversi che hanno contribuito a modellare il pianeta Terra. Non vengono pi\u00f9 accolte n\u00e9 l\u2019uniformit\u00e0 della velocit\u00e0 dei processi, n\u00e9 l\u2019uniformit\u00e0 delle condizioni (dinamismo statico). Si accoglie invece il cosiddetto uniformismo metodologico (S.J. Gould, 1965), che accetta l\u2019uniformit\u00e0 (non dimostrabile) delle leggi della natura nel tempo e nello spazio e l\u2019uniformit\u00e0 dei processi geologici. \nLyell riteneva che i processi agivano nel passato come nel presente, rifiutando le tesi del catastrofismo, diventando il principale sostenitore della teoria dell'attualismo. Nei suoi scritti geologici Lyell sostenne che: "}
{"id": "2362681", "revid": "281901", "url": "https://it.wikipedia.org/wiki?curid=2362681", "title": "Sogliola egiziana", "text": ""}
{"id": "2362682", "revid": "281901", "url": "https://it.wikipedia.org/wiki?curid=2362682", "title": "Solea solea aegyptiaca", "text": ""}
{"id": "2362684", "revid": "281901", "url": "https://it.wikipedia.org/wiki?curid=2362684", "title": "Solea vulgaris aegyptiaca", "text": ""}
{"id": "2362685", "revid": "281901", "url": "https://it.wikipedia.org/wiki?curid=2362685", "title": "Sogliola del Senegal", "text": ""}
{"id": "2362689", "revid": "281901", "url": "https://it.wikipedia.org/wiki?curid=2362689", "title": "Umbrina ronchus", "text": "L'ombrina atlantica (Umbrina ronchus), conosciuta anche come ombrina fosca o ombrina gialla, \u00e8 un pesce osseo marino della famiglia Sciaenidae.\nDistribuzione e habitat.\n\u00c8 una specie subtropicale diffusa nell'Oceano Atlantico orientale dal Marocco e l'Angola ed \u00e8 anche segnalata, molto raramente, nel mar Mediterraneo occidentale, anche in acque italiane.\nSi incontra su fondi molli (talvolta anche su quelli duri) tra 20 e 200 metri di profondit\u00e0.\nDescrizione.\nHa un aspetto d'insieme simile a quello della comune ombrina mediterranea, da cui si riconosce per i seguenti caratteri:\nLa taglia raggiunge circa 80 cm al massimo.\nAlimentazione, Riproduzione e Pesca.\nSimili a quelle dell'ombrina.\nSpecie affini.\nL'Umbrina canariensis (Valenciennes, 1843), nota in italiano come ombrina delle Canarie \u00e8 diffusa nell'Oceano Atlantico tropicale e temperato fino al golfo di Guascogna, \u00e8 rara nel Mediterraneo. \u00c8 complessivamente molto simile all'ombrina e ancor pi\u00f9 all'ombrina fosca ma ha sagoma pi\u00f9 breve e pi\u00f9 alta, con occhi pi\u00f9 grandi e bocca pi\u00f9 piccola. Il colore \u00e8 bronzeo o bruno dorato con linee oblique sul dorso poco definite e bordo scuro sulla pinna caudale e sulla seconda pinna dorsale. Vive in acque pi\u00f9 profondi delle altre ombrine, gli individui maturi su fondi mobili oltre i 60 metri, i giovani a volte in acque pi\u00f9 basse."}
{"id": "2362692", "revid": "281901", "url": "https://it.wikipedia.org/wiki?curid=2362692", "title": "Ombrina fosca", "text": ""}
{"id": "2362694", "revid": "281901", "url": "https://it.wikipedia.org/wiki?curid=2362694", "title": "Ombrina gialla", "text": ""}
{"id": "2362701", "revid": "149727", "url": "https://it.wikipedia.org/wiki?curid=2362701", "title": "Stetten (Bassa Austria)", "text": ""}
{"id": "2362702", "revid": "539155", "url": "https://it.wikipedia.org/wiki?curid=2362702", "title": "Der H\u00f6lle Rache kocht in meinem Herzen", "text": "Der H\u00f6lle Rache kocht in meinem Herzen (\"La vendetta dell'Inferno ribolle nel mio cuore\") \u00e8 la seconda aria della Regina della Notte nel \"Flauto magico\" di Mozart.\nL'aria.\n\"Der H\u00f6lle Rache kocht in meinem Herzen\", abbreviata comunemente \"Der H\u00f6lle Rache\" spesso chiamata \"l'aria della Regina della Notte\" (anche se lo stesso personaggio canta un'altra aria: \"O zittre nicht, mein lieber Sohn\") \u00e8 l'aria pi\u00f9 famosa dell'intera opera e viene eseguita da un soprano di coloratura.\nIntonata nel secondo atto dell'opera, descrive il moto di rabbia vendicativa con il quale la Regina della Notte consegna un coltello alla figlia Pamina e la esorta ad uccidere Sarastro, rivale della Regina, minacciandola di maledirla se questa non porter\u00e0 a termine tale compito.\nQuesta tipologia di aria veniva utilizzata nell'opera seria per esprimere rabbia, vendetta e passione attraverso la velocit\u00e0 e il virtuosismo del soprano ed era chiamata \"aria di bravura\".\nMusica.\nL'aria \u00e8 scritta in Re minore ed \u00e8 composta per flauto, oboe, fagotto, corno e archi; richiede quindi un'orchestra pi\u00f9 grande di quella di \"O zittre nicht\".\nRinomata per la sua difficolt\u00e0, con la sua estensione dal Fa3 al Fa5, l'aria coinvolge in misura eccezionale il registro sopracuto del soprano. Considerando anche la difficolt\u00e0 artistica del contesto drammatico, \u00e8 pertanto accessibile solo a voci estremamente qualificate.\nTesto.\nI versi sono stati scritti in lingua tedesca da Emanuel Schikaneder, l'amico di Mozart che interpret\u00f2 il personaggio di Papageno nella prima rappresentazione.\nNella metrica, il testo \u00e8 formato da una quartina in pentametro giambico (a differenza del resto dell'opera che \u00e8 in tetrametro giambico, seguita da una quartina in trimetro giambico e conclusa con una rima in pentametro. Lo schema ritmico \u00e8 ABAB CCCD ED.\nPerformance notevoli.\nLa prima cantante che ha eseguito l'aria in scena fu la cognata di Mozart Josepha Hofer che all'epoca aveva 33 anni. Secondo tutti i resoconti la Hofer aveva uno straordinario registro acuto e, apparentemente, Mozart, che conosceva la sua voce, avrebbe scritto l'aria apposta per lei.\nNel film \"Amadeus\" l'aria \u00e8 cantata da June Anderson.\nUna registrazione dell'aria interpretata da Edda Moser, accompagnata dalla Bayerisches Staatsorchester diretta da Wolfgang Sawallisch \u00e8 stata inclusa nel 1977 nel Voyager Golden Record, una raccolta di musica della Terra, sulla navicella Voyager 1.."}
{"id": "2362703", "revid": "6923", "url": "https://it.wikipedia.org/wiki?curid=2362703", "title": "Corona del Sacro Romano Impero", "text": "La corona del Sacro Romano Impero (in tedesco \"Reichskrone\") \u00e8 la corona del Re dei Romani, sovrano del Sacro Romano Impero, fin dall'Alto Medioevo. La corona \u00e8 stata realizzata probabilmente in Germania occidentale sotto Ottone I con aggiunte da Corrado II, interamente sotto Corrado II, oppure sotto Corrado III. La prima volta viene menzionata nel XII secolo.\nStoria.\nInsieme con la croce imperiale (tedesco: \"Reichskreuz\"), la spada imperiale (\"Reichsschwert\") e la lancia sacra (\"Heilige Lanze\"), la corona \u00e8 stata la parte pi\u00f9 importante dei Regalia Imperiali (\"Reichskleinodien\").\nI regalia del Sacro Romano Impero, in particolare la corona, furono conservati dal 1424 al 1796 a Norimberga, in Germania, e potevano lasciare la citt\u00e0 solo per le incoronazioni. Attualmente la corona \u00e8 esposta presso l'Hofburg di Vienna. Per\u00f2 le insegne imperiali conservate a Vienna, sono rivendicate dalla citt\u00e0 di Aquisgrana che, tramite il Capitolo della Cappella Carolina, ne rivendica la propriet\u00e0 rinnovando periodicamente la richiesta con un atto formale per non perdere il diritto di riaverle.\nUna copia identica \u00e8 presente ad Aquisgrana, in Germania, nella \"Kr\u00f6nungssaal\" del palazzo di Carlo Magno. Ci sono anche copie della corona e dei regalia nel museo storico di Francoforte, come pure nella fortezza di Trifels.\nLa corona del Sacro Romano Impero ha un aspetto molto arcaico, diverso dalle corone moderne: non ha infatti una forma tonda, bens\u00ec \u00e8 ottagonale ed incernierata da otto piastre arrotondate verso l'alto.\nIl simbolismo.\nLa sua forma ottagonale richiama, con suddetto numero, la rigenerazione battesimale e la futura risurrezione spirituale, mentre l'arco che sormonta la corona ha un duplice significato; esso rappresenta la corrispondenza tra Vecchio e Nuovo Testamento e anche l'alleanza tra Dio e l'uomo.\nOgnuna delle otto piastre \u00e8 in oro e alternativamente liscia oppure tempestata di perle e pietre preziose. Quattro piastre recano rappresentazioni della Bibbia in stile bizantino. Le quattro piastre, chiamate \"bildplatten\", mostrano tre rappresentazioni dal Vecchio Testamento ed una dal Nuovo Testamento. I tre dall'Antico Testamento mostrano il re Davide, Salomone, Ezechia ed il profeta Isaia. La targa del Nuovo Testamento mostra Ges\u00f9 con due angeli. Le altre piastre, chiamate \"steinplatten\", sono decorate esclusivamente da pietre preziose e perle. Le pietre non sono tagliate in sfaccettature, ma sono arrotondate. La corona \u00e8 decorata complessivamente da 144 pietre preziose e circa lo stesso numero di perle. Nella placca frontale ci sono dodici pietre che rappresentano i dodici apostoli, mentre le dodici pietre situate nella piastra nucale rappresentano i dodici figli di Giacobbe (e dunque le dodici trib\u00f9 di Israele), mentre le piastre laterali raffigurano l'Apocalisse.\nLa corona rappresenterebbe dunque \u00abla titolarit\u00e0 e la responsabilit\u00e0 dell'applicazione delle leggi divine all\"'orbe\" umano\u00bb, concetto espresso dalla frase incisa sopra l'immagine della \"Maiestas\" in una delle placche \u00ab\"Per me reges regnant\"\u00bb."}
{"id": "2362706", "revid": "1226", "url": "https://it.wikipedia.org/wiki?curid=2362706", "title": "Pianificazione degli esperimenti", "text": ""}
{"id": "2362707", "revid": "281901", "url": "https://it.wikipedia.org/wiki?curid=2362707", "title": "Centrolophus niger", "text": "La ricciola di fondale (\"Centrolophus niger\" ) \u00e8 un pesce di mare della famiglia Centrolophidae.\nDistribuzione e habitat.\nSi tratta di una specie a vasta distribuzione, \u00e8 presente nel mar Mediterraneo occidentale e nel mar Adriatico, nell'Oceano Atlantico orientale tra Norvegia ed Islanda ed il Marocco, nell'Atlantico occidentale tra il Massachusetts ed il Maine, in Sud Africa ed in Australia e Nuova Zelanda. Nei mari italiani \u00e8 complessivamente raro. Non si trova nelle regioni tropicali. \n\u00c8 una specie pelagica di profondit\u00e0, si trova fino ad almeno 800 metri ma pu\u00f2 talvolta risalire in superficie. I giovani si possono incontrare in superficie sotto oggetti galleggianti o meduse, sempre molto al largo.\nDescrizione.\nNonostante il nome comune faccia intendere il contrario, si tratta in realt\u00e0 di un pesce molto diverso dalla comune ricciola. Ha un corpo ovale, schiacciato lateralmente ed ha una bocca abbastanza grande, lunga fino all'occhio ed un muso arrotondato. La pinna dorsale \u00e8 unica, lunga e bassa, di altezza uniforme. Anche la pinna anale \u00e8 bassa; la pinna caudale \u00e8 ampia, abbastanza forcuta, le pinne ventrali sono piccole. \nIl colore \u00e8 sempre scuro, pu\u00f2 essere nero o blu scuro, appena pi\u00f9 chiaro nella zona ventrale e spesso con macchie pi\u00f9 scure o argentate. Le pinne hanno colore pi\u00f9 scuro del corpo ed hanno un margine chiaro. I giovani hanno fasce scure verticali.\nRaggiunge dimensioni notevoli, almeno fino a 120 cm, talvolta fino a 150.\nAlimentazione.\nSi ciba soprattutto di meduse e ctenofori ma cattura anche pesciolini e cefalopodi.\nRiproduzione.\nAvviene nella stagione fredda.\nPesca.\nSi cattura con reti a strascico o palamiti. Le carni sono buone."}
{"id": "2362712", "revid": "281901", "url": "https://it.wikipedia.org/wiki?curid=2362712", "title": "Ricciola di fondale", "text": ""}
{"id": "2362713", "revid": "281901", "url": "https://it.wikipedia.org/wiki?curid=2362713", "title": "Centrolophus", "text": ""}
{"id": "2362715", "revid": "110157", "url": "https://it.wikipedia.org/wiki?curid=2362715", "title": "Ilbesheim", "text": "Ilbesheim \u00e8 un comune di 510 abitanti della Renania-Palatinato, in Germania.\nAppartiene al circondario del Donnersberg (targa KIB) ed \u00e8 parte della comunit\u00e0 amministrativa (\"Verbandsgemeinde\") di Kirchheimbolanden."}
{"id": "2362716", "revid": "834", "url": "https://it.wikipedia.org/wiki?curid=2362716", "title": "Bubenheim", "text": ""}
{"id": "2362719", "revid": "287204", "url": "https://it.wikipedia.org/wiki?curid=2362719", "title": "Marina di Sestri Ponente", "text": "La Marina di Sestri Ponente \u00e8 un porto turistico sito nel ponente del Comune di Genova, realizzato a ridosso del riempimento su cui \u00e8 costruita la pista dell'aeroporto Cristoforo Colombo, nello specchio d'acqua prospiciente gli storici stabilimenti Fincantieri di Sestri Ponente.\nStoria.\nLa Marina di Sestri Ponente nasce da un'idea della famiglia Luglio, che dagli anni '60 esercita l'attivit\u00e0 di riparazione di imbarcazioni da diporto in un cantiere stretto tra le aree Fincantieri a ponente e ex Piaggio Aero a levante, affacciato sul canale artificiale che si venne a creare alla fine degli anni '50 con il riempimento ove fu costruita la pista dell'Aeroporto di Genova.\nIl progetto, che muove i suoi primi passi nel 1994, mirava alla risistemazione dell'esistente porticciolo turistico di Sestri Ponente con la realizzazione di un approdo adatto a ricevere imbarcazioni fino a 130 metri di lunghezza, che in quel momento non trovavano un collocamento all'interno del Porto di Genova se non lungo il Molo Vecchio, nel bacino del Porto Antico. \nIl 18 maggio 1998 il Ministero per i beni Culturali ed Ambientali osservando: una carenza di posti barca in confronto alla vicina Costa Azzurra, dove vi era una migliore qualit\u00e0 e quantit\u00e0 di porti oltre ai privilegi fiscali, una carenza disomogeneit\u00e0 nella flotta con difficolt\u00e0 di ricovero, una crescita del valore delle imbarcazioni e una maggior guadagno ad avere imbarcazioni stanziali che in transito esprime giudizio positivo al progetto. \nIl progetto, che prese il largo con l'Accordo di Programma siglato nel 2000 tra Comune di Genova, Autorit\u00e0 Portuale e Regione Liguria, comprensivo di una risistemazione complessiva dell'area, compresa la viabilit\u00e0, i parcheggi e la costruzione di numerose unit\u00e0 immobiliari, riunite del complesso del Borgo alla Marina, consisteva nella realizzazione di circa 500 posti barca a ridosso della pista dell'Aeroporto Colombo, accompagnati da un'area a terra dove avrebbero trovato posto attivit\u00e0 commerciali e legate alla nautica. \nIl cantiere principale, iniziato nel 2002, si \u00e8 concluso nel 2007.\nDati.\nIl porto, gestito dalla societ\u00e0 Porto Turistico Camillo Luglio S.r.L., e che utilizza come denominazione commerciale \"Marina Genova\", dispone nella sua configurazione definitiva di 431 posti per imbarcazioni di lunghezza compresa tra 8.5 e 130 metri, di cui un centinaio dedicati agli yacht oltre i 24 metri. \nL'approdo ha conseguito la certificazione MaRINA Excellence con il massimo punteggio ed \u00e8 anche certificata secondo gli standard 24 Plus e 50 Gold, che attestano la capacit\u00e0 di accogliere imbarcazioni rispettivamente oltre i 24 ed i 50 metri. \nLa Marina di Genova Sestri Levante ha uno specchio acqueo di 210.000 mq, 1500 banchine, 2500 parcheggi, ed una superficie costruita di 38.000 mq. \nServizi di terra.\nAll'interno del porto trovano posto varie attivit\u00e0 commerciali dedicate alla ricettivit\u00e0 e numerosi servizi specifici rivolti alla nautica.\nEventi.\nMarina Genova \u00e8 sede di numerosi eventi non solo dedicati alla nautica. Tra tutti spicca Yacht&amp;Garden, mostra-mercato di fiori e piante\ndel giardino mediterraneo. La manifestazione, caratterizzata da numerosi appuntamenti artistici, culturali e musicali, si tiene in maggio."}
{"id": "2362720", "revid": "1573940", "url": "https://it.wikipedia.org/wiki?curid=2362720", "title": "Poiana richardsonii", "text": "Il linsango africano od oyan (Poiana richardsonii ) \u00e8 un carnivoro della famiglia dei Viverridi diffusa in Africa centrale\nDescrizione.\nDimensioni.\nCarnivoro di medie dimensioni:\nAspetto.\nLe parti superiori variano dal grigio-brunastro chiaro al giallo ruggine. Su ogni fianco sono presenti 4-5 file di macchie scure rotonde, che lungo le spalle e la schiena spesso si uniscono fino a formare delle strisce continue. Le parti ventrali sono bianche. Le orecchie sono piccole. La coda \u00e8 pi\u00f9 lunga della testa e del corpo ed ha 12-14 anelli pi\u00f9 scuri di ampiezza variabile. Le piante dei piedi hanno una sottile striscia di pelle nuda. Le femmine hanno un paio di mammelle.\nBiologia.\nComportamento.\n\u00c8 una specie notturna e arboricola. Costruisce nidi sferici d'erba fresca a circa 2 metri dal suolo nei quali diversi individui si rifugiano per alcuni giorni, per poi spostarsi e costruirne degli altri.\nAlimentazione.\nSi nutre di semi di cola, parti vegetali, insetti e giovani uccelli.\nRiproduzione.\nLe femmine danno alla luce 2-3 piccoli due volte l'anno.\nDistribuzione e habitat.\nQuesta specie \u00e8 diffusa nell'Africa centrale, dal Camerun fino all'Uganda.\nVive nelle foreste di pianura e in quelle montane.\nTassonomia.\nSono state riconosciute 2 sottospecie:\nStato di conservazione.\nLa IUCN Red List, considerato il vasto areale, l'habitat pressoch\u00e9 intatto e la popolazione abbastanza comune, classifica \"P.richardsonii\" come specie a rischio minimo (LC)."}
{"id": "2362721", "revid": "1573940", "url": "https://it.wikipedia.org/wiki?curid=2362721", "title": "Bothus podas", "text": "Il rombo di rena (Bothus podas ) \u00e8 un pesce di mare della famiglia Bothidae.\nDistribuzione e habitat.\n\u00c8 una specie diffusa in tutto il mar Mediterraneo e nell'Oceano Atlantico orientale tra lo stretto di Gibilterra e l'Angola. Nei mari italiani \u00e8 comune ovunque.\nPopola fondali di sabbia sottile tra 2 e 400 metri di profondit\u00e0 e si incontra frequentemente in acque molto basse.\nDescrizione.\nHa il tipico aspetto appiattito dei pesci piatti con entrambi gli occhi sul lato sinistro del corpo, che \u00e8 molto largo. La linea laterale ha una doppia curva nella sua parte pi\u00f9 anteriore. La bocca \u00e8 piccola e portata su un breve muso sporgente; la mandibola \u00e8 pi\u00f9 lunga della mascella. C'\u00e8 un evidente dimorfismo sessuale: il maschio ha gli occhi molto distanti ed il profilo frontale piatto. Anche nella femmina comunque gli occhi non sono vicini. La livrea pu\u00f2 essere color sabbia con chiazze scure irregolari e sfumate oppure pi\u00f9 scura con macchie ocellate scure con centro chiaro, ben definite. Quest'ultima colorazione \u00e8 pi\u00f9 frequente nei maschi.\nPu\u00f2 raggiungere la lunghezza di 40 cm ma di solito non supera i 20 cm.\nAlimentazione.\nSi nutre di invertebrati bentonici e piccoli pesci.\nRiproduzione.\nSi riproduce in primavera-estate; le uova e le larve sono pelagiche. L'occhio destro migra ad una lunghezza di circa 3 cm, quando la larva ha delle macchie rosse alla base della pinna dorsale e della pinna anale.\nPesca.\nSi cattura in quantit\u00e0 con reti a strascico e da posta. Abbocca inoltre molto facilmente a qualsiasi esca animale ma non ha valore per le sue esigue dimensioni. Le carni sono comunque buone, soprattutto se fritte o in zuppa."}
{"id": "2362723", "revid": "281901", "url": "https://it.wikipedia.org/wiki?curid=2362723", "title": "Rombo di rena", "text": ""}
{"id": "2362725", "revid": "666668", "url": "https://it.wikipedia.org/wiki?curid=2362725", "title": "Jalgpalliklubi Sillam\u00e4e Kalev (calcio a 5)", "text": "Lo Jalgpalliklubi Sillam\u00e4e Kalev, noto semplicemente come Sillam\u00e4e Kalev o solo Sillam\u00e4e, \u00e8 la sezione di calcio a 5 dell'omonima squadra di calcio estone con sede a Sillam\u00e4e. \nStoria.\nPartecipa al Campionato estone di calcio a 5 dove si \u00e8 aggiudicato il suo primo titolo nazionale al termine della stagione 2008-09. Si tratta della sua prima stagione nella massima lega estone, coronata immediatamente da una vittoria che le consentir\u00e0 di disputare la Coppa UEFA 2009-10."}
{"id": "2362729", "revid": "599013", "url": "https://it.wikipedia.org/wiki?curid=2362729", "title": "Dmitrij Chochlov", "text": "Carriera.\nClub.\nCresciuto calcisticamente nel , ha militato nelle file di e , prima di approdare nel campionato olandese, al . In seguito ha vestito la maglia della , nel campionato spagnolo, prima di fare ritorno alla Lokomotiv Mosca. Dal 2006 ha militato nella fino al 2010 anno del suo ritiro.\nNazionale.\nHa fatto parte della Nazionale russa dal 1996 al 2005. Ha partecipato al e al .\nAllenatore.\nSmesso di giocare, ha fatto parte dello staff della Dinamo Mosca; dopo un breve interim nell'agosto del 2012 come tecnico della prima squadra, ha assunto questo ruolo dall'ottobre del 2017 al 2019."}
{"id": "2362732", "revid": "1776051", "url": "https://it.wikipedia.org/wiki?curid=2362732", "title": "Kern (soldato)", "text": "Un Kern era un soldato gaelico di fanteria leggera durante il Medioevo.\nEtimologia.\nIl termine deriva dal medio irlandese \"Ceithren\" o \"Ceitherne\", derivato a sua volta da \"Ceithernn\" e designante alcune unit\u00e0 militari di leva degli eserciti gallesi. I kern erano la parte popolare dell'esercito, surclassati inizialmente dai Fianadi \"fanteria\" e dai Cliarthairi \"guardie\" o \"cavalleggeri\" che erano il seguito di professionisti di un B\u00f3aire. Ceithernn significa anche in senso ampio un'unit\u00e0 militare e pu\u00f2 indicare in generale una truppa di soldati senza distinzioni tra le varie classi di soldati.\nDurante il Medioevo gli Inglesi adottarono il medio irlandese Ceithern come Kerne, riferendosi principalmente alle leve irlandesi, ma anche agli Scoti delle Highlands: prima dell'invenzione del kilt scozzese non era facile distinguerli dagli Irlandesi per via degli armamenti e degli abiti simili. In seguito le forze scozzesi di stanza in Ulster furono collettivamente chiamate Redshanks (\"Gambe Rosse\"), generalmente dell'Argyll e delle Ebridi.\nRuolo militare.\nI Kern erano famosi per accompagnare le bande di mercenari scozzesi \"Gall\u00f3glaigh\" (Gallowglass) come loro attendenti e per combattere come forze ausiliaree, mentre i Gallowglass formavano la fanteria pesante. Questo esercito modellato su due classi sorse in seguito alle invasioni normanne. Prima c'erano molti pi\u00f9 soldati addestrati localmente a coprire vari ruoli. I Gallowglass rimpiazzarono largamente le altre forme di fanteria, anche se molti Irlandesi iniziarono ad addestrarsi per imitarli creando formazioni simili.\nAll'inizio i Ceithernn consistevano in una miriade di fanti di milizia e forse cavalleria leggera, probabilmente ricordati in seguito dagli horse boys che accompagnavano i Gallowglass e combattevano come cavalleria leggera. Erano armati con un sussidio o da quello che possedevano e coprivano molti ruoli di un esercito, formando probabilmente la parte maggiore di molti eserciti gaelici. Nella met\u00e0 del Cinquecento Shane O'Neill era noto per aver armato i suoi contadini e Hugh O'Neill, Conte di Tyrone, equipaggi\u00f2 molti dei suoi Ceithernn con abbigliamento da battaglia contemporaneo addestrandoli come un esercito professionale, completato da capitani esperti e armi moderne.\nCome molti gaelici dell'epoca, i Kern spesso si trovavano su molti fronti. Per esempio le forze native irlandesi degli anglo-normanni in Irlanda avevano Kern di leva. Di conseguenza si trovavano a combattere in luoghi lontani in Europa, dove erano famosi come feroci fanti leggeri."}
{"id": "2362734", "revid": "1573940", "url": "https://it.wikipedia.org/wiki?curid=2362734", "title": "Priodontes maximus", "text": "L'armadillo gigante o tat\u00fa\" gigante (Priodontes maximus ) \u00e8 un mammifero cingolato appartenente alla famiglia Dasypodidae, unico rappresentante del genere Priodontes\" .\nDescrizione.\nCaratteristici sono gli unghioni che armano le cinque dita degli arti anteriori, che arrivano anche a misurare 12 cm di lunghezza.\nBiologia.\nAlimentazione.\nSi nutre di formiche e termiti.\nDistribuzione e habitat.\nSi osserva raramente nelle foreste dell'Amazzonia, nella Guyana e nell'Argentina settentrionale."}
{"id": "2362737", "revid": "439868", "url": "https://it.wikipedia.org/wiki?curid=2362737", "title": "Magan", "text": "Magan era un'antica regione cos\u00ec denominata da alcuni documenti Sumeri cuneiformi risalenti al 2300 a.C. e commerciava con i Sumeri stessi e la Civilt\u00e0 della valle dell'Indo fornendo loro minerali come rame e diorite, e che decadde presumibilmente intorno al 1700 a.C., con la decadenza della civilt\u00e0 della valle dell'Indo, alla quale era legata da rapporti commerciali.\nLa precisa localizzazione non \u00e8 tuttora conosciuta con certezza, ma molti archeologi e geologi concordano nell'indicare una parte dell'attuale Oman., nel sud della Penisola Arabica.\nAltri archeologi indicano la regione dello Yemen conosciuta come Ma'in, altri il sud dell'Alto Egitto, altri la Nubia o il Sudan, e altri ancora parti dell'attuale Iran o Pakistan.\nRanajit Pal afferma che l'Oman e l'adiacente parte dell'Iran, al di l\u00e0 del golfo, era il Magan. In questo caso il leggendario Re Manium di Magan che, secondo Poebel, era conosciuto come Mannu, era il famoso Manu, citato nel sacro testo Indiano Rigveda. Il nome Oman pu\u00f2 derivare da Ooumi Manu, uno dei vari Manu.\nPal anche afferma che Magan era l'antica Magadha citata nei testi Indiani.\nCon la scomparsa dei commerci con la Civilt\u00e0 della valle dell'Indo, il rame del Magan fu rimpiazzato, dai Babilonesi, con il rame importato da Cipro.\nIl commercio era frequente fra Magan ed Ur durante il regno dei Gutei. Dopo la loro caduta, Urnammu di Ur riprese le attivit\u00e0 e i commerci fra le due nazioni (c. 2100 a.C.)."}
{"id": "2362738", "revid": "1573940", "url": "https://it.wikipedia.org/wiki?curid=2362738", "title": "Urocyon cinereoargenteus", "text": "L'urocione comune (Urocyon cinereoargenteus ) \u00e8 un urocione indigeno delle zone boscose, rocciose e tropicali del Nordamerica e le regioni montane del Sudamerica settentrionale.\nDescrizione.\nL'urocione comune \u00e8 un canino di taglia media che differisce dall'urocione isolano dalla sua pelliccia pi\u00f9 chiara e grandezza superiore di 25-50%. Da adulto misura 48.3-68.5 cm di lunghezza corporea, con la coda misurando 11-29 cm. Il peso tipico \u00e8 1.8-7 kg. La pelliccia \u00e8 grigia brizzolata sul dorso e i fianchi, con una striscia longitudinale scura lunga la coda, che presenta una punta nera. Sono presenti chiazze scure e bianche sulla faccia, e cannella ruggine sul collo, i fianchi e gli arti. Del bianco \u00e8 anche presente sulle orecchie, la gola, il torace, l'addome e gli arti posteriori, mentre la borra \u00e8 solitamente di color camoscio o grigio. La coda \u00e8 folta, con pelo ispido. C'\u00e8 almeno una segnalazione di un esemplare albino e di uno privo di peli di guardia.\nL'unit\u00e0 sociale normale consiste in una coppia accompagnata dai cuccioli dell'anno, che lasciano i genitori dopo 9-10 mesi di vita. Sebbene i cuccioli cresciuti possano viaggiare oltre 80km dal loro territorio natale, ci sono casi in cui tornano presso i loro luoghi di nascita. La grandezza d'un territorio pu\u00f2 variare in areale da 0.8-27.6km\u00b2, variando con la qualit\u00e0 dell'ambiente e la disponibilit\u00e0 di cibo.\nL'urocione raggiunge la maturit\u00e0 sessuale all'et\u00e0 di 10 mesi, ma non tutte le femmine si riproducono al primo anno di vita. L'accoppiamento avviene solitamente dal gennaio al aprile, con una gravidanza di circa 60 giorni. Le cucciolate numerano dai 1-10 piccoli, con una media di quattro. Gli occhi dei cuccioli aprono dopo 10-12 giorni, e cominciano ad accompagnare i genitori durante la caccia a tre mesi d'et\u00e0. Ambedue i genitori nutrono i piccoli, che raggiungono il peso adulto dopo 210 giorni. Il parto e la cura dei cuccioli avviene in tane scavate o dai genitori o da altri animali. S'intanano anche in alberi cavi a circa nove metri d'altezza.\nBiologia.\nAlimentazione.\n\u00c8 fra i canini pi\u00f9 onnivori delle americhe, cibandosi principalmente dei conigli silvilaghi e dei roditori durante l'inverno, per poi espandere la sua dieta agli insetti, gli uccelli, i frutti, le noci, e occasionalmente le carogne durante la primavera e l'estate. La consumazione dei frutti e delle noci aumenta durante l'autunno, quando queste fonti di nutrimento sono pi\u00f9 abbondanti.\nNemici e concorrenti.\nL'urocione comune \u00e8 spesso vittima del coyote, che lo uccide opportunisticamente e gli limita la popolazione. In California, il numero di urocioni sono soppressi dai coyote, e il numero di urocioni increment\u00f2 in Texas quando i coyote erano perseguitati. Nella California meridionale, gli urocioni evitano gli scontri con i coyote vivendo nelle zone di chaparral pi\u00f9 fitte. Viene anche predato dalle aquile reali, i puma e le linci rosse. In contrasto, l'urocione sembra essere un fattore determinativo nel sopprimere i numeri di donnole.\nL'urocione comune condivide gran parte del suo areale con la volpe rossa. Storicamente, la concorrenza fra le due specie era probabilmente evitata grazie a differenze in preferenze ambientali ed alimentari. Casi recenti di deforestazione ed altre interferenze antropiche hanno aumentato le interazioni fra le due specie.\nMalattie e parassiti.\nLa specie \u00e8 ospite di almeno 15 specie di pulci, due specie di pidocchi, nove specie di zecche, due specie di trombiculidi e sette specie di acari. Contrariamente alla volpe rossa, l'urocione \u00e8 molto resistente alla scabbia, riuscendo a sopravvivere a infestazioni di acari della scabbia che ucciderebbero una volpe. \u00c8 anche ospite di cinque specie di trematodi, otto specie di cestodi, 17 specie di nematodi, e due specie di acantocefali.\nTra le malattie segnalate ad infettare gli urocioni vi sono la rabbia, il cimurro, l'encefalite di Saint-Louis, tularemia, listeriosi, leptospirosi, istoplasmosi, toxoplasmosi, febbre q, e la malattia di Tyzzer.\nDistribuzione e habitat.\nL'areale dell'urocione si estende dall'angolo meridionale del Canada centrale ed orientale, Oregon, Nevada, Utah e Colorado fino alla Venezuela e Colombia settentrionale, e dalla costa pacifica degli Stati Uniti fino all'oceano Atlantico e il Mare Caraibico. \u00c8 assente dalle montagne rocciose e le zone caraibiche del Honduras, Nicaragua, Costa Rica e il Panama occidentale.\nStoricamente, l'urocione comune non si trovava spesso nelle Grandi pianure, data la scarsit\u00e0 di rifugi boscosi. La successiva colonizzazione di questa zona \u00e8 stata facilitata dalle attivit\u00e0 antropiche come la soppressione degli incendi e la piantaggine degli alberi. La specie una volta si trovava sull'isola di Martha's Vineyard, ed era precedentemente pi\u00f9 comune in America centrale prima della deforestazione per le terre agricole.\nNel Nordamerica orientale, l'urocione comune \u00e8 spesso associato con foreste di caducifoglie, inframezzate con campi abbandonati e boscaglie. Nel Nordamerica occidentale, si trova in ambienti misti, dagli orti, boscaglie, chaparral e zone riparie. La specie occupa le zone forestali e boscose nell'America centrale e gli ambienti montani forestali nel Sudamerica. Si trova anche nelle zone semi-aride degli Stati Uniti sudoccidentali e del Messico settentrionale, dove abbondano i rifugi. Riesce, apparentemente, a sopravvivere nei margini di certe zone urbane."}
{"id": "2362749", "revid": "1573940", "url": "https://it.wikipedia.org/wiki?curid=2362749", "title": "Taxidea taxus", "text": "Il tasso americano (Taxidea taxus ()) \u00e8 un carnivoro della famiglia dei Mustelidi. \u00c8 originario dell'America settentrionale, dove viene chiamato semplicemente \u00abtasso\u00bb (\"badger\"). Secondo scoperte recenti, tuttavia, non \u00e8 strettamente imparentato con i tassi del Vecchio Mondo (Melinae).\nDescrizione.\nLa pelliccia, piuttosto lunga sul dorso e sui fianchi, \u00e8 di colore grigio, a volte con una sfumatura rossastra; la parte inferiore \u00e8 pi\u00f9 chiara, solitamente giallo-grigiastra. Le zampe sono pi\u00f9 scure, per lo pi\u00f9 marrone scuro o nere. Caratteristica \u00e8 la striscia bianca che si estende a partire dal naso: mentre negli esemplari delle regioni settentrionali termina all'altezza delle spalle, nelle regioni meridionali si estende fino alla parte posteriore del tronco. La faccia presenta dei motivi bianchi e neri; anche il mento e la gola sono bianchi. Il muso \u00e8 appuntito, le orecchie sono arrotondate e ben aderenti alla testa.\nLa struttura del tasso americano appare appiattita, ma pur sempre tozza. Le zampe anteriori sono dotate di artigli lunghi e ben ricurvi, la coda \u00e8 corta e folta. Questi animali presentano una lunghezza testa-tronco di 42-72 centimetri, hanno una coda lunga 10-16 centimetri e pesano tra i 4 e i 12 chilogrammi.\nDistribuzione e habitat.\nIl tasso americano \u00e8 originario dell'America settentrionale: il suo areale comprende principalmente la regione delle Grandi Pianure nella parte centrale del continente. Si estende dal nord dell'Alberta attraverso gran parte degli Stati Uniti occidentali e centrali fino al Messico centrale. Il suo habitat \u00e8 costituito da aree aperte e aride come praterie e distese erbose, talvolta anche pascoli.\nTuttavia, i tassi americani non sono limitati alle regioni temperate o calde. Durante l'ultimo periodo glaciale essi erano presenti anche nell'Alaska orientale, quando questa zona era occupata dalla tundra fredda e secca nota come steppa dei mammut. Tuttavia, essendo una specie tipica della steppa, non riusc\u00ec a raggiungere l'Asia attraverso il ponte di terra esistente all'epoca a causa della maggiore umidit\u00e0 della Beringia.\nBiologia.\nComportamento.\nIl corpo appiattito e gli artigli ricurvi delle zampe anteriori indicano che il tasso americano \u00e8 un rapido e potente scavatore in grado di farsi strada nel terreno duro in pochissimo tempo. Esso scava principalmente per dare la caccia alle prede, ma dorme anche all'interno delle gallerie che scava o modifica quelle scavate da altri animali. A differenza del tasso europeo, non vive nella stessa tana per tutta la vita, ma per un mese al massimo; di solito possiede diverse tane nel suo territorio. Le tane del tasso americano possono essere lunghe 10 metri e si spingono fino a 3 metri di profondit\u00e0 nel terreno: in fondo ad esse si trova una camera da letto rotonda rivestita di foglie.\nDi solito questi animali sono attivi tutto l'anno, ma negli inverni estremamente rigidi rimangono nella tana per diversi giorni o addirittura settimane, entrando in uno stato di torpore.\nIl tasso americano differisce dal tasso europeo anche nel comportamento sociale. \u00c8 infatti una creatura solitaria completamente asociale. Pu\u00f2 andare in cerca di cibo in qualsiasi momento della giornata, ma \u00e8 per lo pi\u00f9 notturno. Di norma, resta fedele al proprio nucleo vitale e spesso rimane nella stessa zona. I territori dei maschi, che misurano circa 2,4 chilometri quadrati, sono pi\u00f9 grandi di quelli delle femmine, che ne misurano circa 1,6. Questa specie non mostra alcun comportamento territoriale pronunciato, sebbene i territori possano sovrapporsi, ma gli animali cercano sempre di evitarsi l'un l'altro.\nAlimentazione.\nA differenza del tasso europeo, il tasso americano mangia pochissimo cibo vegetale. Tra le sue prede figurano soprattutto roditori sotterranei, ma anche uccelli che nidificano a terra e le loro uova, rettili (compresi i serpenti a sonagli) e insetti. Diversamente da molti altri carnivori, non insegue attivamente la preda, ma la snida dissotterrandone la tana.\nNel gennaio 2016, i ricercatori dell'universit\u00e0 dello Utah hanno scoperto, utilizzando delle carcasse di vacca come esca, che il tasso americano svolge anche un efficace ruolo di spazzino.\nL'affermazione che tassi americani e coyote stringano \u00aballeanze di caccia\u00bb \u00e8 ben diffusa. In verit\u00e0, i coyote aspettano solo che i roditori si spaventino, dopo che un tasso li ha portati allo scoperto, per poterli catturare pi\u00f9 facilmente, pertanto i tassi non ne ricavano alcun vantaggio.\nRiproduzione.\nGli accoppiamenti hanno luogo in estate e all'inizio dell'inverno, ma a causa del ritardo dell'impianto dell'embrione la gestazione vera e propria inizia solo tra dicembre e febbraio. A marzo o aprile la femmina partorisce da uno a cinque piccoli dopo un periodo di gestazione effettivo di circa sei settimane. I neonati, inizialmente ciechi e indifesi, trascorrono le prime settimane di vita in una camera imbottita con erba o foglie. Dopo quattro settimane aprono gli occhi, dopo sei sono svezzati. Le femmine spesso raggiungono la maturit\u00e0 sessuale all'et\u00e0 di quattro mesi, mentre i maschi non si riproducono fino a quando non hanno due anni.\nL'aspettativa di vita media in natura \u00e8 di quattro o cinque anni, l'et\u00e0 massima \u00e8 di 14 anni. In cattivit\u00e0, tuttavia, la loro speranza di vita aumenta considerevolmente: l'esemplare pi\u00f9 vecchio di cui siamo a conoscenza \u00e8 morto all'et\u00e0 di 26 anni.\nConservazione.\nFatta eccezione per l'uomo, i tassi americani adulti non hanno praticamente predatori naturali. A volte vengono perseguitati perch\u00e9 le loro tane sono situate appena sotto la superficie del terreno e gli animali al pascolo possono rompersi una zampa cadendovi dentro. Il traffico stradale e le esche avvelenate, sebbene destinate ai coyote, rappresentano ulteriori pericoli.\nTalvolta con le pelli di questo animale vengono confezionate delle pellicce. In passato con i suoi peli venivano fabbricati pennelli da barba, ma attualmente allo scopo vengono utilizzati principalmente i peli di tassi provenienti dalla Cina.\nNonostante tutto, nel corso del XIX e XX secolo i tassi americani sono stati in grado di espandere i confini del proprio areale: oggi, ad esempio, sono comuni in Ontario e Ohio e sono stati registrati avvistamenti isolati anche nel New England. La specie non \u00e8 considerata in pericolo di estinzione.\nTassonomia.\nIn passato il tasso americano veniva classificato all'interno della sottofamiglia dei tassi (Melinae), un gruppo di mustelidi con rappresentanti diffusi unicamente in Eurasia. Tuttavia, la somiglianza con questi ultimi sembra essere solamente il frutto di una convergenza evolutiva. Studi pi\u00f9 recenti lo classificano in una sottofamiglia a parte (Taxidiinae)."}
{"id": "2362750", "revid": "122576329", "url": "https://it.wikipedia.org/wiki?curid=2362750", "title": "Dmitrij Kombarov", "text": "Biografia.\n\u00c8 il fratello gemello di Kirill Kombarov, con cui ha giocato allo Spartak Mosca.\nCarriera.\nNazionale.\nViene convocato per gli Europei 2016 in Francia."}
{"id": "2362759", "revid": "1573940", "url": "https://it.wikipedia.org/wiki?curid=2362759", "title": "Martes", "text": "Martes \u00e8 un genere di mammiferi carnivori appartenente alla famiglia dei Mustelidi. \u00c8 uno dei nove generi che compongono la sottofamiglia Mustelinae. Comprende la faina, la martora, lo zibellino e diverse altre specie.\nDescrizione.\nSono animali snelli ed agili, adattati ad una vita sugli alberi, che vivono nelle foreste di conifere e in quelle decidue settentrionali attraverso tutto l'emisfero boreale. Hanno code folte e piante delle zampe larghe, con artigli parzialmente retrattili. Il pelo varia dal giallastro al bruno scuro, a seconda della specie, e, in molti casi, \u00e8 molto ricercato dai cacciatori di pellicce. La loro dieta pu\u00f2 comprendere piccoli mammiferi (come scoiattoli, topi e conigli), uccelli, loro nidiacei e uova, rettili, anfibi, insetti, ma possono nutrirsi anche di frutta e semi, quando sono facilmente disponibili.\nBiologia.\nSono animali solitari che si incontrano solamente per accoppiarsi in tarda primavera o agli inizi dell'estate. Le nidiate, che comprendono fino a cinque piccoli ciechi e quasi glabri, nascono agli inizi della primavera. Questi sono svezzati dopo circa due mesi e lasciano la madre per vivere da soli a circa tre o quattro mesi di et\u00e0.\nTassonomia.\nLe specie tradizionalmente assegnate al genere \"Martes\" sono:\nSecondo recenti ricerche sul DNA il genere \"Martes\" risulterebbe polifiletico; sulla base di questi studi genetici \u00e8 stato proposto da alcuni tassonomi di porre le specie \"Martes pennanti\" e \"Martes americana\" al di fuori del genere \"Martes\", per costituire, insieme ai generi \"Eira\" e \"Gulo\", un nuovo clade del Nuovo Mondo.\nEtimologia.\nLa parola \"\u00abmarten\u00bb\" \u00e8 di origine germanica. L'inglese moderno \"\u00abmarten\u00bb\" proviene dall'inglese medio \"\u00abmartryn\u00bb\", a sua volta derivato dall'anglo-francese \"\u00abmartrine\u00bb\" e dal francese antico \"\u00abmartre\u00bb\".\nLa parola indicante la martora in sloveno, cos\u00ec come in croato, \u00e8 \"\u00abkuna\u00bb\", e questa parola \u00e8 stata adottata come nome della moneta nazionale della Croazia."}
{"id": "2362761", "revid": "767487", "url": "https://it.wikipedia.org/wiki?curid=2362761", "title": "The Players", "text": "The Players \u00e8 un gruppo musicale norvegese, costituito da 5 calciatori professionisti: Freddy dos Santos, Morten Gamst Pedersen, Raymond Kvisvik, Kristofer H\u00e6stad e \u00d8yvind Svenning.\nHanno pubblicato un singolo per beneficenza, intitolato \"This Is For Real\". I soldi realizzati dalle vendite sono andate alla Croce Rossa e Mezzaluna Rossa Internazionale e per un progetto noto come \"Soccer Against Crime\"."}
{"id": "2362763", "revid": "899609", "url": "https://it.wikipedia.org/wiki?curid=2362763", "title": "Gallowglass", "text": "I gallowglass (in latino \"galloglassii\", sing. \"galloglassius\") erano guerrieri mercenari d\"'\u00e9lite\" dei clan norvegesi-gaelici delle Isole Occidentali di Scozia (o Isole Ebridi) e delle Highlands scozzesi tra la met\u00e0 del XIII secolo e la fine del XVI secolo.\nCome gli Scoti erano Gaeli e dividevano una comune origine e cultura con gli Irlandesi, ma essendo consanguinei dei colonizzatori norvegesi del X secolo e dei Pitti, gli Irlandesi li chiamavano \"Gall Gaeil\" (\"Gaeli stranieri\").\nErano il nerbo degli eserciti scozzesi e irlandesi prima dell'avvento della polvere da sparo e dipendevano dai signori Irlandesi secondo un servizio stagionale. Un capitano militare spesso selezionava un \"gallowglass\" come aiutante personale e guardia del corpo perch\u00e9 come straniero era meno soggetto alle faide e alle influenze locali.\nEtimologia.\nIl termine \"gallowglass\" o \"galloglass\" \u00e8 un'anglicizzazione dell'irlandese \"gall\u00f3glach\" (\"soldati stranieri\") dal celtico \"\u00f3glach\", derivato da \"oac\", antico irlandese per \"giovent\u00f9\", ma in seguito \"soldato\". Shakespeare usa la forma plurale \"gallowglasses\" nel Macbeth (III, 15), anche se la parola irlandese \u00e8 gi\u00e0 un plurale. In inglese moderno \"gallowglass\" \u00e8 sia singolare che plurale.\nStoria.\nLa prima attestazione scritta del termine risale al 1259 quando il principe irlandese Aodh \u00d3 Conchobhair di Connaught ricevette in dote 160 guerrieri scozzesi dalla figlia del re delle Ebridi Magnus III. Erano organizzati in gruppi da 100 uomini noti come \"Corrughadh\". In cambio del servizio militare i \"gallowglass\" ricevevano terra e si insediavano nelle signorie irlandesi, dove avevano diritto di essere riforniti dalla popolazione locale. A partire dal 1512 si registrano 59 gruppi per tutto il territorio sotto il controllo della nobilt\u00e0 irlandese. All'inizio furono dei mercenari, ma col tempo si stabilirono in Irlanda e i loro ranghi furono riempiti da irlandesi nativi. Erano famosi per maneggiare l'ascia a due mani detta \"sparth\" (Geraldus Cambrensis riferisce che questo costume deriva dalla tradizione norvegese) e lo spadone scozzese \"claymore\" (\"claidheamh m\u00f3r\"). Come armatura i \"gallowglass\" indossavano cotte di maglia sopra giacche imbottite ed elmetti di ferro. Di solito erano accompagnati da due ragazzi, come i cavalieri feudali: uno trasportava le lance da getto, l'altro le provviste.\nIl reclutamento di \"gallowglass\" in Irlanda fu un fattore decisivo nel contenimento dell'invasione anglo-normanna del XII sec. Le loro truppe rafforzarono la resistenza delle signorie irlandesi. Durante il Medioevo in Irlanda le truppe di \"gallowglass\" erano mantenute similmente da signori irlandesi gaelici e Hiberno-Normanni. Perfino l'inglese Lord Deputy d'Irlanda di solito aveva una compagnia di loro al suo servizio. \nNel XVI sec. l'Irlanda vide un'escalation dei conflitti militari causati dalla riconquista dei Tudor. Ai \"gallowglass\" si unirono mercenari irlandesi detti \"buanadha\" \"acquartierati\" e dei nuovi mercenari scozzesi detti Redshank \"gambe rosse\". Il flusso di mercenari in Irlanda era una tale minaccia per l'occupazione inglese che la regina Elisabetta I d'Inghilterra prese delle misure contro di loro nel 1571: circa 700 furono giustiziati dopo la prima rivolta dei Desmond. Nonostante l'accresciuto uso di armi da fuoco nell'esercito irlandese, i \"gallowglass\" rimasero una parte importante delle forze di Hugh O'Neill nella Guerra dei Nove Anni. Dopo la sconfitta alla battaglia di Kinsale nel 1601 il reclutamento di \"gallowglass\" diminu\u00ec, anche se mercenari scozzesi delle Highlands continuarono a venire in Irlanda fino agli anni 1640. I \"gallowglass\" del Mac C\u00e1rthaigh Riabhaigh sono ricordati per aver attaccato Mallow nella Contea di Cork al pi\u00f9 tardi nel 1645. I \"gallowglass\" servirono nell'esercito di re Gustavo II Adolfo di Svezia nell'invasione della Livonia durante la Guerra dei Trent'Anni.\nArte.\nImmagini di \"gallowglass\" che combattono come mercenari nelle armate europee sono ritratte da Albrecht D\u00fcrer nel 1521 e poi da artisti francesi e olandesi.\nLetteratura.\nShakespeare cita i \"gallowglass\" nel \"Macbeth\", ma \u00e8 un anacronismo (come altri aspetti dell'opera), perch\u00e9 il Macbeth storico visse nell'XI secolo.\nEredit\u00e0.\nAnche se i \"gallowglass\" furono aboliti come unit\u00e0 militari, i nomi dei loro clan esistono ancora oggi, spesso concentrati nelle aree storiche di reclutamento. I nomi pi\u00f9 comuni da loro derivati sono i clan: \nMac an Gall\u00f3glaigh (Gallogly) - Clan Gallowglass originale\nMac C\u00e1ba (MacCabe) \nMac D\u00f3naill (MacDonnell / McDonald) \nMac Ruair\u00ed (MacRory) \nMac S\u00edth\u00edgh (Sheehy / MacSheehy) \nMacSuibhne (MacSweeney / MacSwiney) \nMac Alastair (McAllister, McAlister) "}
{"id": "2362764", "revid": "767487", "url": "https://it.wikipedia.org/wiki?curid=2362764", "title": "Premi Emmy 1949", "text": "La consegna dei Premi Emmy 1949 (1\u00aa edizione) fu tenuta all'Hollywood Athletic Club di Los Angeles il 25 gennaio 1949. Furono presi in considerazione solo gli show prodotti e trasmessi nella contea di Los Angeles. La cerimonia fu presentata da Walter O'Keefe."}
{"id": "2362765", "revid": "181699", "url": "https://it.wikipedia.org/wiki?curid=2362765", "title": "Valmetauro", "text": ""}
{"id": "2362772", "revid": "1745361", "url": "https://it.wikipedia.org/wiki?curid=2362772", "title": "Amaethon", "text": "Amaethon o \"Amathaon\" (gallese \"grande aratore\") era un figlio di D\u00f4n e una presunta divinit\u00e0 agraria.\nFonti.\nIl principale riferimento su Amaethon appare nella prosa medievale gallese \"Culhwch e Olwen\". In una delle impossibili prove che Culhwch deve terminare per avere la mano di Olwen, Amaethon \u00e8 l'unico uomo che pu\u00f2 arare un certo terreno.\nNel poema gallese \"Cad Goddeu\" un possibile riferimento cita Amaethon/Amathaon, ma il passaggio \u00e8 oscuro. Una possibile interpretazione \u00e8 che lui ruba un cane, una pavoncella e un capriolo ad Arawn, re di Annwn (l'Oltretomba) generando una battaglia tra Arawn e i figli di D\u00f4n. Gwydion usa il suo bastone magico per trasmorfare alberi in guerrieri e aiutare i figli di D\u00f4n a vincere.\nIn una delle triadi inventate da Iolo Morganwg, Amaethon insegna magia a suo fratello Gwydion (questa triade viene considerata falsa).\nEtimologia.\nIl teonimo Amaethon pu\u00f2 derivare dal proto-celtico *\"Ambaxtonos\" (\"Grande Aratore\"), una forma accrescitiva di \"ambactos\" (da \"*ambhi-ag-to-\"). Ma pu\u00f2 anche derivare dal gallese \"amaeth\" (\"agricoltura\")."}
{"id": "2362773", "revid": "123456566", "url": "https://it.wikipedia.org/wiki?curid=2362773", "title": "Saggio sul principio di popolazione", "text": "Il Saggio sul principio di popolazione (\"An Essay on the Principle of Population\") \u00e8 un testo di sociologia pubblicato anonimamente nel 1798 sotto il nome fittizio di J.Johnson, in seguito identificato nel reverendo Thomas Robert Malthus.\nIl suo non \u00e8 stato il primo libro sulla popolazione, ma . La sesta edizione influenz\u00f2 la teoria sulla selezione naturale di Charles Darwin e Alfred Russel Wallace.\nUna parte fondamentale del libro \u00e8 dedicata alla legge pi\u00f9 famosa di Malthus; questa teoria dice che i tassi di crescita della popolazione dovrebbero contribuire a un aumento dell'offerta di manodopera che porter\u00e0 inevitabilmente alla percezione di salari pi\u00f9 bassi. Di conseguenza Malthus temeva che un aumentare continuo della popolazione avrebbe portato alla povert\u00e0.\nIl libro di Malthus ha avuto un impatto talmente immediato che ha alimentato il dibattito sulla dimensione delle popolazioni: in Gran Bretagna, infatti, ha portato al passaggio della legge sul Censimento del 1800. Questa legge permise lo svolgimento di un Censimento nazionale con cadenza decennale in Inghilterra, Galles e Scozia, a partire dal 1801 e tuttora in vigore.\nNel 1803 Malthus pubblic\u00f2 una revisione importante della sua prima edizione, a cui diede lo stesso titolo della seconda. La sua ultima edizione (la sesta) \u00e8 stata pubblicata nel 1826; tuttavia, nel 1830, egli pubblic\u00f2 una versione condensata nel \"Riepilogo sul principio della popolazione\" che comprende anche osservazioni critiche sul libro principale."}
{"id": "2362779", "revid": "6923", "url": "https://it.wikipedia.org/wiki?curid=2362779", "title": "Jean-Baptiste Loeillet", "text": "Biografia.\nStudi\u00f2 musica dapprima nella Cattedrale di Gand e successivamente a Parigi. \nNei primi anni del XVIII secolo si rec\u00f2 a Londra, dove suon\u00f2 nella \"Drury Lane Orchestra\", divent\u00f2 primo oboista del\nQueen's Theatre di Haymarket, flautista nell'orchestra del teatro dell'opera e ottenne l'incarico di insegnante di flauto, oltrech\u00e9 di clavicembalo.\nIl suo soprannome fu \"London Loeillet\" per distinguerlo da un altro famoso compositore, il suo primo cugino Jean Baptiste Loeillet di Gand; anche suo fratello minore Jacques Loeillet, fu un compositore. \nA Londra, il suo cognome veniva talvolta indicato come \"Lully\" o \"Lullie\", ma non c'era nessuna parentela con Jean-Baptiste Lully, il compositore francese di origini italiane.\nLe sue opere sono state pubblicate da John Walsh a Londra con il nome di John Loeillet.\nDiffuse negli ambienti musicali londinesi alcune musiche innovative, come quella di Arcangelo Corelli.\nHa avuto successo come musicista e come insegnante di clavicembalo e ha tenuto incontri musicali ogni settimana a casa sua. Le sue esibizioni furono ben accolte a Londra.\nSecondo il New Penguin Dictionary of Music, ha contribuito a rendere popolare il flauto in Inghilterra. \nIntorno al 1712 pubblic\u00f2 una raccolta di \"Lesons for harpsichord\" e, dal 1722 al 1729, diverse raccolte di sonate.\n\u00c8 morto a Londra.\nTra le sue composizioni, annoveriamo: Sonate a tre per flauto, oboe e basso, Sonate per flauto, \"Lesons for harpsichord\"."}
{"id": "2362780", "revid": "339392", "url": "https://it.wikipedia.org/wiki?curid=2362780", "title": "Elenco degli aeroporti francesi", "text": ""}
{"id": "2362783", "revid": "1543377", "url": "https://it.wikipedia.org/wiki?curid=2362783", "title": "Qatar ExxonMobil Open 1993", "text": "Il Qatar ExxonMobil Open 1993 \u00e8 stato un torneo di tennis svoltosi a Doha in Qatar dal 4 gennaio all'11 gennaio, 1993.\nIl torneo vide Boris Becker ottenere il suo primo titolo dell'anno, e il suo 51\u00b0 in carriera.\nVincitori.\nSingolare maschile.\n Boris Becker ha battuto in finale Goran Ivani\u0161evi\u0107 7-6 (7-4), 4-6, 7-5\nDoppio Maschile.\n Boris Becker / Patrik K\u00fchnen hanno battuto in finale Shelby Cannon / Scott Melville 6-2, 6-4"}
{"id": "2362784", "revid": "76963", "url": "https://it.wikipedia.org/wiki?curid=2362784", "title": "Charles Martin Loeffler", "text": "Biografia.\nImpar\u00f2 a suonare il violino con gli insegnamenti di un musicista tedesco nella piccola citt\u00e0 di Smjela vicino a Kiev. La sua famiglia si trasfer\u00ec dapprima in Ungheria, poi in Svizzera nel 1873. All'et\u00e0 di 14 anni, Loeffler decise di diventare un musicista e and\u00f2 a Berlino per studiare violino con Edouard Rappoldi, teoria con Friedrich Kiel, Joseph Joachim e Woldemar Bargiel. Successivamente and\u00f2 a Parigi per perfezionarsi con Joseph Lambert Massart, L\u00e9onard, Guiraud (composizione) e assimilare lo stile puro ed elegante della scuola francese. Si un\u00ec alla \"Pasdeloup Orchestra\" e all'orchestra privata del barone Paul von Derwies. \nLoeffler si identific\u00f2 con la cultura alsaziana e fu amareggiato dopo che suo padre, un chimico agricolo e autore di testi pervasi da ideali repubblicani, fu imprigionato nella fortezza di Ehrenbreitstein dalle autorit\u00e0 prussiane. Nel 1881 emigr\u00f2 negli Stati Uniti, dove si esib\u00ec in concerti orchestrali diretti da Leopold Damrosch, prima\ndi diventare membro della Boston Symphony Orchestra. Acquis\u00ec la cittadinanza statunitense nel 1887. Lasciata la Boston Symphony Orchestra nel 1903, si dedic\u00f2 alla composizione e all'insegnamento. Nel 1910 Loeffler si trasfer\u00ec a Medfield dove compr\u00f2 una casa, allev\u00f2 cavalli, si dedic\u00f2 alla letteratura classica e contemporanea e si appassion\u00f2 di gastronomia. In molte delle sue opere, Loeffler mostr\u00f2 il suo amore per timbri insoliti e combinazioni strumentali."}
{"id": "2362786", "revid": "1543377", "url": "https://it.wikipedia.org/wiki?curid=2362786", "title": "Martes zibellina", "text": "Lo zibellino (Martes zibellina ) \u00e8 un mammifero onnivoro appartenente alla famiglia Mustelidae.\nDistribuzione e habitat.\nUn tempo diffuso anche nell'Europa settentrionale, \u00e8 successivamente scomparso in quelle zone mentre si osserva nell'Asia nord-orientale, dove si ritrovano le sue sottospecie. Sono animali protetti, un tempo a rischio di estinzione. Oggi l'esportazione dalla Russia di zibellini vivi \u00e8 proibita e l'allevamento, per la pelliccia pregiata, \u00e8 monopolio dello Stato russo. Predilige le foreste di conifere.\nDescrizione.\nI maschi misurano 38-56 cm esclusa la coda, che invece raggiunge i 9-12; pesano fino a 1800 grammi. Le femmine raggiungono i 35-51 cm con una coda di 7.2-11.5. Il mantello invernale \u00e8 pi\u00f9 lungo e folto di quello estivo; inoltre la colorazione varia dal marrone scuro al marrone chiaro tra le diverse zone dell'areale. Questa variazione ha permesso la classificazione di sottospecie. Gli zibellini giapponesi (detti \u30af\u30ed\u30c6\u30f3 o kuroten) hanno macchie nere su zampe e piedi. Il mantello \u00e8 comunque sempre pi\u00f9 setoso di quello delle martore americane.\nGli zibellini ricordano la martora, dalla quale si distinguono per\u00f2 grazie al muso e alle orecchie pi\u00f9 allungati e la coda pi\u00f9 corta.\nBiologia.\nComportamento.\nVive in tane lungo le rive dei fiumi e nelle zone pi\u00f9 fitte dei boschi, spesso scavate tra le radici degli alberi. Ha l'abitudine di marcare il territorio con delle ghiandole odorifere poste sul suo addome. Tende a essere attivo soprattutto al crepuscolo.\n\u00c8 un ottimo arrampicatore.\nPredatori.\nI suoi principali predatori sono grandi carnivori come lupi, volpi, linci, tigri, ghiottoni, aquile e, talvolta, grossi gufi.\nAlimentazione.\n\u00c8 onnivoro; si nutre di civette, scoiattoli, roditori in genere, soprattutto in estate, ghiande e frutti, soprattutto in inverno. Talvolta segue le tracce di predatori pi\u00f9 grandi per trovare i resti dei loro pasti. Solo raramente cattura anche pesci.\nRiproduzione.\nDopo una gestazione di 245-298 giorni, la femmina partorisce da 1 a 7 cuccioli, alla nascita lunghi circa 10 cm per un peso di 25-35 grammi. Pu\u00f2 accoppiarsi con la martora \"(Martes martes)\", ma eccetto rari casi gli ibridi sono sterili.\nConservazione.\nGli zibellini sono stati oggetto di caccia fin dal medioevo a causa della loro pelliccia, considerata migliore di quella di molti altri animali perch\u00e9 a differenza delle altre si mantiene morbida in qualunque direzione venga accarezzata. La pelliccia di questo animale \u00e8 molto costosa.\nIn Inghilterra la pelliccia dello zibellino era molto apprezzata, anche da Enrico VIII d'Inghilterra, che ne ricevette da parte di Carlo V d'Asburgo una quantit\u00e0 dal costo pari a 400 \u00a3. In Italia Isabella d'Este la introdusse come accessorio di moda da portare sulle spalle o appeso alla cintura, come amuleto e simbolo di fecondit\u00e0. Era un oggetto lussuoso, a volte con parti in oro, come il muso dell'animale. Le dame dell'epoca lo ostentarono in numerosi ritratti, come quello di Isabella de'Medici e della dama nota coma Antea (Parmigianino).\nLa stola di pelliccia era portata sul fianco o appesa alla cintura dell'abito. Si pensava che favorisse la fertilit\u00e0 e i parti. Eleonora di Toledo ne possedeva quattro.\nQuando Gengis Khan spos\u00f2 la sua prima moglie, B\u00f6rte Ujin, a sua madre venne regalato un mantello di pelliccia di zibellino. Questo regalo venne considerato un dono molto generoso, non solo bello ma anche utile.\nLa pelliccia di zibellino continu\u00f2 a essere considerata la migliore in Russia fino alla scoperta delle lontre marine in Kam\u010datka, la cui pelliccia era ancora pi\u00f9 costosa. La pelliccia di zibellino era molto ambita dai nobili dell'Impero russo; infatti in quel periodo ne venivano esportati ben pochi.\nIn Russia la caccia divenne intensiva tra il diciannovesimo e il ventesimo secolo, causando un declino della specie che port\u00f2 cos\u00ec alla sospensione di 5 anni della caccia, nel 1935. In seguito la caccia durante l'inverno venne limitata. Questa regolamentazione riusc\u00ec a evitare il calo eccessivo del numero di animali.\nQuesta specie viene ora classificata come \"a rischio minimo\" (LC) perch\u00e9 la caccia non \u00e8 pi\u00f9 cos\u00ec frequente da poter rappresentare una vera minaccia."}
{"id": "2362788", "revid": "729019", "url": "https://it.wikipedia.org/wiki?curid=2362788", "title": "Ferrovia Martina Franca-Lecce", "text": "La ferrovia Martina Franca\u2013Lecce \u00e8 una linea ferroviaria italiana che collega Martina Franca a Lecce.\n\u00c8 gestita dalla FSE Srl che vi esercisce il servizio detto \"linea 2\".\nStoria.\nLa linea nacque dall'unione di due tratte, costruite in periodi diversi:\nNel 1931 la linea, come le altre delle \"Salentine\", fu assorbita dalle Ferrovie del Sud Est.\nA settembre 2021 inizieranno i lavori per elettrificare la linea, che si concluderanno entro il 2025, con i 50 milioni di euro destinati all'elettrificazione delle linee di FSE.\nCaratteristiche.\nLa linea \u00e8 lunga 102,588 km, a scartamento normale e binario singolo, in corso di elettrificazione."}
{"id": "2362789", "revid": "111006690", "url": "https://it.wikipedia.org/wiki?curid=2362789", "title": "Giovanni Liverati", "text": "Biografia.\n\u00c8 stato soprattutto un tenore ed un operista.\nStudi\u00f2 musica sotto la guida di Mattei per quanto riguarda la composizione e Gibelli per il canto.\nEsord\u00ec nel 1790 come operista con \"Il divertimento in campagna\", che fu rappresentata a Bologna l'anno seguente, e due anni dopo si esib\u00ec come tenore al Teatro Italiano di Barcellona e di Madrid.\nNel 1796, si trasfer\u00ec a Potsdam come maestro di cappella dell'Opera italiana. \nTre anni dopo assunse l'incarico di direttore del teatro Nazionale di Praga, che conserv\u00f2 fino al 1803.\nTra le sue varie attivit\u00e0, fu direttore d'orchestra a Trieste nel 1804, oltre ad insegnante di musica e di canto a Vienna negli anni che vanno dal 1805 al 1814; nella capitale austriaca fece rappresentare alcune sue opere e conobbe i compositori Haydn, Beethoven, Salieri, Gelinek, e i cantanti Vogl e Siboni. \nNel 1815 si spost\u00f2 nella capitale inglese con l'incarico di compositore del Theatre Royal.\nNel 1822 fu tra i primi membri della londinese Royal Academy of Music.\nNel 1831 venne rappresentata la sua ultima opera, intitolata \"Amore e Psiche\".\nNegli ultimi anni di vita insegn\u00f2 nell'Accademia di belle arti di Firenze.\nHa composto diciassette opere, oratori, cantate, quartetti, musica per canto."}
{"id": "2362790", "revid": "1442080", "url": "https://it.wikipedia.org/wiki?curid=2362790", "title": "Qatar ExxonMobil Open 1993 - Singolare", "text": "Il singolare del Qatar ExxonMobil Open 1993 \u00e8 stato un torneo di tennis facente parte dell'ATP Tour.\nBoris Becker ha vinto il torneo battendo in finale Goran Ivani\u0161evi\u0107 7-6 (7-4), 4-6, 7-5."}
{"id": "2362791", "revid": "709565", "url": "https://it.wikipedia.org/wiki?curid=2362791", "title": "Jenny Lind", "text": "Biografia.\nJenny era la figlia di Niclas Jonas Lind (1798-1858), un contabile, e di Anne-Marie Fellborg (1793-1856), un'insegnante. \nStudi\u00f2 musica a Stoccolma alla scuola di recitazione del Royal Dramatic Theatre, sotto la guida del maestro di canto Karl Magnus Craelius; nella capitale svedese esord\u00ec nel 1838, nel ruolo di Agata in \"Il franco cacciatore\" di Carl Maria von Weber.\nTre anni dopo si trasfer\u00ec a Parigi per effettuare studi di canto con Manuel Garc\u00eda figlio ed esibendosi all'Op\u00e9ra.\nVoce dolce, soave, ma robusta, con trillo saldissimo, agile, smaltata, la Lind fu per alcuni anni una delle cantanti pi\u00f9 desiderate d'Europa nel repertorio pi\u00f9 virtuosistico che segnava il passaggio dalla vocalit\u00e0 belcantistica a quella romantica di stampo grandoperistico.\nNon a caso nel 1844 soggiorn\u00f2 a Berlino, dove cant\u00f2 nell'opera di Giacomo Meyerbeer \"Feldlager in Schlesien\", nel 1846 ad Aquisgrana partecip\u00f2 al Festival della Musica del Reno Inferiore e nel 1847 cant\u00f2 in \"Roberto il diavolo\" di Meyerbeer all'Her Majesty's Theatre di Londra, poco prima di esibirsi nel medesimo teatro da protagonista nella prima assoluta dei \"Masnadieri\" di Verdi il 22 luglio 1847.\nSuccessivamente rientr\u00f2 in Svezia, prima di girare l'Europa.\nDal 1849 si occup\u00f2 esclusivamente di cantare ai concerti, e si rec\u00f2 anche oltreoceano: negli Stati Uniti tenne 93 esibizioni organizzate dall'imprenditore di spettacolo P. T. Barnum, per poi continuare con il proprio management. L'entusiasmo del pubblico fu cos\u00ec forte che la stampa americana coni\u00f2 il termine \"Lind mania\": l'artista guadagn\u00f2 in questa lunga tourn\u00e9e oltre 350.000$, parte dei quali donati in beneficenza. Il 6 febbraio 1852 spos\u00f2 il musicista tedesco Otto Goldschmidt, con il quale rientr\u00f2 in Europa nel 1855, soggiornando dapprima in Germania e successivamente a Londra, dove segu\u00ec il \"Bach-Choir\" diretto dal marito. \nIn questi anni ebbe tre figli e diede occasionalmente concerti nei successivi due decenni, stabilendosi in Inghilterra.\nDal 1882, per alcuni anni, fu professore di canto al Royal College of Music di Londra.\n\u00c8 stata membro della \"Royal Swedish Academy of Music\" dal 1840."}
{"id": "2362792", "revid": "599013", "url": "https://it.wikipedia.org/wiki?curid=2362792", "title": "Ronaldo Angelim", "text": "Caratteristiche tecniche.\nGiocava come difensore centrale.\nCarriera.\nClub.\nNato Porteiras, nella zona interna dello Stato di Cear\u00e1, Ronaldo Angelim ha giocato per Icasa, Juazeiro, Cear\u00e1 e Ituano agli inizi di carriera, e nel 2001 pass\u00f2 al Fortaleza, club nel quale gioc\u00f2 fino al 2005 vincendo quattro campionati statali e due secondi posti in S\u00e9rie B.\nNel 2006, Angelim fu messo sotto contratto dal Flamengo, dove ebbe anche alcune opportunit\u00e0 di giocare da titolare; nella seconda met\u00e0 del 2007, con l'arrivo dell'altro centrale F\u00e1bio Luciano, il difensore non ha pi\u00f9 lasciato il posto da titolare, visto che la coppia formatasi al centro della difesa era molto solida."}
{"id": "2362793", "revid": "484362", "url": "https://it.wikipedia.org/wiki?curid=2362793", "title": "B-90 Sarov", "text": "Il B-90 Sarov \u00e8 un sottomarino russo di nuova concezione. Identificato come Progetto 20120, si tratta di un battello a propulsione diesel-elettrica che utilizza un reattore nucleare come fonte di energia ausiliaria. Il \"Sarov\" \u00e8 il primo sottomarino di questo tipo costruito in Russia.\nSviluppo.\nLe origini del \"B-90\" possono probabilmente essere individuate negli anni sessanta, quando la \"NIKIET\" progett\u00f2 un reattore nucleare utilizzabile sui sottomarini convenzionali, in aggiunta al normale tipo di propulsione. Lo scopo era quello di consentire un'autonomia pi\u00f9 lunga a questo tipo di battelli. Negli anni, vennero condotti diversi esperimenti e realizzati un paio di prototipi (di cui almeno uno effettivamente installato). Negli anni ottanta, furono anche portati avanti un paio di progetti, denominati \"Romashka\" e \"Sargan\". Comunque, il \"B-90\" venne progettato dall'ufficio tecnico \"Rubin\" nel 1989, e la costruzione venne intrapresa presso il cantiere navale Krasnoe Sormovo, presso Ni\u017enij Novgorod, nello stesso anno. Successivamente, lo scafo fu trasferito a Severodvinsk, e qui completato nel locale cantiere Sevmash. Il completamento del battello venne annunciato dai responsabili del cantiere il 14 dicembre 2007, e lo scafo fu varato probabilmente tre giorni dopo. L'11 agosto 2008, il \"B-90\" entr\u00f2 ufficialmente in servizio con la Flotta del Nord. Risulta ancora impegnato nelle prove in mare.\nLa costruzione del \"B-90\" \u00e8 stata portata avanti con grande segretezza. Infatti, la prima volta che si venne a sapere dell'esistenza del sottomarino fu il 6 settembre 2007, ben 18 anni dopo l'inizio dei lavori. In quell'occasione fu rivelato per errore il nome del battello sul sito ufficiale della citt\u00e0 di Sarov. Anche se l'informazione fu subito rimossa e la marina militare russa neg\u00f2 qualsiasi commento, trapelarono anche alcune informazioni tecniche.\nQueste eccezionali misure di segretezza sono probabilmente giustificate dalle caratteristiche tecniche dell'impianto propulsivo del sottomarino.\nTecnica.\nIl \"B-90\" pu\u00f2 essere considerato un vero e proprio banco prova universale per lo sviluppo di tecnologie legate alla navigazione e ai sistemi d'arma subacquei. Dal punto di vista tecnico, pare che sia piuttosto simile ai classe Kilo di serie.\nLa propulsione \u00e8 assicurata da un normale motore di tipo diesel elettrico, che per\u00f2 utilizza come fonte di energia supplementare un reattore nucleare di tipo VAU-6. Come detto sopra, si tratta di un reattore risalente alla fine degli anni sessanta, di tipo imprecisato: infatti, pare si tratti di un BWR, ma altre fonti sostengono sia un PWR. Un primo prototipo di VAU-6, dalla potenza di 600\u00a0kW sarebbe stato realizzato nel 1971 e un secondo nel 1986. Uno di questi sarebbe stato sperimentato su un classe Juliett (modificato come \u00abProgetto 651E\u00bb). Questa combinazione di due sistemi propulsivi lo rende un sottomarino dalle caratteristiche praticamente uniche, oltre a consentirgli di rimanere in immersione per lunghissimi periodi.\nI costi di realizzazione non sono stati resi noti.\nUtilizzo.\nL'11 giugno 2009 \u00e8 stato comunicato che il \"B-90\" \u00e8 entrato in servizio operativo nella Flotta del Nord, dopo aver concluso le prove in mare. Si prevede che sar\u00e0 utilizzato come banco prova per lo sviluppo di tecnologie militari subacquee, come nuovi sistemi d'arma, impiantistica e, pare, anche di un nuovo reattore nucleare. Le esperienze condotte con il \"B-90\" potranno essere utilizzate su battelli sia con equipaggio, sia senza. Le sue caratteristiche lo rendono inoltre idoneo anche a missioni di spionaggio nelle acque artiche."}
{"id": "2362797", "revid": "121658", "url": "https://it.wikipedia.org/wiki?curid=2362797", "title": "Ida Isori", "text": "Biografia.\nHa studiato musica e canto sotto la guida di Barbieri e della Mellani; nel 1889 \u00e8 stata allieva di Ceccherini a Firenze nell'Istituto musicale, dove coltiv\u00f2 soprattutto il \u00abBel canto\u00bb.\nIl suo esordio risale al 1892 nel Trovatore rappresentato nella citt\u00e0 di Pisa; per altri tre anni cant\u00f2 nei teatri della penisola, mentre successivamente si rec\u00f2 in Francia e in Russia.\nNel 1900 si spos\u00f2 con il pianista Paolo Litta, con il quale fond\u00f2 la Societ\u00e0 musicale di \"libera estetica\" denominata Litta-Isori e dieci anni dopo inaugur\u00f2 una \"Scuola di Bel canto\".\nScrisse e cur\u00f2 numerosi libri con lo scopo di diffondere in tutta Europa la musica italiana ed il \u00abBel canto\u00bb, tra i quali annoveriamo il \"Ida Isori-Album Altitalienische Arien\" (1912), e l\"'Art du \u00abBel canto\u00bb\" (1913)."}
{"id": "2362799", "revid": "15756", "url": "https://it.wikipedia.org/wiki?curid=2362799", "title": "Gilfaethwy", "text": "Nella mitologia gallese Gilfaethwy era un figlio della dea D\u00f4n e fratello di Gwydion e di Arianrhod. Appare nel quarto ramo del Mabinogion come un personaggio minore, anche se funzionale alla trama. A differenza di sua madre e dei suoi fratelli, non sembra mostrare attributi magici o divini.\nMitologia.\nNel quarto ramo del \"Mabinogion\" suo zio Math fab Mathonwy, re del Gwynedd, deve tenere i suoi piedi sul grembo di una vergine a meno che non sia in guerra. Gilfaethwy s'innamora di Goewin, la vergine che regge i piedi di Math. Per lasciarla sola assieme a Gwydion ruba i maiali di Pryderi, re del Dyfed, causando una guerra con i regni confinanti. Mentre Math \u00e8 in guerra, Gilfaethwy ritorna di nascosto nel Gwynedd e rapisce Goewin. Quando Math scopre che Goewin non \u00e8 pi\u00f9 vergine, punisce i suoi nipoti condannadoli a trasformarsi per tre anni in una coppia di animali: il primo anno Gilfaethwy diventa una cerva e Gwydion un cervo; il secondo anno Gilfaethwy diventa un cinghiale e Gwydion una scrofa; il terzo anno Gilfaethwy diventa una lupa e Gwydion un lupo. Dalla loro unione nascono tre figli. Ognuno viene inviato alla nascita da Math che li fa diventare umani e li battezza: Hyddwn, Hychddwn e Bleiddwn. Dopo tre anni Math ritrasforma in uomini Gilfaethwy e Gwydion.\nRiferimenti successivi.\nGilfaethwy potrebbe essere il personaggio che ha dato origine al successivo Sir Griflet, uno dei Cavalieri della Tavola Rotonda del ciclo arturiano, che compare nel poema \"Erec e Enide\" come Griflet figlio di Do, anche se in questo caso Do (che deriverebbe da D\u00f4n), \u00e8 il padre del cavaliere e quindi un personaggio maschile. Il personaggio appare anche come \"Jaufr\u00e9\" nell'omonimo poema in lingua occitana."}
{"id": "2362801", "revid": "287204", "url": "https://it.wikipedia.org/wiki?curid=2362801", "title": "Volodymyr Tukmakov", "text": "Grande maestro dal 1972, vinse con la squadra sovietica il campionato del mondo per studenti per cinque volte consecutive dal 1966 al 1972, ottenendo nove medaglie d'oro, di cui quattro individuali. Partecip\u00f2 al campionato europeo a squadre nel 1973, 1983 e 1989, ottenendo cinque medaglie d'oro, tre di squadra e due individuali.\nPartecip\u00f2 a tredici campionati sovietici, ottenendo il secondo posto a Riga nel 1970 (dietro a Viktor Kor\u010dnoj), Baku 1972 (dietro a Michail Tal') e Mosca 1983 (dietro a Anatolij Karpov). Vinse il campionato ucraino nel 1970.\nAlle Olimpiadi di Salonicco 1984 realizz\u00f2 +5 =4 \u20131, vincendo la medaglia d'oro di squadra.\nTra gli altri migliori risultati i seguenti:\nFece da capitano alla vittoriosa squadra ucraina nelle Olimpiadi di Calvi\u00e0 2004."}
{"id": "2362802", "revid": "1543377", "url": "https://it.wikipedia.org/wiki?curid=2362802", "title": "Ethel Leginska", "text": "Biografia.\nFiglia di Thomas Liggins e di Annie Peck Liggins, che la incoraggiarono per lo studio del pianoforte. Il suo primo insegnante\nfu McFarren e dall'et\u00e0 di sei anni si esib\u00ec in pubblico.\nHa perfezionato i suoi studi musicali al Conservatorio Hoch di Francoforte, sotto la guida del pianista olandese James Kwast (1852-1927), di Hans Pfitzner, di Percy Grainger, di Otto Klemperer e di Bernhard Sekles.\nSuccessivamente, nel 1900, ha continuato i suoi studi a Vienna per tre anni con Teodor Leszetycki (egli stesso allievo di Czerny), dove ha approfondito le sue conoscenze di pianoforte.\nHa dato il suo primo concerto alla Queen's Hall di Londra all'et\u00e0 di sedici anni, sotto la direzione di Sir Henry Wood (1902).\nSu consiglio della cantante Maud Warrender, famosa all'epoca, trasform\u00f2 il suo nome con un suffisso slavo, Leginska; senza dubbio per ricordare i molti virtuosi della Polonia o della Russia. Manterr\u00e0 quindi questo nome per tutta la vita.\nSi mise in evidenza grazie ad una serie di concerti europei ed americani. Negli Stati Uniti fu allieva di Ernest Block e Goldmark.\nNel 1907, in Inghilterra, spos\u00f2 Roy Emerson Whittern, che frequent\u00f2 le lezioni di Leszetycki a Vienna nel 1904. Da questa unione nacque un figlio, Cedric (1908). Il marito gest\u00ec come manager la sua carriera per un paio di anni, ma la coppia si divise nel 1912 e divorzi\u00f2 nel 1916. \nLeginska si trasfer\u00ec a Londra nel 1923 per studiare direzione d'orchestra con Goossens e negli anni successivi fu una delle prime donne a dirigere prestigiose orchestre quali la \"Conservatoire Orchestra\" a Parigi, la \"London Symphony\" a Londra, la \"Berliner Philharmoniker\" a Berlino, la \"New York Symphony\" alla Carnegie Hall di New York.\nNel 1926 ebbe problemi di salute, e dopo aver consultato i medici, decise di interrompere la sua carriera concertistica per concentrarsi principalmente su direzione e composizione.\nNel 1938, visse a Londra e Parigi dove insegn\u00f2, prima di stabilirsi definitivamente a Los Angeles nel 1939.\nLavor\u00f2 come insegnante di pianoforte e tra i suoi studenti annoveriamo James Fields, Daniel Pollack e Bruce Sutherland.\nNel 1957 a Los Angeles, diede la prima della sua opera \"The Rose and the Ring\", scritta in precedenza, nel 1932.\nTra le sue composizioni, si ricordano: musiche orchestrali (\"Beyond the Fields we know\" e \"Sujets Barbares\"), quartetti per archi e pianoforte, 4 \"Poems\", 6 \"Nursery Rhymes\", pezzi per pianoforte."}
{"id": "2362806", "revid": "729019", "url": "https://it.wikipedia.org/wiki?curid=2362806", "title": "Hugues Miorin", "text": "Biografia.\nSeconda linea, proveniente dall'US Fumel, squadra della citt\u00e0 del Lot e Garonna di cui \u00e8 nativo, a 19 anni Miorin fu ingaggiato dal Tolosa; con il prestigioso club, in 15 stagioni vinse 7 titoli di campione di Francia e uno d'Europa (1996), inframmezzando la sua attivit\u00e0 di rugbista a quella di dirigente di un'impresa di informatica.\nEsord\u00ec in Nazionale nel 1996 contro la e fece parte della squadra che cedette in finale di Coppa FIRA 1995/97 all' (32-40) a Grenoble; vinse il Cinque Nazioni 1997 con il Grande Slam e partecip\u00f2 anche alla prima edizione a sei del torneo, nel , anno in cui disput\u00f2 la sua ultima gara internazionale, di nuovo contro la .\nTrasferitosi nel 2002 al Colomiers, in tale club Miorin smise la carriera agonistica e avvi\u00f2 quella tecnica, conducendo la squadra in coppia con Jean-Luc Sadourny; nel 2005 prese la conduzione tecnica del suo club originario, il Fumel.\nMiorin, appassionato di caccia, gestisce anche un soggiorno alberghiero in Argentina, nella provincia di Entre R\u00edos, destinato soprattutto a chi si reca in quei luoghi per l'attivit\u00e0 venatoria o anche per la pesca."}
{"id": "2362807", "revid": "23864664", "url": "https://it.wikipedia.org/wiki?curid=2362807", "title": "Cristoforo d'Assia", "text": ""}
{"id": "2362809", "revid": "767487", "url": "https://it.wikipedia.org/wiki?curid=2362809", "title": "Antimo Liberati", "text": "Biografia.\nStudi\u00f2 legge e \"belle lettere\", divenendo notaio nella sua citt\u00e0 natale. \nDal 1637 al 1643 fu in servizio alla corte di Vienna per l'imperatore Ferdinando III d'Asburgo e l'arciduca Leopoldo. \nIl 6 febbraio 1644 prese gli ordini minori a Foligno. \nNel 1650 circa si trasfer\u00ec a Roma, dove studi\u00f2 con Gregorio Allegri e, dopo la morte di quest'ultimo nel 1652, con Orazio Benevoli. \nDal marzo 1657 al novembre 1661 fu organista e maestro di cappella in S. Girolamo della Carit\u00e0. \nIl 20 novembre 1661 fu ammesso come contralto nella cappella pontificia, essendone eletto puntatore nel 1670 e maestro nel 1674 e di nuovo, eccezionalmente, per l'anno santo 1675, essendo reputato particolarmente esperto del cerimoniale papale. \nA Roma fu organista e maestro di cappella della chiesa nazionale tedesca di S. Maria dell'Anima, della SS. Trinit\u00e0 dei Pellegrini e delle SS. Stimmate di S. Francesco.\nPoco della produzione musicale di Liberati \u00e8 sopravvissuta; compose, tra l'altro, madrigali, cantate e oratori.\n\u00c8 noto per alcuni suoi scritti teorici: \"Lettera scritta \u2026 in risposta ad una del Sig. Ovidio Persapegi, 15 ottobre 1684\"; \"Epitome della musica\" (1666); \"Ragguaglio dello stato del coro de' cantori nella cappella pontificia\" e infine per una corrispondenza con il maestro di cappella bolognese Giovanni Paolo Colonna, in cui intervenne in difesa d'un passo di un'allemanda della Sonata terza dell'opera Seconda di Arcangelo Corelli, accusato di aver violato la regola del contrappunto che proibisce due quinte parallele tra le parti in un passo della composizione. Andrea Adami da Bolsena lod\u00f2 il Liberati affermando che fu \u00abbuon compositore, ed ottimo teorico. Coltiv\u00f2 le belle lettere, e di\u00e8 alle stampe una lettera in risposta al signor Ovidio Persapegi piena di notizie ragguardevoli intorno alla musica\u00bb."}
{"id": "2362810", "revid": "137928", "url": "https://it.wikipedia.org/wiki?curid=2362810", "title": "FCoCEE", "text": ""}
{"id": "2362811", "revid": "1123126", "url": "https://it.wikipedia.org/wiki?curid=2362811", "title": "Concattedrale del Santissimo Nome di Ges\u00f9", "text": "La concattedrale del Santissimo Nome di Ges\u00f9 \u00e8 la \"chiesa madre\" della diocesi, ossia la chiesa \"principale\" del patriarcato di Gerusalemme dei Latini ed \u00e8 la sede della cattedra del patriarca.\nDescrizione.\nCostruita nella sede patriarcale per volont\u00e0 del patriarca Giuseppe Valerga, la chiesa fu completata e consacrata nel venticinquesimo anniversario del ripristino del patriarcato latino a Gerusalemme, l'11 febbraio 1872.\nAl suo interno \u00e8 collocata la copia esatta della statua in bronzo di San Pietro venerata nella basilica di San Pietro in Vaticano.\nIn essa sono sepolti tutti i patriarchi latini, che si sono succeduti dal 1847 ad oggi, con l'unica eccezione del patriarca cardinale Filippo Camassei, morto in Roma il 18 gennaio 1921 ed ivi sepolto nella tomba del Collegio di Propaganda Fide nel cimitero del Verano."}
{"id": "2362819", "revid": "1543377", "url": "https://it.wikipedia.org/wiki?curid=2362819", "title": "Qatar ExxonMobil Open 1994", "text": "Il torneo Qatar Open '94 \u00e8 stato un torneo ATP svoltosi a Doha, Qatar svoltosi dal 3 gennaio al 10 gennaio 1994.\nStefan Edberg vinse il 1\u00ba titolo dell'anno e il 39\u00b0 in carriera.\nVincitori.\nSingolare maschile.\n Stefan Edberg ha battuto in finale Paul Haarhuis, 6-3, 6-2\nDoppio maschile.\n Olivier Dela\u00eetre / St\u00e9phane Simian hanno battuto in finale Shelby Cannon / Byron Talbot, 6-3, 6-3"}
{"id": "2362822", "revid": "580", "url": "https://it.wikipedia.org/wiki?curid=2362822", "title": "Ernst Lert", "text": "Biografia.\nEra il fratello del direttore Richard Lert, sposato con Vicki Baum. \nHa studiato storia della musica, pianoforte e canto all'Universit\u00e0 di Vienna. \nSi specializz\u00f2 come pianista, cantante e strumentista da concerti.\nNel 1909 ottenne l'incarico di \"regisseur\" (direttore) del teatro d'Opera di Breslavia; tre anni dopo biss\u00f2 lo stesso ruolo all'Opera di Lipsia, nel 1919 a Basilea e un anno dopo a Francoforte; nel 1924 entr\u00f2 a far parte dello staff di regia alla Scala e dal 1929 al Metropolitan di New York.\nDal 1936 al 1938 fu a capo del dipartimento dell'opera del \"Curtis Institute of Music\" e dal 1938, dopo essersi trasferito negli Stati Uniti, diresse il dipartimento dell'opera al \"Peabody Conservatory\", a Baltimora. \nSi specializz\u00f2 nella messa in scena delle opere di Mozart e di opere moderne. \nHa inoltre diretto la prima mondiale di \"Amelia Goes to the Ball\" di Gian Carlo Menotti, presentata il 1 aprile 1937 all'Accademia Musicale di Filadelfia.\nTra le sue composizioni, annoveriamo : romanze e drammi musicali.\nCome studioso di musica, Lert ha pubblicato diverse biografie su personaggi musicali degni di nota, tra i quali il musicista tedesco Otto Lohse, e ha scritto il libro \"Mozart auf dem Theater\", pubblicato nel 1918. Ha anche contribuito con articoli a numerose riviste, riviste musicali e giornali. \nScrisse il libretto per Il tenore di Hugo Weisgall (1952) e scrisse il libretto tedesco per \"Die Kavaliere von Ekeby\" (I cavalieri di Ekeb\u00f9) di Riccardo Zandonai."}
{"id": "2362824", "revid": "287204", "url": "https://it.wikipedia.org/wiki?curid=2362824", "title": "Qatar ExxonMobil Open 1994 - Singolare", "text": "Il singolare del Qatar ExxonMobil Open 1994 \u00e8 stato un torneo di tennis facente parte dell'ATP Tour 1994.\nBoris Becker era il detentore del titolo.\nStefan Edberg ha battuto in finale Paul Haarhuis 6-3, 6-2, aggiudicandosi il titolo"}
