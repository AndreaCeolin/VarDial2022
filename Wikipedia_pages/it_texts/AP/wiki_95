{"id": "2402315", "revid": "219110", "url": "https://it.wikipedia.org/wiki?curid=2402315", "title": "Biblioteca civica Romolo Spezioli", "text": "La Biblioteca civica Romolo Spezioli si trova a Fermo, nelle Marche meridionali.\n\u00c8 accolta nel \"Palazzo degli Studi\", in fondo a Piazza del Popolo. Collegato attraverso una loggetta aerea, il cosiddetto \"Passetto\", al Palazzo dei Priori, forma con quest'ultimo un unico complesso.\nStoria.\nLe vicende della Biblioteca Comunale di Fermo si legano alla storia della citt\u00e0 e, in particolare, all\u2019istituzione a Fermo di uno Studium, decretato con il Capitolare di Olona dall\u2019Imperatore Lotario I gi\u00e0 nell\u2019anno 825 e, dopo quasi cinque secoli di attivit\u00e0, riportato ad una rinnovata centralit\u00e0 da papa Bonifacio VIII con bolla del 16 gennaio 1303, atto che diventa di fondazione ufficiale dell\u2019Ateneo fermano, ove si decreta l\u2019insegnamento \u201cin Theologia, Jure Canonico ac Civili, Artibus, alia qualibet licita Facultate\u201d.\nDa qui, con successive bolle dei Papi Eugenio IV, Callisto III e, soprattutto, Sisto V, l\u2019Ateneo si vide riconosciuti benefici che ne ribadirono, tra alterne vicende, la sua centralit\u00e0. In particolare fu il marchigiano Papa Sisto V a restituire all\u2019Universit\u00e0 cittadina, elevando nel contempo la sede vescovile di Fermo ad arcivescovile metropolitana nonch\u00e9 sede cardinalizia, a garantire alla citt\u00e0, nel suo complesso, un considerevole sviluppo culturale. Dopo di lui lo Studium fu affidato ai Gesuiti che ne mantennero la conduzione fino al 1773, anno della soppressione della loro Congregazione.\nLe origini e il '600.\nLa biblioteca civica di Fermo nasce infatti nel 1688 grazie alla volont\u00e0 del cardinale Decio Azzolino il Giovane, fermano di origine, consigliere della regina Cristina di Svezia, accorto politico e grande amante delle lettere. Egli nel 1671 chiese al Consiglio generale del Comune un locale dove collocare la propria libreria, che voleva donare alla sua citt\u00e0 natale per soddisfare le esigenze della giovent\u00f9 studiosa. L'ambiente adatto fu individuato nel piano superiore del Palazzo dei Priori e, pertanto, il cardinale fece allestire a proprie spese la ex \"Sala delle Commedie\", cio\u00e8 la sala al secondo piano del Palazzo dei Priori all'epoca utilizzata per le rappresentazioni teatrali (odierna Sala del Mappamondo). La biblioteca personale del cardinale, cos\u00ec come quella ereditata dalla regina Cristina di Svezia, che lo aveva indicato quale erede universale, non arrivarono mai a Fermo, presumibilmente disperse dall\u2019erede del cardinale, il nipote Pompeo Azzolino.\nTuttavia l\u2019occasione che mosse l\u2019Azzolino fu, oltre che garantire alla citt\u00e0 la sua personale libreria, anche sbloccare la pratica di donazione della raccolta libraria del patrizio fermano Paolo Ruffo che aveva posto la clausola al Convento di san Domenico, destinatario della sua collezione, della destinazione ad uso pubblico della donazione. Nell\u2019impossibilit\u00e0 di ottemperare a tale richiesta, il legato dei padri Domenicani rinunci\u00f2 alla donazione a favore del Comune.\nLa donazione Romolo Spezioli e il '700.\nLa donazione libraria pi\u00f9 rilevante di questa fase fu quella intitolata a Romolo Spezioli (1642-1723). La ricchezza della sua biblioteca si lega al ruolo che egli ebbe, grazie all'amicizia col cardinale Azzolino, presso la corte della regina Cristina di Svezia, della quale divenne medico personale di corte. Gi\u00e0 nel 1703, a quasi quindici anni dalla scomparsa di Cristina di Svezia e nel pieno della sua attivit\u00e0, egli fece intendere la propria volont\u00e0 di donare alla citt\u00e0 natale tutti i suoi libri, tanto di medicina quanto d\u2019ogni altra materia: pose tuttavia, da uomo pratico qual era, la condizione che la Biblioteca civica venisse dotata di un bibliotecario, cosa alla quale il Consiglio dovette provvedere immediatamente, chiamando alla onorifica carica il fermano Nicola Cordella. Lo Spezioli si sent\u00ec di compiere l\u2019ennesimo atto di generosit\u00e0 nei confronti della ormai avviata Biblioteca civica, destinando ad essa - per volont\u00e0 testamentaria resa nota un anno dopo la sua morte, avvenuta nel 1723 - tutti i libri ancora in suo possesso.\nDall'800 ai nostri giorni.\nRispetto al nucleo originario (costituito dal lascito Ruffo), il patrimonio della Biblioteca civica si \u00e8 arricchito nel corso dei secoli successivi, grazie ad altre donazioni e ad acquisti. L\u2019acquisizione delle collezioni del medico di Cristina costitu\u00ec l\u2019apice della storia della Biblioteca civica di Fermo; a seguito delle vicende ad essa connesse la consistenza dei fondi si stabilizz\u00f2, non essendoci stati fino ai primi dell\u2019Ottocento altri incrementi al di fuori di pochi acquisti ed alcuni scambi bibliografici.\nIl XIX secolo, soprattutto dopo il 1860, segn\u00f2 una ripresa delle acquisizioni, frutto delle circostanze e delle occasioni pi\u00f9 diverse. In particolare vennero incamerate dal Comune le raccolte librarie conseguenti alla soppressione delle corporazioni claustrali e religiose.\nL'Ottocento.\nIl fondo pi\u00f9 rilevante che nel corso dell'Ottocento sia stato acquisito dalla Biblioteca fu quello dei fratelli Raffaele e Gaetano De Minicis. Alla morte di quest'ultimo, avvenuta nel 1871, nelle mani dell'erede rimaneva una grande ricchezza documentaria, costituitasi negli anni con sforzi economici e dedizione allo studio: le collezioni non erano soltanto librarie, ma di interesse archeologico, epigrafico, numismatico, artistico. Sempre per il meritorio intervento diretto del sindaco Trevisani, nel 1872 fu possibile alla citt\u00e0 acquistare i circa volumi della biblioteca di famiglia, nonch\u00e9 una parte delle raccolte archeologiche messe in vendita dagli eredi, attualmente conservata nelle varie collezioni museali civiche.\nDi fine Ottocento fu poi la pregiatissima acquisizione delle opere a stampa e dei disegni di propriet\u00e0 dell\u2019architetto fermano Giovanni Battista Carducci (1806-1878), che oggi costituiscono la quasi totalit\u00e0 del ricco fondo speciale Stampe e Disegni della Biblioteca di Fermo. Tra gli oltre disegni appartenuti all\u2019architetto si segnalano i gruppi di fogli di autori bolognesi e romani del XVII e del XVIII secolo, pi\u00f9 di mille studi di Fortunato Duranti di Montefortino (1787-1863) e numerosi disegni di vari protagonisti della stagione neoclassica (Mengs, von Maron, Cades, Giani, Pinelli, Minardi) raccolti a Roma dal Duranti stesso. Fra le stampe vanno annoverate derivazioni da Michelangelo, Raffaello e Tiziano di celebri incisori, quali - ad esempio - Marcantonio Raimondi e Agostino Veneziano, oltre a fogli dei Carracci, prove di Guido Reni e del Parmigianino, stampe di Durer. Il Carducci contribu\u00ec alla crescita delle collezioni civiche anche attraverso parte della sua ricca raccolta archeologica acquisita prima che l\u2019insieme dei reperti venisse smembrato.\nIl Novecento.\nLa donazione di don Gabriele Filoni, risalente al primo ventennio del Novecento, \u00e8 stata una delle acquisizioni pi\u00f9 importanti ai fini dell'incremento del fondo locale. Essa comprende infatti circa opuscoli, raccolti in miscellanea ed inventariati nel 1919, principalmente di materia artistica e storica fermana, nonch\u00e9 statuti e regolamenti di istituti cittadini, oltre che di argomento letterario, religioso e di diritto canonico.\n\u00c8 degli anni Quaranta l\u2019ingresso in Biblioteca della ricca raccolta libraria di Giulio Maranesi, complessivamente opere corredate di accurato inventario. Gli interessi di questo tipico erudito otto-novecentesco traspaiono molteplici dalle sue collezioni: antichit\u00e0, arte, filologia sono seconde soltanto alle edizioni geografiche che raccolse con la passione derivatagli dalla sua attivit\u00e0 principale di studioso della materia.\nDel 1958 \u00e8 invece la donazione voluta dagli eredi dei conti Gigliucci. Ricca di edizioni di opere letterarie italiane, francesi e latine, pubblicate tra il Cinquecento e l'Ottocento, la collezione ha una connotazione storico- umanistica, frutto della cultura e dell'impegno politico del suo creatore, il conte Giovanni Battista Gigliucci (1815-1893), deputato al Parlamento italiano nel 1874 e senatore nel 1889.\nNel 1996, per volont\u00e0 degli eredi, l'importante collezione del professor Alvaro Valentini entr\u00f2 a far parte della Biblioteca civica. La donazione \u00e8 composta da una sezione di carattere librario e da una documentale, sia di natura personale che professionale. La prima sezione del fondo \u00e8 consultabile dal pubblico, mentre l'altra \u00e8 conservata nei depositi della Biblioteca.\nDello stesso anno \u00e8 la donazione di Firmino Sifonia, professore e compositore italiano, composta da una raccolta di volumi di carattere musicale e letterario, oltre a dischi, spartiti e libretti d'opera.\nStruttura.\nLa \"Sala del Mappamondo\" e il Palazzo degli studi.\nL'odierna Sala del Mappamondo, che conserva il fondo pi\u00f9 antico della Biblioteca comunale di Fermo, fu realizzata dall'architetto fermano Adamo Sacripante. Entrando si notano la scaffalatura in noce a doppio ordine con ballatoio cinto da balaustra, il soffitto in abete a cassettoni e il mappamondo manoscritto, realizzato nel 1713 dall'abate Amanzio Moroncelli per la regina Cristina di Svezia. Il Palazzo dei Priori, sede della Sala, \u00e8 collegato, attraverso una loggetta a tre fornici, al Palazzo degli Studi, il cui piano nobile, precedentemente utilizzato dall'Universit\u00e0, ospita la parte pi\u00f9 moderna della Biblioteca.\nLa biblioteca ragazzi.\nInaugurata nell\u2019aprile 1998 \u00e8 collocata al piano terra della Biblioteca.\nPatrimonio.\nCon quasi 400.000 pezzi conservati, la Biblioteca Spezioli di Fermo \u00e8 per quantit\u00e0 e qualit\u00e0 tra le pi\u00f9 importanti d'Italia.\nLe sue collezioni comprendono codici pergamenacei, corali, incunaboli, cinquecentine ed opere a stampa successive nonch\u00e9 opuscoli in miscellanea e fondi documentari in fase di catalogazione. E ancora 816 periodici cessati, pi\u00f9 di stampe e disegni, una ricca collezione numismatica e il famoso \"Mappamondo\" manoscritto del fabrianese Amancio Moroncelli.\nPatrimonio librario: codici manoscritti (127); manoscritti (); volumi ed opuscoli (circa tra i quali 681 incunaboli e edizioni del Cinquecento); periodici: spenti 911, correnti 110; stampati musicali (non quantificati); disegni (); incisioni (); dipinti ad olio (12); ex libris (oltre 300); microfilms (57); miscellanee (); monete .\nFondi speciali librari: Fondo Romolo Spezioli (volumi a carattere prevalentemente storico medico); Fondo G. B. Carducci (costituito da stampe, incisioni e disegni di architettura); Fondo Gigliucci (volumi di genere prevalentemente letterario e storico con anche numerosi documenti manoscritti di interesse storico-politico); Fondo Maranesi (opere di geografia); Fondo Mannocchi (libri di ingegneria); Fondo Nibbi (opere originali in lingua inglese e francese); Fondo Polimanti (volumi relativi alla storia della medicina tra Ottocento e Novecento nonch\u00e9 raccolte giuridiche); Fondo Valentini (biblioteca prevalentemente letteraria e di storia della letteratura); Fondo Sifonia (volumi a carattere letterario, artistico e musicale con anche dischi e libretti d'opera).\nAltri fondi speciali. Fondi iconografici: Fondo G. B. Carducci (costituito da stampe, incisioni e disegni di architettura); Fondo Giorgetti (disegni e dipinti ad olio); Fondo Giovannelli (oltre 300 ex libris del donatore e di sua propriet\u00e0); Fondo Nardi (disegni, acquerelli e fotografie); Fondo Ugo D'Ambrosio (disegni, album); Fondo Bernetti - Evangelista (serigrafie). Fondo fotografico: interamente digitalizzato su n. 13 Cd rom, diviso in una sezione storica ed una moderna. Fondi musicali: Fondo Scorcelletti (libretti e varia documentazione musicale); Fondo Gigliucci (Libretti d'opera).\nFondi antichi e speciali.\nCodici.\nLa biblioteca possiede 127 codici manoscritti tra i quali eccellono:\nIncunaboli.\n681 incunabuli\nEdizioni del '500.\nCirca cinquecentine.\nStampe e disegni.\n disegni, incisioni.\nFondo numismatico.\nContiene principalmente monete coniate nel periodo di attivit\u00e0 della zecca fermana.\nFondo moderno.\nLe collezioni moderne sono organizzate in tre spazi: lo scaffale aperto, lo scaffale chiuso, il deposito. Presso le sale a scaffale aperto si conservano le pi\u00f9 recenti opere di consultazione, manualistica e saggistica suddivise tematicamente secondo la classificazione decimale DEWEY e la narrativa ordinata alfabeticamente per autore. Le opere autorevoli ed i classici delle singole materie di non recente pubblicazione sono sistemate nello scaffale chiuso. A deposito vengono conservate le doppie copie, le pubblicazioni di minore consultazione ed il materiale con datazione antecedente il 1950.\nProgetti.\nLa Biblioteca centro Sistema del POLO SBN-SIP partecipa stabilmente ad alcuni progetti nazionali ed internazionali come IGI (Indice Generale degli Incunaboli) delle Biblioteche d'Italia; EDIT 16 (Catalogo nazionale delle edizioni del XVI secolo stampate in Italia); BDI (Biblioteca digitale italiana); 15c Booktrade in MEI (Material Evidence in Incunabula); NpL (Nati per Leggere); NpM (Nati per la Musica)."}
{"id": "2402318", "revid": "1543377", "url": "https://it.wikipedia.org/wiki?curid=2402318", "title": "Duomo di Fermo", "text": "La Cattedrale Metropolitana di Santa Maria Assunta \u00e8 il principale luogo di culto cattolico di Fermo, nelle Marche, Chiesa madre dell'omonima arcidiocesi metropolitana.\nLa sua mole maestosa si eleva sul margine orientale del Girfalco, dove fu edificata in un'area che presenta un'interessante stratificazione di resti architettonici risalenti all'epoca romana e all'Alto Medioevo.\nStoria.\nDurante gli scavi effettuati negli anni 1934-35 sotto il pavimento del duomo furono infatti messi in luce resti murari di et\u00e0 imperiale con laterizi recanti bolli dell'et\u00e0 di Antonino Pio, e pi\u00f9 consistenti strutture murarie e pavimentali della basilica paleocristiana risalente al VI secolo. Quest'ultima, chiamata Santa Maria in Castello, era a tre navate divise in file di quattro colonne con presbiterio rialzato; delle decorazioni musive del pavimento rimane oggi in vista soltanto quella absidale, raffigurante due pavoni araldicamente disposti ai lati di un \"kantharos\" sormontato dal \"chrismon\", motivo dipendente dalla cultura ravennate. L'antica basilica, ampliata al tempo del vescovo Lupo (826-844), venne distrutta nel 1176 da Cristiano di Magonza, per ordine del Barbarossa.\nCinquant'anni pi\u00f9 tardi, la cattedrale veniva ricostruita da Giorgio da Como, come indica una lapide posta sulla facciata, recante la data 1227; dell'elegante struttura gotica rimangono oggi soltanto il prospetto e la torre campanaria.\nIntorno al 1781 l'arcivescovo Andrea Antonio Silverio Minucci fece demolire il resto della chiesa per ricostruirla, in un lasso di tempo di circa otto anni, in stile neoclassico su progetto di Cosimo Morelli con modifiche di L. Paglialunga.\nNel luglio del 1962 papa Giovanni XXIII la elev\u00f2 alla dignit\u00e0 di basilica minore.\nDescrizione.\nEsterno.\nLa facciata della cattedrale \u00e8 in pietra d'Istria, scandita da sottili lesene, e presenta al centro un elegante portale con fasci di colonne scolpite, sormontato da un'ampia cuspide racchiudente la statua della Vergine: in asse \u00e8 posto il grande rosone con dodici colonnine decorate con motivi tortili e a spina di pesce, desinenti in eleganti archi trilobati ravvivati da tessere musive policrome, opera dello scultore fermano Giacomo Palmieri (1348).\nSulla cuspide del portale \u00e8 il gruppo bronzeo dell\"'Assunta e Angeli\", del 1758.\nIl lato sinistro \u00e8 occupato dalla torre campanaria, il cui inserimento in corrispondenza della navata laterale ha forse determinato la caratteristica asimmetrica della facciata, il cui culmine non corrisponde alla posizione del portale e del rosone.\nLe campane pi\u00f9 antiche erano in ferro fin dal sec. VIII; si fusero in bronzo (rame e stagno in rapporto 4:1) con aggiunta di antimonio e piombo per rinforzare il suono. La loro benedizione era molto solenne e piena di segni, chiamata anche battesimo, in quanto simboleggiavano la voce di Dio. Sulla torre del duomo attualmente ci sono cinque campane, intonate per fare un concerto; sul tetto della cattedrale, troneggia dal 1423 la scultura di un gallo.\nInterno.\nL'interno della cattedrale appare nella sua conformazione attuale alla ricostruzione neoclassica operata da Cosimo Morelli nel XVIII secolo.\nLa chiesa \u00e8 a tre navate separate da archi a tutto sesto ed ha un doppio transetto. La navata maggiore e il transetto sono coperti con volta a botte cassettonata, mentre le navate minori con cupolette, anch'esse cassettonate.\nLa navata centrale termina con la profonda abside, all'interno della quale si trova il presbiterio, rialzato di alcuni gradini rispetto al resto della chiesa, riformato dopo il Concilio Vaticano II. Alle spalle dell'altare maggiore barocco, in marmi policromi, al di sopra del coro ligneo, vi \u00e8 il gruppo scultoreo dell'\"Assunzione di Maria in Cielo\". Nella settimana di Ferragosto l'Altare Maggiore viene adornato da una splendida tovaglia realizzata per la festivit\u00e0 della Madonna Assunta in Cielo realizzata presso il Monastero delle Monache Benedettine di Fermo dal 1914 al 1917. Il ricamo raffigura la processione che ancora oggi si svolge in occasione delle manifestazioni della Cavalcata dell'Assunta. Nella processione le diverse contrade offrivano in dono alla Vergine i frutti del loro lavoro.\nNella \"Cappella del Sacramento\" \u00e8 custodito il ciborio bronzeo realizzato nel 1570-71 da Girolamo Lombardo.\nOrgani a canne.\nOrgano Mascioni.\nSulla cantoria sulla parete sinistra dell'abside, entro un'apposita cassa lignea, si trova l'organo a canne Mascioni \"opus 322\", costruito nel 1914 utilizzando parte del materiale fonico del precedente strumento, opera di Gaetano Callido.\nL'organo, restaurato nel 2003, \u00e8 a trasmissione pneumatico-tubolare e la sua consolle ha due tastiere di 58 note ciascuna e pedaliera concava di 27 note. I registri sono in totale 20 con 1396 canne, delle quali 829 provenienti dallo strumento di Callido.\nOrgano Callido.\nNel transetto, a pavimento, si trova l'organo a canne Callido \"opus 398\", costruito nel 1803 per la chiesa dell'Angelo Custode e collocato nella cattedrale nel 2003, anno in cui \u00e8 stato restaurato da Michael Formentelli.\nLo strumento \u00e8 a trasmissione integralmente meccanica sospesa, con un'unica tastiera di 47 note con prima ottava scavezza e pedaliera a leggio di 17 note con prima ottava scavezza.\nCripta.\nLa cripta del Duomo di Fermo \u00e8 ricca di reliquie di santi e di opere d'arte.\nSposalizio della Vergine.\nLa tela attribuita a Ubaldo Ricci si pensa sia stata realizzata intorno al 1698.\nSarcofago paleocristiano.\nLa manifattura realizzata nel IV secolo \u00e8 stata riutilizzata come mensa d'altare. L'opera si compone di quindici figure, realizzate con la tecnica dell'altorilievo, disposte con molta cura e precisione. nella nicchia centrale il Cristo Logos riceve da Caino e Abele le primizie del frutto del loro lavoro. Le scene scolpite nelle due nicchie di sinistra fanno riferimento al miracolo di San Pietro che resuscita Tabita. Nella prima nicchia San Pietro accompagnato da un messo incontra le compagne di Tabita, nella seconda il Principe degli Apostoli stringe la mano della resuscitata. Nella prima nicchia di destra appaiono i soldati a guardia della prigione di San Pietro. Nella seconda nicchia di destra L'Angelo tenendo per mano San Pietro lo porta via dal carcere."}
{"id": "2402319", "revid": "7", "url": "https://it.wikipedia.org/wiki?curid=2402319", "title": "La Venexiana (film)", "text": ""}
{"id": "2402322", "revid": "144796", "url": "https://it.wikipedia.org/wiki?curid=2402322", "title": "Storia di Fermo", "text": "La storia di Fermo copre un arco temporale plurimillenario le cui origini si perdono nella protostoria e sono difficili da rintracciare con precisione. Reperti archeologici documentano l'esistenza dell'insediamento fin dall'et\u00e0 del bronzo nel contesto della civilt\u00e0 picena.\nOrigini.\nFermo comincia a svilupparsi sulla sommit\u00e0 del colle Sabulo, ad un'altezza di 320 m s.l.m. e a 6\u00a0km di distanza dal mare, in un'area che - per posizione fisica, visuale ed opere di fortificazione, ancora in parte visibili, - ha tutte le caratteristiche di un'acropoli.\nIl rinvenimento di almeno tre grandi necropoli villanoviane, a Fermo, e di altre nei territori immediatamente circostanti (Belmonte Piceno, Grottazzolina, Porto Sant'Elpidio), con ricchi corredi funerari tra cui una notevole quantit\u00e0 di \"elmi crestati\" in bronzo, consente di qualificare Fermo come una enclave o \"isola culturale villanoviana\", di cui poi la civilt\u00e0 etrusca ebbe a perdere in una seconda fase il controllo per sconfitta militare, per la difficolt\u00e0 di mantenere i legami o per assimilazione con le popolazioni locali.\nColonia romana.\nFermo fu una delle pi\u00f9 importanti colonie romane fin dal 264 a.C. con il nome di \"Firmum Picenum\". In tale anno i Romani, che quattro anni prima avevano sottomesso i Piceni, deducono a Fermo una colonia con il diritto di battere moneta. Fu edificata dai romani come stazione di guardia (per l'appunto \"fermo\") con lo scopo di controllare i Piceni e la loro capitale \"Asculum\" (l'odierna Ascoli Piceno). Nella seconda guerra punica, mentre le altre colonie latine si ribellano, Fermo \u00e8 tra le 18 che rimasero fedeli a Roma.\nUn'altra coorte fermana si copr\u00ec di gloria a Pidna, nel 170 a.C., nella guerra contro Perseo, re di Macedonia.\nNel 90 a.C. i fermani ottengono la piena cittadinanza romana dopo aver ospitato Strabone, come tutti gli italici, ben tre secoli prima dell'Editto di Caracalla (212 d.C.) che estese la cittadinanza romana a tutti gli abitanti dell'Impero; Cicerone li chiama a sua volta fratelli. Inoltre, nella guerra contro Marco Antonio nel 45 a.C., i fermani si distinsero inviando soldati e denaro, tanto che furono lodati da Cicerone in pubblica seduta dal Senato: \"...sono da lodare i fermani che sono stati i primi a disporre aiuti in denaro...\".\nIn periodo augusteo, nel 40 d.C. ha luogo la costruzione delle Cisterne romane che servivano per deposito e depurazione di acque destinate alla citt\u00e0 e al Navale fermano; sono tuttora presenti, intatte ed aperte al pubblico.\nDel periodo romano rimangono, inoltre, notevoli resti del Teatro romano, a nord del Girfalco (sommit\u00e0 del colle Sabulo).\nNotevoli i resti di mura nei pressi dell'abside della chiesa di San Gregorio, in via Vittorio Veneto, in via della Rocca, in via Porti e sul lato sinistro guardando l'abside di San Francesco (anche se quest'ultimo tratto potrebbe essere un riutilizzo).\nMedioevo.\nAssediata (544) e conquistata dai Goti di Totila (545), tra il 575 ed il 580 fu annessa al regno longobardo e verso la fine del X secolo divenne il centro e il capoluogo della Marca fermana (sotto la dominazione dei Franchi), che nella prima met\u00e0 del X secolo si estendeva dal Conero a sud del fiume Sangro in Abruzzo, dagli Appennini al mare Adriatico. Papa Urbano II nel 1095 viene a predicare a Fermo la prima crociata.\nDivenuto libero comune nel 1199, conobbe successivamente l'avvicendamento di diverse signorie fino agli inizi del XVI secolo. Nel 1256 i fermani sconfiggono gli ascolani presso il fiume Tronto; quattro anni dopo Ascoli Piceno batte Fermo a San Marco alle Paludi. Venti anni pi\u00f9 tardi, Ascoli \u00e8 a sua volta definitivamente sconfitta da Fermo, e nel 1286 deve obbedire a papa Onorio IV che gli proibisce ogni ulteriore guerra.\nNel 1331 con un colpo di stato divenne signore di Fermo Mercenario da Monteverde, che govern\u00f2 per dieci anni e domin\u00f2 come un tiranno. Papa Benedetto XII lo esort\u00f2 pi\u00f9 volte a sottomettersi all'autorit\u00e0 della Chiesa. Nel 1340, mentre cavalcava con sette compagni, venne assalito da alcuni congiurati e ucciso.\nEt\u00e0 moderna.\nLa rivolta del 1648.\nL'episodio storico che pi\u00f9 ha segnato l'epoca moderna a Fermo, \u00e8 la sanguinosa \"rivolta del pane\", all'inizio dell'estate 1648.\nLa vicenda riguarda la gestione degli approvvigionamenti pubblici e privati del grano. I magistrati della citt\u00e0 chiesero al vice-governatore milanese Uberto Visconti di Somma, che reggeva Fermo in nome del Governatore, il cardinal nipote Camillo Pamphili, di non inviare a Roma l'intero quantitativo di una quota straordinaria di grano richiesta dalla Camera Apostolica, in quanto le riserve per l'annata in corso facevano presagire per Fermo, e per il suo stato e provincia, una carestia: significava che la comunit\u00e0 cittadina non era in grado di provvedere alle esigenze di interi gruppi sociali, soprattutto quelli pi\u00f9 deboli, sino al futuro raccolto di grano. Il Visconti rifiut\u00f2 questa richiesta, stimando che le riserve dichiarate fossero inferiori a quelle reali.\nAll'alba fu avvistata in mare una nave; alcuni soldati entrarono in citt\u00e0: questi due fatti furono interpretati come ordini di esecuzione forzata del prelievo di grano. Fu la rivolta, scoppiata tra suoni di campane, rulli di tamburi e scorribande, la mattina di luned\u00ec 6 luglio 1648.\nIl colonnello Teodoro Adami fu ucciso. Il Visconti tent\u00f2 di riparare sul duomo e nei Cappuccini (all'epoca sul piazzale del Girfalco), ma poi decise di rifugiarsi nelle prigioni, senza pensare che dalla porta delle prigioni era facile entrare, ma difficile uscire. Fu individuato e trucidato: il suo cadavere fu esposto nella piazza. Sul Palazzo dei Priori fu issato lo stendardo, simbolo dell'autonomia della citt\u00e0, ultimo segno di un'epoca medievale ormai definitivamente tramontata.\nSingolarit\u00e0 della rivolta \u00e8 che ad essa parteciparono o dettero il loro appoggio molti nobili, irritati per la gestione delle risorse pubbliche e per il prelievo forzoso che colpiva anche le loro ricchezze ed il loro benessere economico. Su 9000 residenti, quando il legato papale, il genovese Lorenzo Imperiali, Governatore delle citt\u00e0 di Fano, Ascoli e Ferrara, creato poi cardinale nel 1652, arriv\u00f2 per ristabilire l'ordine e celebrare il processo, a Fermo mancavano 1000 persone, fuggite nelle campagne per timore di rappresaglie a \"fil di spada\". Anche alcuni notabili erano fuggiti in Dalmazia, a Fiume, per un esilio da cui non tornarono mai, lasciando i loro averi e le loro famiglie. In contumacia furono condannati: Andrea Altocomando, Piermatteo Raccamadoro, Tomaso Orlandi, Antonio Guerrieri, Leone Montani e Giovanni Bernardino Solimani.\nDopo essere stato catturato il 7 agosto nelle campagne, con 60 rubbie di grano e qualche capo di bestiame, qualche mese dopo Marco Paccarone fu giustiziato con alcuni popolani, ad uno dei quali il nobile fermano dette il coraggio di sottoporsi alla decapitazione; alcuni furono giustiziati con gli stessi metodi utilizzati durante la rivolta, il trascinamento. Furono demolite le case di alcuni condannati (il toponimo \"Case sfasciate\", ora \"Largo della rivolta\" esiste ancora), tra cui quella di Andrea Altocomando.\nLa repressione fu dura: le cariche pubbliche furono destituite. Cos\u00ec il papato ripristin\u00f2 l'ordine.\nPeriodo napoleonico.\nNel periodo napoleonico, Fermo fu capoluogo del Dipartimento del Tronto, uno dei tre dipartimenti in cui erano divise le Marche (gli altri dipartimenti erano quelli del Metauro con capoluogo Ancona e del Musone con capoluogo Macerata) e ad essa erano soggette Ascoli e, inizialmente, anche Camerino.\nDurante i moti risorgimentali del 1831 scoppiati tra le Legazioni dello Stato Pontificio anche la citt\u00e0 di Fermo fu coinvolta dall'insurrezione. Nel febbraio del 1831 s'instaur\u00f2 il Comitato provinciale di Fermo soverchiando (se pur per un breve periodo) le locali autorit\u00e0 ecclesiastiche. Dopo la soppressione della rivolta nazionale, a seguito dell'intervento militare austriaco, Fermo torn\u00f2 all'obbedienza della Santa Sede.\nEt\u00e0 contemporanea.\nCon il passare del tempo, anche per l'attaccamento dimostrato dalla popolazione e dalla classe dirigente (la nobilt\u00e0 locale) allo Stato pontificio e ai suoi esponenti locali (il cardinale Filippo de Angelis, arcivescovo di Fermo, fu arrestato due volte, nel 1849 e nel 1860, e la seconda volta rimase esiliato a Torino sino al 1866), la sfera di importanza di Fermo fu aspramente contrastata, tanto che all'unit\u00e0 d'Italia il territorio di Fermo fu accorpato nella provincia di Ascoli Piceno, pur mantenendo la sottoprefettura e pur avendo sempre un proprio bacino di influenza di circa 40 comuni nettamente distinto da quello di Ascoli (l'appellativo \"Piceno\" aggiunto ad Ascoli \u00e8 stato attribuito nell'anno 1862, dopo l'unit\u00e0 d'Italia), capoluogo alquanto decentrato e con interessi economici e territoriali ben diversi (ad es. soltanto l'area ascolana della provincia fu inclusa nella Cassa del Mezzogiorno, segnando un'ulteriore divaricazione tra le due aree).\nNonostante questa forma di pesante provincializzazione, che tendeva a renderla ancor pi\u00f9 marginale, Fermo \u00e8 stata protagonista nel secondo dopoguerra di una vigorosa ripresa culturale, sociale ed economica, che l'ha portata ad essere centro di studi superiori e capitale di un importante distretto calzaturiero e manifatturiero.\nCon la legge 11 giugno 2004, n. 147\n\u00e8 divenuta capoluogo dell'omonima nuova provincia."}
{"id": "2402323", "revid": "112950108", "url": "https://it.wikipedia.org/wiki?curid=2402323", "title": "Andrew Sean Greer", "text": "Biografia.\nNato a Washington nel 1970, figlio di due scienziati, ha studiato scrittura all'Universit\u00e0 Brown e dopo la laurea ha abitato a New York dove ha svolto svariati mestieri quali l'autista, il ma\u00eetre e l'autore televisivo.\nCompletati gli studi all'Universit\u00e0 del Montana, si \u00e8 trasferito a San Francisco \u00e8 ha iniziato a pubblicare racconti in riviste prima di esordire nel 2000 con la raccolta di short-stories \"How It Was for Me\".\nIn seguito ha pubblicato un'altra raccolta di racconti, \"La ballata di Pearlie Cook\", e alcuni romanzi di successo fra cui \"La storia di un matrimonio\" e \"Le confessioni di Max Tivoli\" vincendo il Premio Bottari Lattes Grinzane e il Premio Fernanda Pivano nel 2014.\nNel 2017 pubblica il romanzo \"Less\", che gli vale il Premio Pulitzer 2018 per la narrativa. Vive tra gli Stati Uniti e l'Italia.\nGreer \u00e8 dichiaratamente gay."}
{"id": "2402324", "revid": "367445", "url": "https://it.wikipedia.org/wiki?curid=2402324", "title": "Campo di concentramento di Ferramonti", "text": ""}
{"id": "2402327", "revid": "1005847", "url": "https://it.wikipedia.org/wiki?curid=2402327", "title": "Elezioni politiche a San Marino del 1974", "text": "Le elezioni politiche a San Marino del 1974 si tennero l'8 settembre per il rinnovo del Consiglio Grande e Generale.\nRisultati.\nLa maggioranza \u00e8 formata da PDCS e PSS.\nDopo alcune tensioni nella maggioranza, nel 1978 vengono indette elezioni anticipate."}
{"id": "2402332", "revid": "889336", "url": "https://it.wikipedia.org/wiki?curid=2402332", "title": "Carlos Chand\u00eda", "text": "Carriera.\n\u00c8 protagonista di una carriera prestigiosa a cui \u00e8 mancato per\u00f2 l'acuto rappresentato dalla partecipazione ad un Mondiale.\nHa diretto molti match in Primera Divisi\u00f3n de Chile, tre finali di Copa Libertadores (nel 2004, 2008 e 2009), una di Copa Sudamericana (nel 2004), e due di Recopa Sudamericana (nel 2005 e nel 2009).\nFu incluso nella lista dei pre-selezionati in vista dei . A questo scopo le sue capacit\u00e0 vennero testate a dovere in diversi tornei preparatori al Mondiale, come la FIFA Confederations Cup 2005 in Germania (dove diressa la semifinale Brasile-Germania), il Mondiale per club del 2005 in Giappone, o il Campionato mondiale di calcio Under-17 in Per\u00f9 del 2005 (da cui per\u00f2 venne escluso alla vigilia a causa dell'inefficienza nei test atletici di uno dei guardalinee a cui era abbinato).\nAl termine di questo tour de force arriv\u00f2 la convocazione ai Mondiali di calcio 2006, ma solo in veste di riserva e durante tutto il torneo avrebbe svolto solo le funzioni di IV Ufficiale.\nNel 2007 arbitra per la prima volta anche in occasione della Copa Am\u00e9rica (la massima manifestazione per nazioni del Sudamerica) in Venezuela dove gli viene assegnata una semifinale.\nAl termine del 2009 perde la qualifica di internazionale per raggiunti limiti d'et\u00e0."}
{"id": "2402333", "revid": "1305772", "url": "https://it.wikipedia.org/wiki?curid=2402333", "title": "Monte Nebin", "text": "Il monte Nebin (2.510 ) \u00e8 una montagna delle Alpi Cozie, situata sullo spartiacque tra la val Varaita e la val Maira, in provincia di Cuneo.\nCaratteristiche.\nSi trova sulla dorsale che, distaccandosi dallo spartiacque alpino principale in corrispondenza del monte Maniglia, scende fino al monte san Bernardo separando la val Varaita a nord dalla val Maira a Sud. La vetta \u00e8 sul confine tra i territori comunali di Sampeyre in valle Varaita, e di Stroppo in valle Maira.\nLa cresta principale in quest'area ha un andamento leggermente zigzagante. Dal colle di Sampeyre scende in direzione sud-est fino alla sommit\u00e0 del \"cugn di Goria\" (2384\u00a0m), poi, con andamento a semicerchio, piega verso est e raggiunge la \"bassa dell'Ajet\" (2310\u00a0m). Sempre con direzione generale est, la cresta risale, con leggera concavit\u00e0 verso sud, fino a raggiungere la vetta del monte Nebin. Qui piega a sud-est, scende leggermente e raggiunge la \"quota 2514\", da dove prosegue in direzione est-sud-est scendendo alla \"bassa di Rasis\" (2425\u00a0m); qui di nuovo assume una forma a semicerchio con concavit\u00e0 verso nord-est, e sale fino al \"monte Cugulet\" (2454\u00a0m). Un costone secondario dirama dalla vetta, scendendo in direzione nord verso il sottostante \"pian delle Baracche\".\nIl versante verso la val Maira \u00e8 costituito da pendii prativi uniformi, con pendenza non particolarmente evidente. Anche il settore settentrionale declina con pendio regolare verso il \"pian delle Baracche\", mentre il versante est del costone secondario che dirama dalla vetta, ed il versante lato val Varaita della cresta dalla vetta alla \"bassa di Rasis\" sono costituiti da pareti scoscese quasi verticali, che precipitano verso il sottostante \"pian Monbel\".\nLa sommit\u00e0 \u00e8 una cresta allungata erbosa, con qualche affioramento roccioso; in corrispondenza del punto pi\u00f9 elevato sorge una croce in traliccio di acciaio.\nDal punto di vista geologico, la montagna appartiene al \"complesso dei calcescisti ofiolitiferi\". La sommit\u00e0 \u00e8 costituita essenzialmente da calcari microcristallini lastroidi del Cretaceo inferiore. A sud-est, verso la \"bassa di Rasis\", affiorano metamorfiti di origine magmatica (prasiniti, metagabbri, metaporfiriti, metadiabasi), anch'esse attribuibili allo stesso periodo, mentre ancora oltre, verso il \"monte Cugulet\", si trova la massa principale dei calcescisti veri e propri. Una linea di faglia affiora in corrispondenza della \"bassa dell'Ajet\", con traccia disposta in direzione ENE-OSO; a nord della faglia, nell'anfiteatro del \"pian delle Baracche\", affiorano metamorfiti serpentinitiche (serpentiniti, serpentinoscisti, cloritoscisti).\nSul versante meridionale transita la \"strada dei cannoni\", un'antica strada militare che, dalla \"colletta di Rossana\", risale lo spartiacque tra le valli Varaita e Maira, tenendosi spesso sul lato di quest'ultima, raggiungendo il \"colle della Bicocca\". In particolare, in questa zona la strada, risalendo dal \"colle Birrone\", sale ad una quota di circa 2300\u00a0m, che mantiene alla base della montagna fino alla \"bassa dell'Ajet\", dalla quale prosegue verso il colle di Sampeyre.\nAscensione alla vetta.\nLa vetta \u00e8 raggiungibile con un facile percorso escursionistico, la via pi\u00f9 breve segue la cresta occidentale, partendo dal colle di Sampeyre o anche dalla \"bassa dell'Ajet\". Un percorso pi\u00f9 lungo, ma ugualmente facile, si sviluppa da \"Morinesio\", frazione di Stroppo in valle Maira: per sentieri si raggiunge la \"strada dei cannoni\", dalla quale, risalendo il pendio meridionale, si raggiunge la vetta.\nLa vetta \u00e8 raggiungibile anche con la neve, sia con le ciaspole che con gli sci."}
{"id": "2402335", "revid": "287204", "url": "https://it.wikipedia.org/wiki?curid=2402335", "title": "Sorana Cirstea", "text": ""}
{"id": "2402337", "revid": "6923", "url": "https://it.wikipedia.org/wiki?curid=2402337", "title": "Pink Elephant (sigarette)", "text": "La Pink Elephant \u00e8 una marca di sigarette di produzione olandese, commercializzate dalla multinazionale Heupink &amp; Bloemen Tabak, stessa produttrice delle Black Devil. Sono commercializzate nei Paesi Bassi, Spagna, Francia e Repubblica Ceca, in pacchetti da 20 sigarette aromatizzate alla vaniglia.\nEsistono due pacchetti distinti per queste sigarette:\nAspetto estetico.\nLa sigaretta, si presenta con una lunghezza standard , completamente rosata, con un cerchietto argentato tra il filtro e il tabacco aromatizzato alla vaniglia."}
{"id": "2402340", "revid": "1005847", "url": "https://it.wikipedia.org/wiki?curid=2402340", "title": "Elezioni politiche a San Marino del 1978", "text": "Le elezioni politiche a San Marino del 1978 si tennero il 28 maggio per il rinnovo del Consiglio Grande e Generale.\nRisultati.\nSi forma una maggioranza di sinistra composta da PSU, PSS e PCS."}
{"id": "2402343", "revid": "1851848", "url": "https://it.wikipedia.org/wiki?curid=2402343", "title": "Margherita Zalaffi", "text": "\u00c8 l'unica donna ad aver vinto medaglie olimpiche in due armi diverse.\nPalmar\u00e8s.\nIn carriera ha conseguito i seguenti risultati:\nRisultati.\nOltre alle vittorie elencate nel palmar\u00e8s, si ricordano questi risultati:"}
{"id": "2402344", "revid": "148107", "url": "https://it.wikipedia.org/wiki?curid=2402344", "title": "Saggio dell'anello bruno", "text": "Il saggio dell'anello bruno \u00e8 un metodo di ricerca analitica di anioni, in particolare nitriti e nitrati, presenti in un sale di composizione inizialmente sconosciuta.\nMetodo.\nDi seguito viene descritta la procedura da seguire per effettuare un'analisi di un sale attraverso il metodo dell'anello bruno:\nInterferenze.\nPer eseguire questo saggio bisogna essere sicuri che nella miscela del sale non siano contenuti bromuri o ioduri, perch\u00e9 questi creano interferenze, impedendo la distinzione di nitriti e nitrati da questi ultimi.\nSi consiglia quindi di seguire la sequenza di ricerca degli anioni in questo modo:"}
{"id": "2402354", "revid": "6923", "url": "https://it.wikipedia.org/wiki?curid=2402354", "title": "Log4j", "text": "In informatica Apache log4j \u00e8 una libreria Java, originariamente scritta da Ceki G\u00fclc\u00fc, ora parte del progetto \"log4j\" della Apache Software Foundation, uno dei possibili tool per la gestione dei log in ambiente Java insieme a: logback, SLF4J, le API Java per il logging, Apache Common Logging, tinylog ed altri.\nLargamente utilizzata in molte applicazioni Java, negli anni il suo sviluppo \u00e8 stato rallentato ed \u00e8 divenuta difficile da manutenere a causa della necessit\u00e0 di restare retrocompatibile con versioni molto vecchie di Java. Ha terminato il proprio ciclo di vita nell'agosto 2015 in favore del nuovo progetto \"log4j 2\" (si veda https://logging.apache.org/log4j/2.x/manual/index.html).\nUna qualunque applicazione Java necessita di scrivere un log. Al crescere della complessit\u00e0 dell'applicazione, la quantit\u00e0 di messaggi scritti in uno o pi\u00f9 log diventa pure complessa. Nel caso limite, possono insorgere problemi di prestazioni dovuti all'accumularsi di un numero di messaggi eccessivo. Log4j e gli altri possibili tool servono a meglio organizzare questo lavoro.\nIl 9 dicembre 2021 \u00e8 stata riportata una vulnerabilit\u00e0 0-day, chiamata \"Log4Shell\", che permette l'esecuzione arbitraria di codice in Log4j. Secondo alcuni si tratta della \"singola vulnerabilit\u00e0 pi\u00f9 grossa e pi\u00f9 critica dell'ultimo decennio\".\nLivelli di log.\nLa seguente tabella definisce i livelli dei log e i messaggi in log4j in ordine decrescente di severit\u00e0. La colonna di sinistra indica il livello di log designato e alla destra c'\u00e8 una breve descrizione.\nEsempio.\n&lt;?xml version=\"1.0\" encoding=\"UTF-8\"?&gt;\n&lt;!DOCTYPE log4j:configuration PUBLIC\n\"http://logging.apache.org/log4j/docs/api/org/apache/log4j/xml/log4j.dtd\"&gt;\n&lt;log4j:configuration&gt;\n &lt;!-- an appender is an output destination, such as e.g. the console or a file;\n names of appenders are arbitrarily chosen--&gt;\n &lt;appender name=\"stdout\" class=\"org.apache.log4j.ConsoleAppender\"&gt;\n &lt;layout class=\"org.apache.log4j.PatternLayout\"&gt;\n &lt;param name=\"ConversionPattern\"\n value=\"%d{ABSOLUTE} %5p %c{1}:%L - %m%n\" /&gt;\n &lt;/layout&gt;\n &lt;/appender&gt;\n &lt;!-- loggers of category 'org.springframework' will only log messages of level info or higher;\n if you retrieve Loggers by using the class name (e.g. Logger.getLogger(AClass.class))\n and if AClass is part of the springframework.org package, it will belong to this category --&gt;\n &lt;logger name=\"org.springframework\"&gt;\n &lt;level value=\"info\"/&gt;\n &lt;/logger&gt;\n &lt;!-- everything of spring was set to info but for class PropertyEditorRegistrySupport we do want\ndebug logging --&gt;\n &lt;logger name=\"org.springframework.beans.PropertyEditorRegistrySupport\"&gt;\n &lt;level value=\"debug\"/&gt;\n &lt;/logger&gt;\n &lt;logger name=\"org.acegisecurity\"&gt;\n &lt;level value=\"info\"/&gt;\n &lt;/logger&gt;\n &lt;root&gt;&lt;!-- the root category --&gt;\n &lt;!-- all log messages of level debug or more serious will be logged, unless defined otherwise --&gt;\n &lt;!-- all log messages will be logged to the appender 'stdout', unless defined otherwise --&gt;\n &lt;level value=\"debug\" /&gt;\n &lt;appender-ref ref=\"stdout\" /&gt;\n &lt;/root&gt;\n&lt;/log4j:configuration&gt;"}
{"id": "2402357", "revid": "287204", "url": "https://it.wikipedia.org/wiki?curid=2402357", "title": "Sagar (Karnataka)", "text": "Sagar \u00e8 una citt\u00e0 dell'India di 50.115 abitanti, situata nel distretto di Shimoga, nello stato federato del Karnataka. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 14\u00b0 10' 21 N e 75\u00b0 02' 03 E.\nSociet\u00e0.\nEvoluzione demografica.\nAl censimento del 2001 la popolazione di Sagar assommava a 50.115 persone, delle quali 25.158 maschi e 24.957 femmine. I bambini di et\u00e0 inferiore o uguale ai sei anni assommavano a 5.736, dei quali 2.889 maschi e 2.847 femmine. Infine, coloro che erano in grado di saper almeno leggere e scrivere erano 39.387, dei quali 20.730 maschi e 18.657 femmine."}
{"id": "2402359", "revid": "174925", "url": "https://it.wikipedia.org/wiki?curid=2402359", "title": "A\u1e63\u1e6dama\u1e43gala", "text": "A\u1e63\u1e6dama\u1e43gala (devan\u0101gar\u012b: \u0905\u0937\u094d\u091f\u092e\u0902\u0917\u0932) o a\u1e63\u1e6damangala, gli Otto Simboli di Buon Auspicio (tibetano: \u0f56\u0f40\u0fb2\u0f0b\u0f64\u0f72\u0f66\u0f0b\u0f62\u0f9f\u0f42\u0f66\u0f0b\u0f56\u0f62\u0f92\u0fb1\u0f51\u0f0d, \"bkra-shis-rtags brgyad\") dal sanscrito \"a\u1e63\u1e6da\", otto e \"ma\u1e43gala\", di buon auspicio, \u00e8 un insieme di simboli del Buddhismo indiano, diffusi anche in Tibet e, pi\u00f9 raramente, in Asia Orientale.\nGli a\u1e63\u1e6dama\u1e43gala traggono la loro origine dal mondo culturale indiano dove gruppi di oggetti simbolici venivano associati alla figura del sovrano e alla sua regalit\u00e0. Nel Buddhismo sono associati a diverse qualit\u00e0 e princ\u00ecpi.\nQuesti sono:\nSequenze diverse.\nOltre alla sequenza nota in India e Tibet esistono anche altre sequenze degli stessi simboli."}
{"id": "2402361", "revid": "287204", "url": "https://it.wikipedia.org/wiki?curid=2402361", "title": "Sathyamangala", "text": "Sathyamangala \u00e8 una suddivisione dell'India, classificata come \"census town\", di 11.399 abitanti, situata nel distretto di Hassan, nello stato federato del Karnataka. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 12\u00b0 57' 40 N e 76\u00b0 07' 14 E.\nSociet\u00e0.\nEvoluzione demografica.\nAl censimento del 2001 la popolazione di Sathyamangala assommava a 11.399 persone, delle quali 5.817 maschi e 5.582 femmine. I bambini di et\u00e0 inferiore o uguale ai sei anni assommavano a 1.113, dei quali 595 maschi e 518 femmine. Infine, coloro che erano in grado di saper almeno leggere e scrivere erano 9.191, dei quali 4.933 maschi e 4.258 femmine."}
{"id": "2402363", "revid": "889336", "url": "https://it.wikipedia.org/wiki?curid=2402363", "title": "Pablo Pozo", "text": "Carriera.\nInternazionale dal 2003 ha diretto in vari tornei della FIFA, e pi\u00f9 precisamente:\n- nell'agosto 2008 arbitra in occasione del torneo calcistico di , dove gli viene assegnata anche la semifinale Nigeria-Belgio;\n- nel dicembre 2008 viene convocato al Mondiale per club in Giappone: \u00e8 in questo periodo che giunge notizia della sua pre-selezione in vista del , unico rappresentante cileno tra i 38 arbitri rimasti in lizza;\n- nel giugno 2009 viene chiamato all'ultimo momento alla Confederations Cup in Sudafrica, per sostituire il paraguaiano Carlos Amarilla che aveva fallito i test atletici della vigilia a causa di un brutto infortunio (nel 2007, in occasione del Campionato mondiale di calcio Under-17 in Corea, era stato invece lui a dover essere sostituito a causa dell'inefficienza nei test atletici di uno dei guardalinee cileni a cui era stato abbinato);\n- nell'ottobre 2009 giunge la convocazione per dirigere al Mondiale Under 17 in Nigeria.\n\u00c8 stato nominato Miglior Arbitro del Cile nel 2008 e nello stesso anno viene anche designato dalla CONMEBOL per una semifinale di Copa Libertadores.\nNei primi mesi del 2009, al termine della partita di qualificazione ai Mondiali Venezuela-Colombia, viene accusato da alcuni giocatori colombiani di presunte frasi razziste pronunciate dall'arbitro cileno nei loro confronti durante l'incontro. Dopo un'indagine condotta dalla CONMEBOL (la Confederazione di calcio Sudamericana), non vengono rilevati riscontri alle accuse e Pozo torna regolarmente ad arbitrare.\nNel febbraio 2010 la FIFA ufficializza la sua convocazione ai mondiali in Sudafrica del 2010.\nGiunto in Sudafrica, viene inizialmente designato per la partita del gruppo C Algeria-Slovenia, in programma domenica 13 giugno, ma in seguito \u00e8 costretto a rinunciare a causa di un improvviso infortunio. Al suo posto la FIFA designa il guatemalteco Carlos Batres. Successivamente si ristabilisce dall'infortunio ed \u00e8 designato per una gara della seconda giornata della fase a gironi, ovvero Portogallo-Corea del Nord, partita valida per il gruppo G, e per una gara valida per il gruppo E, ovvero Olanda-Camerun.\nIl 31 dicembre 2010 decide di sua volont\u00e0 di porre fine alla carriera arbitrale, seppur ancora relativamente giovane.\nCollegamenti esterni.\nWeltFussball"}
{"id": "2402364", "revid": "287204", "url": "https://it.wikipedia.org/wiki?curid=2402364", "title": "Shaktinagar", "text": " \nShaktinagar \u00e8 una suddivisione dell'India, classificata come \"census town\", di 18.983 abitanti, situata nel distretto di Raichur, nello stato federato del Karnataka. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 16\u00b0 21' 46 N e 77\u00b0 20' 49 E.\nSociet\u00e0.\nEvoluzione demografica.\nAl censimento del 2001 la popolazione di Shaktinagar assommava a 18.983 persone, delle quali 9.842 maschi e 9.141 femmine. I bambini di et\u00e0 inferiore o uguale ai sei anni assommavano a 2.380, dei quali 1.221 maschi e 1.159 femmine. Infine, coloro che erano in grado di saper almeno leggere e scrivere erano 12.363, dei quali 7.310 maschi e 5.053 femmine."}
{"id": "2402365", "revid": "287204", "url": "https://it.wikipedia.org/wiki?curid=2402365", "title": "Siddapur", "text": " \nSiddapur \u00e8 una suddivisione dell'India, classificata come \"town panchayat\", di 14.049 abitanti, situata nel distretto del Kannada Settentrionale, nello stato federato del Karnataka. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 14\u00b0 20' 39 N e 74\u00b0 53' 53 E.\nSociet\u00e0.\nEvoluzione demografica.\nAl censimento del 2001 la popolazione di Siddapur assommava a 14.049 persone, delle quali 7.130 maschi e 6.919 femmine. I bambini di et\u00e0 inferiore o uguale ai sei anni assommavano a 1.586, dei quali 845 maschi e 741 femmine. Infine, coloro che erano in grado di saper almeno leggere e scrivere erano 10.874, dei quali 5.858 maschi e 5.016 femmine."}
{"id": "2402366", "revid": "60848", "url": "https://it.wikipedia.org/wiki?curid=2402366", "title": "Mady Mespl\u00e9", "text": "Biografia.\nMady Mespl\u00e9 studi\u00f2 pianoforte e canto al conservatorio di Tolosa, diplomandosi poi con medaglia d'oro. Inizi\u00f2 a suonare il pianoforte in un complessino di una sala da ballo, cosa che fece per un breve periodo, prima di trasferirsi a Parigi dove prese lezioni di canto dal soprano Janine Micheau.\nLa Mespl\u00e9 fece il suo debutto a Liegi nel gennaio 1953, nella \"Lakm\u00e9\" di L\u00e9o Delibes, un ruolo al quale rimase molto affezionata per tutta la sua carriera, cantandolo circa 145 volte. Lakm\u00e9 fu anche l'opera con la quale debutt\u00f2 al Teatro de la Monnaie a Bruxelles nel 1954. Decise subito di scegliere il suo repertorio nei ruoli lirici di soprano di coloratura di autori francesi, interpretando Olympia in \"Les contes d'Hoffmann\", Philline in \"Mignon\", Leila in \"Les p\u00eacheurs de perles\", Giulietta in \"Romeo e Giulietta\", Oph\u00e9lie in \"Hamlet\", \"Dinorah\", \"Manon\", Sophie in \"Werther\", etc.\nDebutt\u00f2 al Festival di Aix-en-Provence nel 1956, come Z\u00e9mire nell'opera di Gr\u00e9try, \"Z\u00e9mire et Azor\". \nLo stesso anno debutt\u00f2 all'Op\u00e9ra-Comique di Parigi con \"Lakm\u00e9\" e ne 1958 arriv\u00f2 all'Op\u00e9ra Garnier per cantare il ruolo di Constance nell'opera di Francis Poulenc, \"Dialogues des Carm\u00e9lites\". \nMa la piena consacrazione avvenne nello stesso teatro nel 1960 quando sostitu\u00ec Joan Sutherland in una nuova produzione di \"Lucia di Lammermoor\".\nFra gli altri ruoli di autori italiani interpret\u00f2 Amina in \"La Sonnambula\", Rosina in \"Il barbiere di Siviglia\", Norina in \"Don Pasquale\" e Gilda in \"Rigoletto\". \nNel 1961 \u00e8 Pauline nella premi\u00e8re scenica nel Th\u00e9\u00e2tre National de l'Op\u00e9ra-Comique di \"Princesse Pauline\" di Henri Tomasi.\nCant\u00f2 anche alcune opere del repertorio tedesco interpretando la regina della notte ne \"Il flauto magico\", Sophie in \"Der Rosenkavalier\", ed una acclamatissima Zerbinetta in \"Ariadne auf Naxos\" ad Aix-en-Provence nel 1966.\nMespl\u00e9 ebbe anche un'ottima carriera all'estero, cantando al Teatro Bol'\u0161oj di Mosca, alla Royal Opera House di Londra, al Teatro alla Scala di Milano, alla Metropolitan Opera di New York ed al Teatro Col\u00f3n di Buenos Aires.\nNel corso degli anni ' 60, Mespl\u00e9 apparve frequentemente alla televisione francese iniziando ad esplorare il repertorio dei giovani musicisti contemporanei. Charles Chaynes compose i suoi \"Four Poems of Sappho\" per lei, e nel 1963 ella cant\u00f2 la prima, in versione francese, dell'opera di Gian Carlo Menotti, \"The Last Savage\". Fu anche la prima a cantare la versione francese dell'opera di Hans Werner Henze, \"Elegy for Young Lovers\" nel 1965. Pierre Boulez scelse Mespl\u00e9 per l'esecuzione dell'opera di Arnold Sch\u00f6nberg, \"Jacob's Ladder\".\nNel corso degli anni settanta, inser\u00ec nel suo repertorio anche l'operetta, con una preferenza per Jacques Offenbach, con le opere \"La vie parisienne\", \"Orph\u00e9e aux Enfers\", e \"La Grande-Duchesse de G\u00e9rolstein\", con R\u00e9gine Crespin.\nMespl\u00e9 si ritir\u00f2 dai palcoscenici nel 1985 dedicandosi all'insegnamento a \"L'\u00c9cole Normale de Musique\" di Parigi ed al Conservatorio di Lione. Mespl\u00e9 ha lasciato una notevole discografia, costituita da recitals di opera e operetta, arie, opere complete di rara esecuzione come \"Fra Diavolo\" e \"Manon Lescaut\" di Auber, \"La fille de Madame Angot\" di Charles Lecocq, \"Les cloches de Corneville\" di Robert Planquette, \"Les saltimbanques\" di Louis Ganne, \"V\u00e9ronique\" di Andr\u00e9 Messager e \"Ciboulette\" di Reynaldo Hahn. La sua registrazione di \"Lakm\u00e9\", con Charles Burles e Roger Soyer, diretta da Alain Lombard, sar\u00e0 ricordata per sempre.\nNel 1987 la sua \"Viens, Mallika\" da \"Lakm\u00e9\" \u00e8 presente nella colonna sonora del film Chi protegge il testimone e nel 1995 ne Il presidente - Una storia d'amore.\nIl 14 luglio 2011 \u00e8 stata nominata membro della Legion d'Onore dal presidente Nicholas Sarkozy.\nArchetipo del soprano leggero di coloratura francese, Mady Mespl\u00e9 fu nota per la sua sicurezza tecnica, la sua raffinata musicalit\u00e0, e per il suo registro acuto esteso facilmente fino al La bemolle, oltre che per la sua presenza scenica."}
{"id": "2402367", "revid": "37401", "url": "https://it.wikipedia.org/wiki?curid=2402367", "title": "Asurbanipal", "text": ""}
{"id": "2402368", "revid": "580197", "url": "https://it.wikipedia.org/wiki?curid=2402368", "title": "Blackburn (Lothian Occidentale)", "text": "Blackburn \u00e8 una citt\u00e0 nel Lothian Occidentale vicina a Bathgate e a 5 miglia da Livingston. \u00c8 situata a circa 32 km da Edimburgo lungo la vecchia strada A8 tra Edimburgo e Glasgow.\nStoria.\nBlackburn significa \"corso d'acqua nero\", dall'Old English \"bl\u00e6c\" \"nero\" e \"burna\" \"corso d'acqua\". Il nome era registrato come \"Blachebrine\" nel 1152. Sviluppatasi nella rivoluzione industriale come citt\u00e0 della piccola industria, la citt\u00e0 di Blackburn si era originariamente caratterizzata come una citt\u00e0 di fabbricazione del cotone. \nNella met\u00e0 del XIX secolo divenne centro minerario carbonifero. I suoi pochi abitanti sono rapidamente aumentati partendo da 4302 del 1961 fino ad arrivare a 9000 nel 1965: ci\u00f2 fu il risultato delle opportunit\u00e0 lavorative offerta da Bathgate al nord e dell'immigrazione derivante dal Glasgow Overspill Plan. \nLa chiusura dello stabilimento della British Leyland nel 1986 contribu\u00ec al declino dell'area, unitamente alla distruzione di molte abitazioni costruite nel 1960. La stazione ferroviaria di Bathgate \u00e8 stata riaperta nel 1986 e ne \u00e8 derivato un incremento della popolazione di pendolari attratti dall'opportunit\u00e0 di raggiungere Edimburgo in 30 minuti.\nArchitetture religiose.\nNostra Signora di Lourdes \u00e8 una chiesa cattolica fondata a Blackburn. \u00c8 la chiesa dove lavora Susan Boyle come assistente laica.\nNel villaggio si trova anche la chiesa parrocchiale di Blackburn e Seafield. Il reverendo Robert Anderson \u00e8 l'attuale ministro del culto. Essa ha celebrato il centenario nel giugno 2008.\nIstruzione.\nLa citt\u00e0 \u00e8 rinomata per la \"St. Kentigern's Academy\", che \u00e8 un'ampia scuola secondaria, la quale attrae studenti da tutta la provincia.\nLa citt\u00e0 \u00e8 anche sede tre scuole elementari: Murrayfield Primary, Our Lady of Lourdes Primary, Blackburn Primary School, e una scuola speciale elementare/media di nome Pinewood School.\nBlackburn Academy, denominazione non ufficiale della scuola secondaria, \u00e8 stata chiusa nel 1991.\nSport.\nCalcio.\nIn citt\u00e0 ha sede la societ\u00e0 calcistica Blackburn United FC, che gioca al Murrayfield Park vicino al centro della citt\u00e0."}
{"id": "2402370", "revid": "1005847", "url": "https://it.wikipedia.org/wiki?curid=2402370", "title": "Elezioni politiche a San Marino del 1983", "text": "Le elezioni politiche a San Marino del 1983 si tennero il 29 maggio per il rinnovo del Consiglio Grande e Generale.\nRisultati.\nSi riconferma la coalizione di sinistra. Nel giugno 1986 si forma una nuova coalizione PDCS\u00a0\u2013 PCS."}
{"id": "2402372", "revid": "1544559", "url": "https://it.wikipedia.org/wiki?curid=2402372", "title": "Calcio Padova 1993-1994", "text": "Questa pagina raccoglie i dati riguardanti il Calcio Padova nelle competizioni ufficiali della stagione 1993-1994.\nStagione.\nIl Padova nel campionato di Serie B 1993-1994 si classifica al quarto posto con 43 punti, e ottiene la promozione nella Serie A (dopo 32 anni, l'ultima presenza risale al 1961-1962), dopo spareggio con il .\nIn Coppa Italia supera il Bologna per 2-1 al primo turno, quindi viene eliminata dalla Roma al secondo turno: pareggia 1-1 in casa e perde 1-0 all'Olimpico."}
{"id": "2402380", "revid": "287204", "url": "https://it.wikipedia.org/wiki?curid=2402380", "title": "Shahabad ACC", "text": " \nShahabad ACC \u00e8 una citt\u00e0 dell'India di 6.974 abitanti, situata nel distretto di Gulbarga, nello stato federato del Karnataka. In base al numero di abitanti la citt\u00e0 rientra nella classe V (da 5.000 a 9.999 persone). ACC \u00e8 la sigla di Associated Cements Company, azienda cementificia che ha qui uno dei suoi impianti.\nSociet\u00e0.\nEvoluzione demografica.\nAl censimento del 2001 la popolazione di Shahabad ACC assommava a 6.974 persone, delle quali 3.626 maschi e 3.348 femmine. I bambini di et\u00e0 inferiore o uguale ai sei anni assommavano a 605, dei quali 333 maschi e 272 femmine. Infine, coloro che erano in grado di saper almeno leggere e scrivere erano 5.596, dei quali 3.133 maschi e 2.463 femmine."}
{"id": "2402385", "revid": "767487", "url": "https://it.wikipedia.org/wiki?curid=2402385", "title": "Tandag", "text": "Tandag \u00e8 una municipalit\u00e0 di Quinta classe delle Filippine, caoiluogo della Provincia di Surigao del Sur, nella Regione di Caraga.\nIl \"Republic Act\" N. 9392 del 23 giugno 2007 aveva concesso a Tandag lo \"status\" di citt\u00e0; il 18 novembre 2008 la Corte Suprema delle Filippine ha per\u00f2 accolto un ricorso della \"Lega delle Citt\u00e0 delle Filippine\" annullando la trasformazione in citt\u00e0 di 16 municipalit\u00e0, tra cui Tandag.\nTandag \u00e8 formata da 21 baranggay:"}
{"id": "2402386", "revid": "436907", "url": "https://it.wikipedia.org/wiki?curid=2402386", "title": "Omen (The Prodigy)", "text": "Omen \u00e8 un singolo del gruppo musicale britannico The Prodigy, pubblicato il 16 febbraio 2009 come secondo estratto dal quinto album in studio \"Invaders Must Die\"."}
{"id": "2402388", "revid": "24417576", "url": "https://it.wikipedia.org/wiki?curid=2402388", "title": "Valle dei camini delle fate", "text": ""}
{"id": "2402389", "revid": "24417578", "url": "https://it.wikipedia.org/wiki?curid=2402389", "title": "Erosione eolica", "text": ""}
{"id": "2402391", "revid": "24417581", "url": "https://it.wikipedia.org/wiki?curid=2402391", "title": "Escursioni termiche", "text": ""}
{"id": "2402393", "revid": "116537836", "url": "https://it.wikipedia.org/wiki?curid=2402393", "title": "Zschopau", "text": "Zschopau \u00e8 una citt\u00e0 di abitanti della Sassonia, in Germania.\nAppartiene al circondario dei Monti Metalliferi ed \u00e8 capoluogo dell'omonima comunit\u00e0 amministrativa.\nZschopau possiede lo status di \"Grande citt\u00e0 circondariale\" (\"Gro\u00dfe Kreisstadt\").\nStoria.\nIl 1\u00ba gennaio 1999 alla citt\u00e0 di Zschopau venne aggregato il comune di Krumhermersdorf.\nGeografia antropica.\nAlla citt\u00e0 di Zschopau appartiene la frazione di Krumhermersdorf.\nAmministrazione.\nGemellaggi.\nZschopau \u00e8 gemellata con:"}
{"id": "2402395", "revid": "1005847", "url": "https://it.wikipedia.org/wiki?curid=2402395", "title": "Elezioni politiche a San Marino del 1988", "text": "Le elezioni politiche a San Marino del 1988 si tennero il 29 maggio per il rinnovo del Consiglio Grande e Generale.\nRisultati.\nViene confermata la maggioranza PDCS\u00a0\u2013 PCS. Nel marzo 1992 si forma una nuova coalizione tra PDCS e PSS."}
{"id": "2402396", "revid": "767487", "url": "https://it.wikipedia.org/wiki?curid=2402396", "title": "Ferdinando Storchi", "text": "Biografia.\nPrima di entrare nelle ACLI faceva parte dell'Azione Cattolica.\nGuid\u00f2 le ACLI dal 23 febbraio 1945 al 4 aprile 1954. Ebbe il pieno sostegno dell'Assistente ecclesiastico (mons. Luigi Civardi) ovvero il delegato pontificio che ha il ruolo di seguire ogni organizzazione cattolica riconosciuta.\nQuando le ACLI furono fondate nel 1944 da Achille Grandi, con l'attivo sostegno di Giovanni Battista Montini, come \u201cespressione della corrente cristiana in campo sindacale\u201d, l'urgenza del loro scopo principale, cio\u00e8 quello di coordinare e formare la componente cristiana del sindacato unitario, prevalse su ogni altro aspetto. Secondo l'insegnamento di Pio XII, compito delle ACLI era la formazione dei lavoratori cristiani che operavano nel sindacato. Alle ACLI, \u201ccellule dell'apostolato cristiano moderno\u201d era affidato il compito di formare i lavoratori cristiani sulla base della dottrina sociale della Chiesa.\nDopo la scissione sindacale in seguito all'attentato a Palmiro Togliatti (luglio 1948), il compito di coordinamento nei confronti della componente cristiana del sindacato si \u00e8 estinto, e a partire dal III Congresso nazionale (novembre 1950) le ACLI si definirono movimento sociale dei lavoratori cristiani. Negli anni della sua presidenza vanno gradatamente potenziandosi e sviluppandosi le attivit\u00e0 connesse alle finalit\u00e0 statutarie delle ACLI (educative, formative, religiose e soprattutto di gestione di servizi relativi ad attivit\u00e0 previdenziali, cooperativistiche e ricreative).\nFin dagli inizi degli anni Cinquanta, con il primo incontro nazionale di studi a Perugia, nell'estate del 1952, con la presidenza Storchi le ACLI cominciano a delineare in maniera pi\u00f9 approfondita la loro identit\u00e0 e la loro ragion d'essere, anche a seguito dei mutamenti nel frattempo intervenuti in ambito sindacale e politico. Le ACLI si definiscono come componente cristiana del movimento operaio e, pi\u00f9 in generale del movimento dei lavoratori."}
{"id": "2402397", "revid": "1005847", "url": "https://it.wikipedia.org/wiki?curid=2402397", "title": "Elezioni politiche a San Marino del 1993", "text": "Le elezioni politiche a San Marino del 1993 si tennero il 30 maggio per il rinnovo del Consiglio Grande e Generale."}
{"id": "2402398", "revid": "767487", "url": "https://it.wikipedia.org/wiki?curid=2402398", "title": "Lyndsey Rodrigues", "text": "Carriera.\nInizia la sua carriera come VJ di MTV, in seguito si trasferisce negli Stati Uniti per co-condurre il programma Total Request Live da New York City.\nDopo la chiusura del programma decide di tornare in Australia, dove continua a lavorare in tv per Nine Network e in radio.\nIl 7 aprile 2009 conduce insieme a Shane Crawford lo show World's Funniest Videos.\nVita privata.\nNel luglio del 2008 Rodrigues annuncia il fidanzamento con Chris Durlacher."}
{"id": "2402399", "revid": "2056951", "url": "https://it.wikipedia.org/wiki?curid=2402399", "title": "Stoya", "text": "Biografia.\nStoya \u00e8 nata nella Carolina del Nord da padre serbo e madre scozzese. Da bambina desiderava essere una ballerina e all'et\u00e0 di 3 anni inizia a prendere lezioni di danza. Frequenta le scuole da privatista e si diploma prima dei 16 anni. Successivamente si trasferisce nel Delaware, dove frequenta un semestre al Delaware College of Art and Design, ma \u00e8 costretta ad abbandonare gli studi a causa di alcuni problemi con le autorit\u00e0.\nSuccessivamente si trasferisce a Philadelphia, dove frequenta un corso estivo della University of the Arts. A Philadelphia svolge alcuni lavori tra i quali la segretaria, la distributrice di volantini e la go-go dancer. Stoya appare anche in molti video musicali di alcune band sconosciute di cui, secondo lei, nessuno sentir\u00e0 mai parlare. Nel maggio del 2009 Stoya dichiara che vorrebbe lasciare Philadelphia e trasferirsi a Los Angeles entro la fine dell'anno.\nCarriera.\nStoya inizia la sua carriera come modella, posando per un amico fotografo. Ci\u00f2 le permette di posare e lavorare per alcuni siti web di pornografia alternativa. Il sito godsgirls.com le propone di girare alcune scene softcore per un loro DVD. Stoya ha dichiarato di aver scoperto la pornografia grazie a un interesse per il BDSM e attraverso newsgroup fetish su internet.\nStoya ha preso parte a 2 DVD prodotti da Razordolls e ha avuto un cameo in 2 film della Vivid Alt prima di essere contattata dalla Digital Playground per una scena hardcore lesbo con Sophia Santi. Questa scena non \u00e8 mai avvenuta. Nell'agosto del 2007 ha avuto dei contatti con la dirigenza della Digital Playground che le ha proposto di girare una scena con un uomo in un film hardcore. Dopo un'attenta considerazione Stoya ha accettato. Nell'ottobre del 2007 ha firmato un contratto di esclusiva per 3 anni con la Digital Playground.\nLa prima scena girata da Stoya \u00e8 inclusa in \"Stoya Video Nasty\", film venduto in DVD e pubblicizzato come primo film in cui l'attrice girava una scena etero, anche se il primo film uscito per la Digital \u00e8 stato \"Jack's POV 9\". Stoya ha dichiarato che \"esplorare la mia sessualit\u00e0 davanti a una telecamera \u00e8 un'avventura divertente\". Nel 2009 ha vinto il prestigioso premio AVN \"Best New Starlet\" per la migliore attrice esordiente."}
{"id": "2402400", "revid": "73843", "url": "https://it.wikipedia.org/wiki?curid=2402400", "title": "Wei\u00dfwasser/Oberlausitz", "text": "Wei\u00dfwasser/Oberlausitz (lett.: \u00abWei\u00dfwasser/Alta Lusazia\u00bb; ufficialmente \"Wei\u00dfwasser/O.L.\"; in alto sorabo \"B\u011b\u0142a Woda\") \u00e8 una citt\u00e0 tedesca situata nel \"Land\" della Sassonia.\nAppartiene al circondario di G\u00f6rlitz ed \u00e8 amministrata dalla Verwaltungsgemeinschaft Wei\u00dfwasser/Oberlausitz.\nWei\u00dfwasser possiede lo status di \"Grande citt\u00e0 circondariale\" (\"Gro\u00dfe Kreisstadt\")."}
{"id": "2402403", "revid": "486946", "url": "https://it.wikipedia.org/wiki?curid=2402403", "title": "Naram Sin", "text": ""}
{"id": "2402404", "revid": "73843", "url": "https://it.wikipedia.org/wiki?curid=2402404", "title": "Wei\u00dfwasser", "text": ""}
{"id": "2402406", "revid": "73843", "url": "https://it.wikipedia.org/wiki?curid=2402406", "title": "Wei\u00dfwasser/O.L.", "text": ""}
{"id": "2402408", "revid": "1543377", "url": "https://it.wikipedia.org/wiki?curid=2402408", "title": "Windlesham Arboretum", "text": "Il Windlesham Arboretum si trova tra i paesi di Windlesham e di Lightwater, nella contea del Surrey, in Gran Bretagna, e un tempo ospitava la Scuola materna Frommow.\nCome arboreto \u00e8 di medie dimensioni e contiene oltre 22.000 alberi maturi e rari, laghi, monumenti, sorprese architettoniche di gusto romantico e una cappella: la St George's Chapel. Il ruscello Windle attraversa l'arboreto e alimenta i laghi. Attualmente l'arboreto \u00e8 privato, ma \u00e8 aperto gratuitamente al pubblico durante il giorno.\nAll'interno del Windlesham Arboretum sorgono alcune abitazioni, tra cui quella del Maggiore William Spowers, fondatore dell'arboreto. il parco \u00e8 molto apprezzato da coloro che vi risiedono all'interno, ma \u00e8 poco conosciuto al resto della popolazione.\nL'arboreto \u00e8 usato anche dalla societ\u00e0 di pesca con l'amo di Windlesham che, durante la stagione della pesca, ogni tanto organizza delle gare.\nNegli anni ottanta, la \"Surrey Heath Archaeological &amp; Heritage Trust\" ha condotto delle indagini archeologiche nell'arboreto, e sono state trovate monete e altri oggetti in terracotta risalenti all'Et\u00e0 del Ferro, e anche delle costruzioni agricole romano-britanniche."}
{"id": "2402410", "revid": "793215", "url": "https://it.wikipedia.org/wiki?curid=2402410", "title": "99 Bottles of Beer", "text": "99 Bottles of Beer (in italiano: \"99 bottiglie di birra\") \u00e8 un brano musicale tradizionale degli Stati Uniti e del Canada.\nHa un testo molto ripetitivo ed una lunga durata. Viene cantato solitamente dagli scolari durante i lunghi viaggi in autobus o dagli scout. \u00c8 derivato dal brano inglese \"Ten Green Bottles\".\n\u00c8 utilizzato anche come esempio per i principianti che imparano un nuovo linguaggio di programmazione, alla stessa stregua di Hello World!, per sperimentare in particolare le strutture For Next e Do Until."}
{"id": "2402411", "revid": "22475", "url": "https://it.wikipedia.org/wiki?curid=2402411", "title": "Bos grunniens", "text": "Lo yak (Bos grunniens ) detto anche bovino tibetano, \u00e8 un animale simile ad un grosso toro, ma con pelo pi\u00f9 folto e lungo. \u00c8 un mammifero artiodattilo appartenente alla famiglia Bovidae.\nDescrizione.\nAllo stato brado, gli esemplari maschi adulti raggiungono dimensioni imponenti, possono superare i 200\u00a0cm di altezza al garrese con una lunghezza di oltre 325\u00a0cm e pesano mediamente 1.000\u00a0kg, le femmine sono invece pi\u00f9 minute e meno massicce, pesando mediamente 300\u00a0kg. La sottospecie domestica ha dimensioni decisamente inferiori: i maschi pesano dai 350 ai 580\u00a0kg e le femmine hanno un peso compreso tra i 225 e i 255\u00a0kg.\nL'aspetto fisico \u00e8 caratterizzato da una folta pelliccia con lunghi peli con gradazioni di colore tra il marrone scuro e il nero, le corna sono grandi e allungate con una curvatura verso l'alto, un lungo ciuffo di peli ricopre parte della fronte, anche la coda \u00e8 ricoperta di lunghi peli. Le popolazioni addomesticate e selezionate dall'uomo presentano gambe pi\u00f9 corte, zoccoli pi\u00f9 ampi, la colorazione della pelliccia \u00e8 pi\u00f9 diversificata e va dal nero al bianco ed \u00e8 spesso chiazzata; le corna sono pi\u00f9 deboli e talvolta possono essere assenti del tutto.\nGli yak possiedono grandi polmoni, un numero elevato di globuli rossi ed una concentrazione di emoglobina pi\u00f9 elevata della maggior parte degli altri bovidi. Tutte queste caratteristiche permettono loro di vivere e di prosperare ad elevate altezze, cosa che gli altri bovidi non sarebbero in grado di fare per il clima e l'aria rarefatta.\nBiologia.\nComportamento.\nPer gran parte dell'anno, i maschi e le femmine vivono in gruppi separati. Mentre le femmine e i vitelli (inclusi occasionalmente i giovani maschi) formano grandi branchi, i maschi adulti trascorrono il loro tempo da soli o in piccoli gruppi. Durante la stagione degli accoppiamenti che inizia a settembre, i maschi raggiungono i branchi delle femmine. I maschi si contendono harem di femmine combattendo fra di loro spesso anche violentemente. Le femmine generalmente partoriscono in giugno.\nGli yak selvatici passano la maggior parte del loro tempo a pascolare; sono attivi principalmente durante il giorno. Vivono in branchi che possono variare in dimensioni da 20 a 200 individui, ma generalmente i maschi formano gruppi composti da 2 a 5 individui e da 6 a 20 capi per quanto riguarda le femmine. Durante le tormente di neve per proteggersi dal freddo si sdraiano uno accanto all'altro quasi a formare un cerchio, con la testa rivolta verso l'interno aspettando che le condizioni meteorologiche migliorino. Un altro aspetto interessante del comportamento degli yak selvatici \u00e8 che, per ragioni sconosciute, essi talvolta attaccano e uccidono i loro omologhi addomesticati.\nLa prospettiva massima di vita per uno yak \u00e8 di 25 anni.\nRiproduzione.\nAllo stato brado, la femmina partorisce un vitello all'anno, la gestazione dura circa 9 mesi, lo svezzamento dura un anno, la maturit\u00e0 sessuale viene raggiunta ad un'eta di 6-8 anni. Gli esemplari addomesticati di yak hanno invece un ciclo riproduttivo pi\u00f9 vario, slegato da stagioni riproduttive e la mucca talvolta pu\u00f2 partorire pi\u00f9 di un vitello all'anno.\n\u00c8 la femmina ad accudire la prole, questo \u00e8 dovuto al fatto che le femmine e i maschi selvatici trascorrono la maggior parte dell'anno in gruppi separati. I vitelli appena nati sono in grado di reggersi in piedi e di camminare dopo poche ore.\nDistribuzione e habitat.\nL'areale degli esemplari selvatici \u00e8 limitato all'altopiano tibetano, mentre gli esemplari addomesticati si trovano in una zona molto pi\u00f9 ampia dell'Asia centrale. Le specie selvatiche si sono estinte in Mongolia gi\u00e0 nel XVIII secolo e sono in pericolo anche in Tibet, a causa della caccia e dell'espansione della pastorizia.\nL'habitat dello yak pu\u00f2 variare, ma \u00e8 composto soprattutto da tre aree con vegetazione diversa: pascoli alpini, steppa alpina e steppa desertica. Ognuno di questi ecosistemi garantisce agli yak grandi aree ricche di prati, ma differiscono per il tipo di graminacee e di piccole arbusti che vi crescono, per la quantit\u00e0 di vegetazione disponibile, per la temperatura media e per le precipitazioni annue.\nIl loro habitat pu\u00f2 variare anche in funzione delle stagioni; nei periodi freddi in cui scarseggia il cibo, alcuni branchi compiono anche grandi migrazioni alla ricerca di erba, di muschi e di licheni. Tuttavia, gli yak non prediligono il clima caldo, preferendo invece le temperature pi\u00f9 fredde degli altopiani, zone nelle quali fanno ritorno non appena le temperature salgono. Gli esemplari allo stato brado negli ultimi decenni si sono sempre pi\u00f9 diffusi nelle steppe desertiche, le uniche zone dove non vengono disturbati dalle attivit\u00e0 umane, che in queste regioni sono limitate invece dalla necessit\u00e0 di disporre di terreni sufficientemente fertili e di precipitazioni.\nTassonomia.\nLo yak selvatico, \"Bos grunniens mutus\" (il maschio viene detto \"drong\", mentre per le femmine si utilizza il termine \"dri\" o \"nak\") vive sull'altopiano del Tibet, nel Pamir e alle pendici dell'Himalaya, fino a 6000 metri di altitudine. La variet\u00e0 domestica (\"Bos grunniens grunniens\"), di dimensioni leggermente inferiori, \u00e8 utilizzata come animale da soma e fornisce cuoio, carne, latte e lana. I suoi escrementi, seccati al sole in forma di mattonella, costituiscono un importante combustibile in alcune zone aride e quasi prive di vegetazione arborea. Molto comune l'incrocio con tori comuni (\"Bos taurus\"), ottenendo l'ibrido conosciuto come dzo, o \"dzopkio\", pi\u00f9 docile e gestibile.\nUtilizzo da parte dell'uomo.\nGli yak sono stati addomesticati da millenni. In Tibet sono un'importante risorsa per gli uomini essendo animali versatili che si prestano a vari usi: bestie da soma, animali da trasporto, forza da trazione in agricoltura; inoltre forniscono latte, carne, lana e pellicce. La loro struttura fisica \u00e8 estremamente adattata ad un ambiente montuoso, impervio e freddo; dispongono di ampi zoccoli e sono in grado di trasportare sul loro dorso grandi pesi a quote elevate; per questo gli abitanti del Tibet li utilizzano per trasportare merci. La pelliccia degli esemplari pi\u00f9 giovani viene utilizzata per l'abbigliamento, mentre il pelo lungo dell'adulto \u00e8 utilizzato per tessere coperte e tende. Inoltre, in alcune zone dove scarseggia la legna da ardere, il letame essiccato viene utilizzato come combustibile. Il latte dalle mucche viene utilizzato per produrre grandi quantit\u00e0 di burro e di formaggio.\nGli esemplari selvatici vengono invece cacciati per le pelliccia e la lana, ma anche per la carne. Nonostante in Cina sia un animale formalmente protetto, la caccia continua specialmente in inverno, quando per alcuni agricoltori locali gli yak costituiscono l'unica fonte di carne durante i mesi invernali.\nLo yak in Italia.\nDa alcuni anni l'alpinista Reinhold Messner ha importato prima a Solda e ora a Valle di Cadore alcuni yak, che attirano molti curiosi.\nNel mese di novembre del 2009 il ministro alle Politiche agricole Luca Zaia ha fatto s\u00ec che una mandria di 25 capi venisse importata dall'oriente e liberata in localit\u00e0 Chies d'Alpago, in Veneto e, ai piedi della foresta del Cansiglio: ci\u00f2 al fine di contrastare l'avanzata dei boschi, vista la capacit\u00e0 degli yak di mangiare i giovani alberi che pecore e mucche non gradiscono, e di pulire nel contempo il sottobosco prevenendo la formazione di incendi. L'intento \u00e8 di far fungere gli yak anche da attrazione turistica."}
{"id": "2402413", "revid": "73843", "url": "https://it.wikipedia.org/wiki?curid=2402413", "title": "Wei\u00dfwasser (disambigua)", "text": ""}
{"id": "2402415", "revid": "73843", "url": "https://it.wikipedia.org/wiki?curid=2402415", "title": "Wei\u00dfwasser (Sassonia)", "text": ""}
{"id": "2402416", "revid": "31886", "url": "https://it.wikipedia.org/wiki?curid=2402416", "title": "Dino Penazzato", "text": "Fu presidente nazionale delle Acli dal 4 aprile 1954 al 1\u00ba aprile 1960.\nNel 1953 fu eletto deputato per la DC e nel 1958 esponente della corrente progressista di \"Rinnovamento\".\nFu tra i teorici della compatibilit\u00e0 tra incarichi politici e quelli dell'associazione.\nSotto la sua guida le ACLI ebbero violenti attacchi da parte della Confindustria e di Luigi Gedda.\nNel 1966, in suo ricordo, fu intitolato un premio di pittura a Viterbo, mentre a Roma al quartiere Collatino gli fu intitolata una strada e la biblioteca comunale al civico 112."}
{"id": "2402418", "revid": "486946", "url": "https://it.wikipedia.org/wiki?curid=2402418", "title": "B\u011b\u0142a Woda", "text": ""}
{"id": "2402422", "revid": "1543377", "url": "https://it.wikipedia.org/wiki?curid=2402422", "title": "Elly Ameling", "text": "Biografia.\nStudi\u00f2 con Bodi Rapp, Jo Bollekamp, Sem Dresden e Jacoba Dresden-Dhont e successivamente canzoni classiche francesi con Pierre Bernac. Vinse il primo premio al \"Vocal Concours\" in 's-Hertogenbosch nei Paesi Bassi nel 1956 ed il \"Concorso internazionale di Ginevra\" nel 1958. \nDopo aver debuttato come cantante di concerto a Rotterdam nel 1953, cant\u00f2 per pi\u00f9 di 40 anni nei pi\u00f9 celebri centri culturali del mondo. Le sue frequenti esibizioni con le pi\u00f9 famose orchestre sinfoniche del mondo guidate da direttori come Sir Bernard Haitink, Rafael Kubel\u00edk, Carlo Maria Giulini, Benjamin Britten, Seiji Ozawa, Wolfgang Sawallisch, Kurt Masur, Sir Neville Marriner, Karl M\u00fcnchinger, Andr\u00e9 Previn, Edo de Waart e numerosi altri, la indicarono come una delle pi\u00f9 grandi cantanti del suo tempo.\nLa sua carriera \u00e8 stata principalmente impostata sull'esecuzione di lied con alcune escursioni nelle opere di Mozart e Haydn. Altro suo cavallo di battaglia sono state le canzoni del repertorio classico tedesco e francese. Esegu\u00ec anche musica da camera, opere e oratori. Negli Stati Uniti fece il suo debutto al Lincoln Center di New York nel 1968 e per l'opera nel 1974 nel ruolo di Ilia nell'\"Idomeneo\" di Mozart a Washington D.C.\nHa cantato anche musica contemporanea, particolarmente dei suoi connazionali Bertus van Lier e Robert Heppener. Ameling ha inciso pi\u00f9 di 150 albums vincendo numerosi premi, fra i quali \"The Edison Award\", il \"Grand Prix du Disque\" e il \"Preis der Deutschen Schallplattenkritik\". Per i servigi resi alla musica, Elly Ameling ha ricevuto quattro lauree \"honoris causa\" e nominata cavaliere nel 1971 dalla regina d'Olanda ricevendo l'\"Orde van Oranje Nassau\", e nel 2008 la pi\u00f9 elevata decorazione civile olandese, l'\"Order of the Netherlands Lion\".\nOggi Elly Ameling \u00e8 molto ambita, in tutto il mondo, per master classes per cantanti e accompagnatori."}
{"id": "2402423", "revid": "182193", "url": "https://it.wikipedia.org/wiki?curid=2402423", "title": "Sciusci\u00e0 (programma televisivo)", "text": "Sciusci\u00e0 \u00e8 stato un talk-show politico televisivo italiano condotto da Michele Santoro, andato in onda su Rai 1 e Rai 2 dal 2000 al 2002.\nOgni puntata comprendeva una serie di reportage di tematiche solitamente politiche e sociali.\nNell'annata 2000-2001 and\u00f2 in onda solo come reportage rispettivamente di marted\u00ec e gioved\u00ec in seconda serata, alternandosi col talk show \"Il raggio verde\"; l'edizione 2001-2002 \"de facto\" \"assorb\u00ec\" anche questo format, affiancando al suddetto momento un appuntamento del venerd\u00ec in prima serata, dal titolo \"Sciusci\u00e0 - Edizione straordinaria\".\nSospensione della trasmissione.\n\u00c8 stata una delle tre trasmissioni televisive criticate dal Presidente del Consiglio Silvio Berlusconi il 18 aprile 2002 con l'editto bulgaro, in quanto testimonianza dell'\u00abuso criminoso\u00bb che Santoro faceva della televisione pubblica.\nIl programma televisivo venne in seguito sospeso. Santoro lasci\u00f2 il programma il 20 aprile 2002, in un'edizione speciale dello stesso, cantando \"Bella ciao\", il celebre canto partigiano italiano.\nIn continuit\u00e0 di \"Sciusci\u00e0\" nacque nel 2006 \"Annozero\".\nAscolti della stagione 2001/2002.\nIl 7 giugno 2011 Michele Santoro ha pubblicato sul sito web di \"Annozero\" lo storico degli ascolti delle sue trasmissioni andate in onda su Rai 3 e su Rai 2.\n\"Sciusci\u00e0\" registr\u00f2 degli ascolti pari a 4.221.000 telespettatori con uno share del 17,72%, all'epoca Rai 2 nelle 24 ore faceva il 13,51% di share."}
{"id": "2402425", "revid": "287204", "url": "https://it.wikipedia.org/wiki?curid=2402425", "title": "Grand Prix SAR La Princesse Lalla Meryem 2009", "text": "Il Grand Prix SAR La Princesse Lalla Meryem 2009 \u00e8 stato un torneo femminile di tennis giocato sulla terra rossa..\n\u00c8 stata la 9\u00aa edizione del Grand Prix SAR La Princesse Lalla Meryem, che fa parte della categoria International nell'ambito del WTA Tour 2009.\nSi \u00e8 giocato a F\u00e8s in Marocco, dal 27 aprile al 2 maggio 2009.\nPartecipanti.\nAltre partecipanti.\nGiocatrici che hanno ricevuto una Wild card\nGiocatrici passate dalle qualificazioni:\nCampioni.\nSingolare.\n Anabel Medina Garrigues ha battuto in finale Ekaterina Makarova, 6\u20130, 6\u20131\nDoppio.\n Alisa Klejbanova / Ekaterina Makarova hanno battuto in finale Sorana C\u00eerstea / Marija Kirilenko, 6\u20133, 2\u20136, 10\u20138"}
{"id": "2402430", "revid": "486946", "url": "https://it.wikipedia.org/wiki?curid=2402430", "title": "Crescenzo martire", "text": ""}
{"id": "2402431", "revid": "1543377", "url": "https://it.wikipedia.org/wiki?curid=2402431", "title": "Milano-Sanremo 1908", "text": "La Milano-Sanremo 1908, seconda edizione della corsa, si disput\u00f2 il 5 aprile 1908, per un percorso totale di 283,4\u00a0km, e fu vinta dal belga Cyrille Van Hauwaert con il tempo di 11h33'00\".\nAlla partenza alle 5.45 (in ritardo di 45 minuti a causa di continui rovesci) a Milano erano presenti 48 corridori di cui 14 portarono a termine il percorso."}
{"id": "2402435", "revid": "6923", "url": "https://it.wikipedia.org/wiki?curid=2402435", "title": "Peugeot 3008", "text": "La Peugeot 3008 \u00e8 un'autovettura crossover di fascia media, prodotta a partire dal 2009 dalla casa automobilistica francese Peugeot. Nell'estate del 2016 \u00e8 iniziata la produzione della seconda generazione.\nStoria e profilo.\nPochissimo tempo dopo il lancio della Peugeot 308, la nuova Peugeot di segmento C, la casa francese dichiar\u00f2 di avere in programma un crossover SUV sulla base della 308 stessa. Due anni dopo il nuovo modello divenne realt\u00e0 e venne presentato al Salone dell'automobile di Francoforte con la denominazione inedita di \"3008\".\nPrima generazione (2009-2016).\nLa prima generazione, lanciata nel 2009, propose un particolare corpo vettura, a met\u00e0 strada fra una monovolume ed un SUV, fatto che la pose come uno dei pi\u00f9 classici esempi di crossover SUV. La gamma motori comprendeva unit\u00e0 a benzina e a gasolio, con cilindrate comprese fra 1.2 e 1.6 litri per i benzina e fra 1.6 e 2 litri per i diesel. A queste motorizzazioni si \u00e8 aggiunta in un secondo momento una particolare variante ibrida che accoppiava un motore diesel da 2 litri ad un motore elettrico da 37 CV che agiva sulle ruote posteriori. La \"3008 Hybrid4\", questo il suo nome, fu la prima vettura ibrida di serie nella storia ad accoppiare un motore a gasolio ad uno elettrico.\nSeconda generazione (2016-).\nNel maggio del 2016 \u00e8 stata presentata la seconda generazione della \"3008\", stavolta dalle linee pi\u00f9 aggressive e molto pi\u00f9 simile ad un SUV, senza pi\u00f9 influenze stilistiche provenienti da altri tipi di carrozzerie. La gamma motori rimane la stessa di quella utilizzata nell'ultimo periodo di produzione della precedente generazione, con in pi\u00f9 l'aggiunta di un 2 litri turbodiesel da 180 CV, nuova versione di punta della gamma che va a sostituire la precedente unit\u00e0 da 163 CV.\nLa Nuova Peugeot 3008 ha vinto il premio auto dell'anno 2017."}
{"id": "2402437", "revid": "991694", "url": "https://it.wikipedia.org/wiki?curid=2402437", "title": "Metalibro", "text": ""}
{"id": "2402439", "revid": "110157", "url": "https://it.wikipedia.org/wiki?curid=2402439", "title": "Placca di Juan de Fuca", "text": "La placca di Juan de Fuca (dal nome dell'omonimo esploratore) \u00e8 una placca tettonica situata nell'oceano Pacifico nordamericano. Si tratta di una placca relativamente piccola, compresa fra la placca pacifica e quella nordamericana.\nI suoi limiti geologici sono:\nLa placca di Juan de Fuca \u00e8, assieme alle placche di Gorda ed Explorer, uno dei resti dell'antica \"placca Farallon\", subdotta nel Giurassico sotto la placca nordamericana."}
{"id": "2402442", "revid": "767487", "url": "https://it.wikipedia.org/wiki?curid=2402442", "title": "The Weak-End Party", "text": "The Weak-End Party \u00e8 un cortometraggio muto del 1922, diretto e prodotto da Broncho Billy Anderson con Stan Laurel.\nProduzione.\nIl film fu prodotto dall'Amalgamated Producing Corporation.\nDistribuzione.\nDistribuito dalla Metro Pictures Corporation, il film - un cortometraggio di due bobine - usc\u00ec nelle sale cinematografiche USA il 2 ottobre 1922.\nNel 2007, la Looser Than Loose Publishing distribu\u00ec il film in DVD."}
{"id": "2402448", "revid": "1991", "url": "https://it.wikipedia.org/wiki?curid=2402448", "title": "A\u1e63\u1e6damangala", "text": ""}
{"id": "2402449", "revid": "1991", "url": "https://it.wikipedia.org/wiki?curid=2402449", "title": "Ashtamangala", "text": ""}
{"id": "2402450", "revid": "1991", "url": "https://it.wikipedia.org/wiki?curid=2402450", "title": "Otto Simboli di Buon Auspicio", "text": ""}
{"id": "2402456", "revid": "767487", "url": "https://it.wikipedia.org/wiki?curid=2402456", "title": "Mud and Sand", "text": "Mud and Sand (in italiano tradotto \"Fango e sabbia\") \u00e8 un cortometraggio muto del 1922, diretto da Gilbert Pratt e prodotto da Broncho Billy Anderson con Stan Laurel. \n\u00c8 una parodia del film \"Sangue e arena\" di Rodolfo Valentino.\nIl cortometraggio usc\u00ec il 13 novembre 1922.\nTrama.\nIn un paesino vicino a Madrid Rhubarb Vaselino decide di dare una svolta alla sua vita, cos\u00ec, consigliato dall'amico Sapo, decide di intraprendere la pericolosa carriera del torero.\nMentre tutti gli altri falliscono nella prova (compreso Sapo che viene ferito per primo), Vaselino riesce miracolosamente a uccidere il toro e diventa un campione.\nPoco pi\u00f9 tardi s'incontra con una sua vecchia compagna di classe di cui s'innamora perdutamente, e quella sera stessa prima della partenza per Madrid, i due s'incontrano e si baciano per la prima volta.\nTuttavia appena entra in un locale nella citt\u00e0, Rhubarb s'innamora di una danzatrice, e quella notte, mentre lei sale in camera sua, vengono scoperti dalla fidanzata e dalla famiglia di Rhubarb, che era appena arrivata.\nOrmai \u00e8 giunto il mattino e Rhubarb deve prepararsi per l'ultimo incontro della stagione, tuttavia la cerimonia non parte col piede giusto.\nInfatti Rhubarb, mentre viene acclamato dalla folla, apre per sbaglio la porta della stalla dei tori e viene inseguito fino all'interno dell'arena da un grosso toro infuriato.\nCome se non bastasse due toreri invidiosi di Vaselino, hanno fatto bere di nascosto al toro una bottiglia che lo fa scattare di colpo, facendo morire di paura il povero Rhubarb, per poi cadere in un sonno profondo.\nVaselino \u00e8 vincitore, quindi viene coperto da una moltitudine di cappelli e poi cade a terra sfinito."}
{"id": "2402457", "revid": "599013", "url": "https://it.wikipedia.org/wiki?curid=2402457", "title": "Antonio Pinilla", "text": ""}
{"id": "2402464", "revid": "31886", "url": "https://it.wikipedia.org/wiki?curid=2402464", "title": "Apicomplexa", "text": "Apicomplexa Levine, 1970 \u00e8 un subphylum di protozoi che comprende organismi endoparassiti, composti in gran parte da un'unica cellula, e dotati di strutture adatte a penetrare nelle cellule di altri esseri viventi e nutrirsene. Il loro nome (dal latino \"apex\" (sommit\u00e0) e \"complexus\" (proteso)) deriva dal cosiddetto \"complesso apicale\", una struttura cellulare fatta di fibrille, microtubuli o altri organelli cellulari con il quale questi organismi si introducono nelle cellule degli animali ospiti. In questo insieme sono raggruppate due classi, \"Sporozoea\", suddivisa a sua volta in tre sottoclassi \"Gregarinia\", \"Coccidea\" e \"Hematozoa\", e la classe \"Perkinsea\".\nQuesto gruppo di protozoi si riproduce sessualmente tramite cellule aploidi o tramite cellule diploidi. Il ciclo di vita di questi protozoi pu\u00f2 essere molto complesso e richiede diversi organismi ospite. All'interno di questo gruppo esistono numerosi protozoi di fondamentale importanza per l'uomo e diversi animali domestici in quanto portatori di numerose patologie umane e animali, quali la malaria provocata dai protozoi del genere \"Plasmodium\" e la toxoplasmosi provocata dal parassita \"Toxoplasma gondii\".\nForma e funzioni.\nIn generale la forma esterna di questi protozoi \u00e8 di difficile caratterizzazione e va dall'amorfismo (molto simile alle amebe) alla classica forma \"a goccia\". Nel periodo della riproduzione sessuale essi assumono una forma flagellare e i gameti possono variare in grandezza.\nInternamente la caratteristica pi\u00f9 importante \u00e8 data sicuramente dal complesso apicale posto nella parte anteriore ed \u00e8 composto di cinque parti. Da uno o pi\u00f9 \"anelli polari\", da un \"conoide\" posto all'interno dell'anello polare e composto da vari microtubuli a forma di serpentina, da una serie di \"micronemi\", ovvero organelli di forma tubulare che si sviluppano longitudinalmente, da altri organelli detti \"roptrie\" e infine da microtubuli subpellicolari che partono dall'anello polare e si dipanano verso l'interno del protozoo. Le funzioni specifiche di ogni organello che compone il complesso apicale sono tuttavia ancora in fase di studio e restano sconosciute. Tuttavia si ipotizza che le roptrie siano organi addetti alla secrezione di particolari sostanze che collaborano insieme agli altri organelli del complesso apicale per la penetrazione delle cellule dell'organismo ospite di questi parassiti."}
{"id": "2402465", "revid": "24418883", "url": "https://it.wikipedia.org/wiki?curid=2402465", "title": "Civilt\u00e0 ittita", "text": ""}
{"id": "2402468", "revid": "57342", "url": "https://it.wikipedia.org/wiki?curid=2402468", "title": "Topazia Alliata", "text": "Biografia.\nNasce a Palermo il 5 settembre 1913, figlia del principe Enrico Maria Alliata di Villafranca (5 luglio 1879 - 14 dicembre 1946), membro di una nota famiglia aristocratica siciliana di origine toscana, gli Alliata, proprietario dei vini \"Corvo\" e ultimo signore delle cantine di Casteldaccia.\nLa madre era l'aristocratica Oria Maria Amelia \"Sonia\" Ort\u00fazar Ovalle de Olivares (11 giugno 1892 - 11 agosto 1981), figlia di un diplomatico cileno. Nata e cresciuta a Parigi, Oria Sonia Ort\u00fazar fu da giovane una promettente cantante lirica, allieva di Enrico Caruso.\nTopazia cresce cos\u00ec in un ambiente familiare aristocratico ricco di stimoli culturali. Tuttavia, in un atteggiamento di rottura verso il suo ambiente, decide di percorrere una strada diversa: giovanissima aderisce infatti ad un movimento pittorico d'avanguardia ed espone quadri, non senza dare scandalo alla buona societ\u00e0 palermitana dell'epoca. I suoi amici vengono dal popolo, e si chiamano Nino Franchina e Renato Guttuso.\nLa famiglia aveva scelto per lei un conte inglese, ma Topazia preferisce un allora sconosciuto intellettuale fiorentino che sarebbe diventato uno dei pi\u00f9 grandi antropologi del Novecento: Fosco Maraini, e lo sposa a Firenze nel 1935. Insieme al marito e alla prima figlia, la futura scrittrice Dacia Maraini, si trasferisce in Giappone. A Sapporo nasce Yuki (per l'anagrafe italiana Luisa) nel 1939. A Tokyo nasce Antonella detta Toni nel 1941. A seguito dei fatti dell'8 settembre 1943, in quanto non aderente alla Repubblica Sociale Italiana, Topazia, con l'intera famiglia, \u00e8 internata in un campo di prigionia.\nDopo la guerra, nel 1946, torna in Sicilia, a Bagheria, e con la famiglia si trasferisce nella monumentale Villa Valguarnera. Lo stesso anno muore il padre e Topazia gli succede alla guida delle cantine di Casteldaccia. \u00c8 stata la creatrice del vino \"Colomba platino\", un bianco ancora oggi prodotto con il marchio \"Corvo\". In un momento estremamente difficile, nella Sicilia del dopoguerra, fa di tutto per risollevare le sorti dell'azienda ma nulla vale a impedirne la vendita, avvenuta alcuni anni dopo, nel 1959. Con lei finisce la storia secolare che legava la famiglia Alliata alle cantine di Casteldaccia.\nIn quegli anni Topazia Alliata \u00e8 vicina a Danilo Dolci, padre della nonviolenza e della lotta alla mafia, tuttavia senza mai aderire ufficialmente ad alcun partito politico.\nNel 1959 apre una galleria d'arte a Trastevere, la \"Galleria Topazia Alliata\", dove espone pittori dell'avanguardia.\nHa preso parte alla fondazione del Museo Guttuso di Bagheria.\nMuore a Roma il 23 novembre 2015 all'et\u00e0 di centodue anni.\nIl suo corpo \u00e8 sepolto accanto a quello del padre Enrico, nel cimitero di Casteldaccia."}
{"id": "2402469", "revid": "1305772", "url": "https://it.wikipedia.org/wiki?curid=2402469", "title": "The Narrow Way", "text": "The Narrow Way \u00e8 una suite musicale dei Pink Floyd, composta dal chitarrista del gruppo David Gilmour per l'album Ummagumma. In realt\u00e0, rispetto alle altre suite presenti sull'album (\"Sysyphus\" e \"The Grand Vizier's Garden Party\"), la composizione di Gilmour presenta una certa soluzione di continuit\u00e0 fra le sue parti, cos\u00ec che in questo caso \u00e8 forse pi\u00f9 corretto parlare di tre brani differenti, anche se essi sono sempre incentrati sulle trame della chitarra.\nLa prima parte \u00e8 costruita su una variazione in Re maggiore di arpeggi di chitarra acustica, e deriva da un nucleo che il gruppo aveva gi\u00e0 da qualche tempo nel repertorio.\nUna progressione di chitarra distorta introduce alla seconda parte, pi\u00f9 aggressiva della prima e delineata da un riff vorticoso e fortemente psichedelico.\nLa terza parte, l'unica con la presenza di una voce (quella di Gilmour), parte da una tenue base di organo e chitarra, e genera col cantato di Gilmour un'atmosfera calda e sognante. Il pezzo era gi\u00e0 presente nelle scalette di numerosi concerti dei Pink Floyd prima dell'incisione del disco, ma il testo, per la cui stesura Gilmour si trov\u00f2 in difficolt\u00e0, \u00e8 grossomodo originale."}
{"id": "2402470", "revid": "1005847", "url": "https://it.wikipedia.org/wiki?curid=2402470", "title": "Elezioni politiche a San Marino del 1998", "text": "Le elezioni politiche a San Marino del 1998 si tennero il 31 maggio per il rinnovo del Consiglio Grande e Generale."}
{"id": "2402473", "revid": "114300666", "url": "https://it.wikipedia.org/wiki?curid=2402473", "title": "Schkeuditz", "text": "Schkeuditz \u00e8 una citt\u00e0 di 18.150 abitanti della Sassonia, in Germania.\nAppartiene al circondario della Sassonia Settentrionale.\nSchkeuditz si fregia del titolo di \"Grande citt\u00e0 circondariale\" (\"Gro\u00dfe Kreisstadt\").\nAmministrazione.\nGemellaggi.\nSchkeuditz \u00e8 gemellata con:"}
{"id": "2402474", "revid": "1005847", "url": "https://it.wikipedia.org/wiki?curid=2402474", "title": "Elezioni politiche a San Marino del 2001", "text": "Le elezioni politiche a San Marino del 2001 si tennero il 10 giugno per il rinnovo del COnsiglio Grande e Generale."}
{"id": "2402475", "revid": "1305772", "url": "https://it.wikipedia.org/wiki?curid=2402475", "title": "Miseno", "text": ""}
{"id": "2402478", "revid": "1305772", "url": "https://it.wikipedia.org/wiki?curid=2402478", "title": "Score to a New Beginning", "text": "Score to a New Beginning \u00e8 il terzo album in studio del gruppo musicale symphonic power metal francese Fairyland pubblicato tra aprile e maggio 2009 dalla Napalm Records in tutto il mondo."}
{"id": "2402480", "revid": "767487", "url": "https://it.wikipedia.org/wiki?curid=2402480", "title": "Cultura di Karanovo", "text": "La cultura di Karanovo \u00e8 una cultura neolitica (Karanovo I-III ca. - dal 6200 al 5500 a.C.) e prende il nome dal villaggio bulgaro di Karanovo (\u041a\u0430\u0440\u0430\u043d\u043e\u0432\u043e, provincia di Sliven ). Il sito a Karanovo stesso fu un insediamento sopra una collina di 18 edifici, che ospitava 100 abitanti. . Il sito fu abitato pi\u00f9 o meno continuamente dall'inizio del VII all'inizio del II millennio a.C.\nGli strati a Karanovo sono impiegati come un sistema cronologico per la preistoria dei Balcani:"}
{"id": "2402486", "revid": "767487", "url": "https://it.wikipedia.org/wiki?curid=2402486", "title": "The Pest (film 1922)", "text": "The Pest \u00e8 un cortometraggio muto del 1922, diretto da Jess Robbins con Stan Laurel, prodotto da Broncho Billy.\nProduzione.\nIl film fu prodotto da Broncho Billy per la Quality Film Productions con il titolo di lavorazione \"The Booklegger\".\nDistribuzione.\nIl cortometraggio usc\u00ec nelle sale il 4 dicembre 1922, distribuito dalla Metro Pictures Corporation."}
{"id": "2402487", "revid": "1884099", "url": "https://it.wikipedia.org/wiki?curid=2402487", "title": "OZNA", "text": "La Odeljenje za Za\u0161titu Naroda (in cirillico \u041e\u0434\u0435\u0459\u0435\u045a\u0435 \u0437\u0430 \u0437\u0430\u0448\u0442\u0438\u0442\u0443 \u043da\u0440\u043e\u0434\u0430; in sloveno \"Oddelek za Za\u0161\u010dito NAroda\"), in sigla OZNA (\u041e\u0417\u041d\u0410) era il \"Dipartimento per la Protezione del Popolo\", parte dei servizi segreti militari jugoslavi. Era organizzata in quattro dipartimenti, cui pi\u00f9 tardi se ne aggiunse un quinto:\nIl quinto comprendeva il controspionaggio contro le reti straniere in Jugoslavia, ma fu assorbita nel 1946 dal secondo, quando questo divenne indipendente come controspionaggio esclusivamente militare.\nFu organizzata da Tito e Milovan \u0110ilas, \nTito organizz\u00f2 anche una forza di polizia segreta, l'Amministrazione di Sicurezza dello Stato (\"Uprava dr\u017eavne bezbednosti/sigurnosti/varnosti\", UDBA). Sia l'UDBA sia l'OZNA furono incaricati, tra le altre cose, di ricercare, imprigionare e processare un largo numero di collaborazionisti. Essi inclusero anche preti cattolici, a causa del coinvolgimento del clero cattolico croato con il regime ustascia durante la guerra.\nTra le vittime dell'OZNA il generale Dra\u017ea Mihailovi\u0107 che il 13 marzo 1946 venne catturato e quindi fucilato il 18 luglio."}
{"id": "2402490", "revid": "110157", "url": "https://it.wikipedia.org/wiki?curid=2402490", "title": "Chiesa dei Santi Nazzaro e Celso (Sologno)", "text": "La chiesa dei Santi Nazzaro e Celso a Sologno, frazione di Caltignaga ha origini romaniche; conserva al suo interno un importante ciclo di affreschi, opera di Giovanni de Campo e della sua bottega.\nStoria e struttura della chiesa.\nL'edificazione della chiesa \u00e8 databile verso la fine dell'XI secolo: la sua struttura segue i canoni architettonici, semplici ed essenziali, del romanico nelle aree di campagna. L'orientamento della chiesa \u00e8 quello usuale con l'abside rivolta ad Est. La facciata ha forma a capanna; l'interno ha una sola navata, chiusa da un'abside semicircolare. La copertura \u00e8 data da un tetto a capriate, ricoperto da coppi.\nLa struttura della chiesa ha subito nel tempo modifiche che non hanno per\u00f2 modificato in modo sostanziale la fisionomia originaria. Tuttavia, dell'antico campanile che era ancora visibile agli inizi del XVII secolo rimangono solo resti delle fondamenta.\nDai documenti storici non risulta che la chiesa abbia mai avuto funzione di parrocchiale. Alla fine del XVI secolo essa risulta far parte della parrocchia di Santa Maria di Caltignaga. Anche quando, nel 1589 Sologno ottenne lo status di parrocchia autonoma, tale dignit\u00e0 fu assunta dalla chiesa di Santa Maria Egiziaca.\nOggi la chiesa mantiene la funzione di cappella cimiteriale.\nAffreschi.\nIl maggior interesse artistico della chiesa \u00e8 dato dal vasto apparato di pitture a fresco realizzate intorno alla met\u00e0 del XV secolo dal pittore Giovanni da Campo e da pittori della sua cerchia. Giovanni del Campo era a capo di una delle principali botteghe operanti in quegli anni in area novarese.\nSi conosce la data (1461) ed il nome committente degli affreschi che ornano l'abside grazie a un'iscrizione posta al di sotto della figura del \"Cristo pantocratore\" e della raffigurazione, sempre nel catino absidale, di \"San Nazzaro che introduce a Cristo il committente\": essa recita : \"hoc opus fecit fieri d[omi]n[u]s presbiter Jacobinus De Frano rector et beneficialis ecclexie Sancte Marie de Caltignaca et Sanctotum Nazzari e Celsi de Solomnio MCCCCLXI de mense septembris\".\nLa rilevanza della bottega dei De Campo nel panorama dell'arte novarese \u00e8 testimoniata dall'alto numero di opere a fresco eseguite e dal prestigio dei committenti, come nel caso del \"Giudizio Universale\" realizzato per il Battistero del Duomo di Novara (1450 ca.)\nIl numero elevato di riquadri che ritraggono San Bernardino da Siena testimonia con evidenza la popolarit\u00e0 assunta in queste terre dal santo subito dopo la sua canonizzazione (1450) e con la crescente diffusione del suo messaggio di spiritualit\u00e0 francescana. Si noti come la mandorla dorata che, nel catino absidale, racchiude la figura del Cristo sia interrotta da quattro medaglioni con il monogramma di San Bernardino JHS.\nLa figura di \"poverello di Assisi\" trova raffigurazione in un riquadro della parete nord, con la scena di \"San Francesco che riceve le stigmate sotto lo sguardo di frate Leone\".\nAl messaggio francescano di \"umana pietas\" si ispirano anche le scene popolari dedicate alle \"Sette opere di misericordia\" nello zoccolo del cilindro absidale.\nRisulta complesso individuare, negli affreschi della chiesa, il ruolo diretto di Giovanni da quello di collaboratori e aiuti di bottega. Il linguaggio pittorico che Giovanni utilizza copre diverse modalit\u00e0 espressive: da quelle attente a cogliere le connotazioni umane e genuinamente popolari del racconto evangelico a quelle pi\u00f9 frettamente garbate, che si sforzano di porsi all'altezza dell'elegante fabulismo e del gusto miniaturistico del gotico internazionale.\nTestimonianze della capacit\u00e0 del De Campo di cogliere con vivide espressioni dialettali le emozioni del racconto evangelico si hanno nella scena della \"Nativit\u00e0\" all'inizio della parete nord.\nAccenti genuinamente ispirati al gusto del gotico internazionale sono rinvenibili in special modo nelle raffigurazioni dei santi dedicatari della chiesa nel catino absidale: Nazzaro e Celso vi appaiono come personaggi usciti dal mondo cortese, descritti con un linguaggio che riesce a tradurre in figure fantastiche gli stessi simboli del \"Tetramorfo\"."}
{"id": "2402491", "revid": "74801", "url": "https://it.wikipedia.org/wiki?curid=2402491", "title": "Reichenbach im Vogtland", "text": "Reichenbach im Vogtland \u00e8 una citt\u00e0 della Sassonia, in Germania.\nAppartiene al circondario del Vogtland.\nReichenbach si fregia del titolo di \"Grande citt\u00e0 circondariale\" (\"Gro\u00dfe Kreisstadt\").\nStoria.\nReichenbach im Vogtland ebbe origine come insediamento dei Franchi e deve il proprio sviluppo alla posizione privilegiata in una valle vicino al castello di Mylau. Nel 1212 fu ufficialmente chiamata \"Richenbach\", probabilmente a causa dei molti bacini di zone umide (in tedesco: \"B\u00e4che\") presenti nell'area che ora ospita la citt\u00e0 vecchia. Divenne comune intorno al 1240 e un decreto del 1271 fondava la \"civitatis richenbach\", una piccola citt\u00e0 riconosciuta con dei diritti autonomi di difesa, commercio e amministrazione municipale. Molta della documentazione relativa alla storia di Reichenbach \u00e8 andata persa negli incendi del 1720, 1773, e 1833. La fondazione della chiesa parrocchiale di Pietro e Paolo risale al XII secolo.\nL'inizio dell'era industriale permise alla citt\u00e0 di progredire ulteriormente, di nuovo grazie alla propria posizione geografica. L'industria tessile era la principale attivit\u00e0 di Reichenbach, ma nel XIX secolo l'industria per la lavorazione dei metalli si insedi\u00f2 nella citt\u00e0 e all'inizio del XX si svilupp\u00f2 l'industria della cellulosa e le stamperie. Alcune delle strutture pi\u00f9 importanti di Reichenbach risalgono a questo periodo, incluso il Municipio (1837\u20131839), la Stazione Ferroviaria (1846), e il ponte in mattoni pi\u00f9 grande del mondo, il ponte di G\u00f6ltzschtal (1846\u20131851).\nReichenbach im Vogtland ha avuto un ruolo insignificande durante la seconda guerra mondiale. Il 21 marzo 1945, un bombardamento americano uccise 161 persone e distrusse molti edifici. \nAndando contro gli ordini del Partito Nazista, il sindaco Otto Schreiber si arrese il 17 aprile senza combattere. La citt\u00e0 fu occupata dalle truppe americane che poi ne cedettero il controllo ai russi il 1\u00ba luglio 1945. Circa 120 giovani innocenti tra i 15 e i 16 anni furono arrestati e trasferiti in Unione Sovietica dai servizi segreti predecessori del KGB.\nQuando la Germania fu divisa, Reichenbach im Vogtland divenne parte della Germania Est. Da allora la popolazione \u00e8 scesa da fino ai di oggi. La stessa cosa che accadde a molte citt\u00e0 industriali dell'ex Germania Est, nel 1991 la riunificazione della Germania provoc\u00f2 la perdita del lavoro per molti e questi si trasferirono. Da allora vi sono stati molti tentativi per ricostruire l'economia locale. Rimangono ancora molti edifici industriali a Reichenbach con un grosso valore storico ma con poca attrattiva.\nIl 1\u00ba gennaio 1999 alla citt\u00e0 di Reichenbach/Vogtland venne aggregato il comune di Schneidenbach.\nReichenbach \u00e8 suddivisa nei quartieri Friesen, Brunn, Rotschau e Schneidenbach, e ha relazioni di collaborazione con Heinsdorfergrund fin dal 2000.\nIl 1\u00ba gennaio 2016 venne aggregata alla citt\u00e0 di Reichenbach im Vogtland la citt\u00e0 di Mylau.\nPolitica.\nSindaco della citt\u00e0 \u00e8 dal maggio del 2016 Raphael K\u00fcrzinger (CDU)\nAltri siti interessanti.\nReichenbach im Vogtland ha anche una torre di telecomunicazioni della Deutsche Telekom eretta in calcestruzzo, che include una stazione VHF per le radio Vogtlandradio. Da non confondere con la torre di Reichenbach (Oberlausitz) che trasmette in MDR a .\nHanno sede a Reichenbach le facolt\u00e0 di architettura e di management dell'industria tessile e del pellame dell'Universit\u00e0 delle scienze applicate di Zwickau. Nella citt\u00e0 si trova anche un liceo, una scuola media, tre scuole primarie e una scuola speciale per persone disabili."}
{"id": "2402496", "revid": "5585", "url": "https://it.wikipedia.org/wiki?curid=2402496", "title": "Live in Poland", "text": "Live in Poland \u00e8 un album Live degli Emerson, Lake &amp; Palmer, gruppo di rock progressivo britannico. Il concerto \u00e8 stato registrato in Polonia il 22 giugno 1997 alla Spodek, Katowice."}
{"id": "2402497", "revid": "584834", "url": "https://it.wikipedia.org/wiki?curid=2402497", "title": "Oelsnitz", "text": ""}
{"id": "2402498", "revid": "1890572", "url": "https://it.wikipedia.org/wiki?curid=2402498", "title": "Cultura di Gumelni\u0163a-Karanovo", "text": "La cultura di Gumelni\u0163a-Karanovo (Gumelni\u0163a \u00e8 un sito sulla sponda sinistra - rumena - del Danubio) \u00e8 una cultura calcolitica (V millennio a.C.), che si estendeva lungo la costa del Mar Nero fin nella Bulgaria centrale e nella Tracia. L'aggregato \"Gumelnita-Karanovo VI-Kodjadermen\" successe alle culture precedenti di Boian, Marita e alle culture Karanovo V. La Gumelni\u0163a-Karanovo viene soppiantata dalla Cernavod\u0103 I agli inizi del IV millennio a.C.\nGli strati a Karanovo sono utilizzati come un sistema cronologico per la preistoria dei Balcani.\nSono documentati l'allevamento e la agricoltura, sebbene la caccia e la pesca dovevano avere una grande importanza, poich\u00e9 si sono scoperti un gran numero di arpioni di osso e corno.\nL'eccedenza produttiva attraeva spedizioni di saccheggio, come mostra il gran numero di armi in silice che caratterizzano tutto il complesso culturale.\n\u00c8 molto ricco il vasellame, al cui sviluppo contribu\u00ec l'uso del forno chiuso e la plastica in argilla: umana e zoomorfica. La prima vincolata alla Dea Madre.\nNelle statuine antropomorfe di osso e negli scheletri vengono a definirsi i caratteri mediterranei.\nLa cultura di Gumelni\u0163a dura fino all'inizio del II millennio a.C., contemporanea, almeno in parte, alla cultura transilvanica di Petre\u0219ti."}
{"id": "2402499", "revid": "729019", "url": "https://it.wikipedia.org/wiki?curid=2402499", "title": "Aerotec Uirapuru", "text": "L'Aerotec A-122 Uirapuru \u00e8 un addestratore basico, progettato e costruito dall'azienda aeronautica brasiliana Aerotec. \u00c8 un monomotore ad ala bassa a 2 posti affiancati. Grazie alle sue capacit\u00e0 aerodinamiche \u00e8 stato impiegato sia in ambito militare che civile, come aeroplano sportivo, da turismo e nelle scuole di volo.\nStoria del progetto.\nNei primi anni sessanta il Minist\u00e9rio da Aeron\u00e1utica brasiliano espresse la necessit\u00e0 di sostituire i Fokker S-11 ed S-12 che equipaggiavano la propria Academia da For\u00e7a A\u00e9rea ed utilizzati per la formazione dei nuovi piloti militari.\nPer rispondere a questa esigenza la Sociedade Aerotec Ltda nel 1962. inizi\u00f2 la progettazione di un nuovo velivolo biposto da ala bassa e carrello fisso, l'A-122. I tre anni successivi furono necessari per concretizzare il progetto in due prototipi, il primo immatricolato PP-ZTF e portato in volo per la prima volta il 2 giugno 1965 equipaggiato con un motore Avco Lycoming O-235-C1C da 108 hp (81 kW), il secondo, immatricolato PP-ZTT, motorizzato con il pi\u00f9 potente Lycoming O-320-A da 150\u00a0hp (112\u00a0kW).\nDopo la presentazione alle autorit\u00e0 brasiliane la Aerotec ottenne una commessa per la fornitura di 30 esemplari di serie equipaggiati con il motore pi\u00f9 potente entrando in servizio nel 1969 con la designazione T-23.\nEsemplari attualmente esistenti.\nSono noti tre esemplari ex For\u00e7a A\u00e9rea Brasileira conservati ed esposti presso il Museu Aeroespacial - MUSAL di Rio de Janeiro."}
{"id": "2402500", "revid": "352448", "url": "https://it.wikipedia.org/wiki?curid=2402500", "title": "Gumelni\u0163a-Karanovo", "text": ""}
{"id": "2402501", "revid": "584834", "url": "https://it.wikipedia.org/wiki?curid=2402501", "title": "Oelsnitz (Vogtland)", "text": "Oelsnitz (ufficialmente \"Oelsnitz/Vogtl.\", abbreviazione di \"Oelsnitz/Vogtland\") \u00e8 una citt\u00e0 di abitanti della Sassonia, in Germania.\nAppartiene al circondario del Vogtland.\nOelsnitz possiede lo status di \"Grande citt\u00e0 circondariale\" (\"Gro\u00dfe Kreisstadt\").\nGeografia antropica.\nAppartengono alla citt\u00e0 di Oelsnitz/Vogtland le frazioni (\"Ortsteil\") di G\u00f6rnitz, G\u00f6swein, Hartmannsgr\u00fcn, Magwitz, Oberhermsgr\u00fcn, Planschwitz, Raasdorf, Taltitz e Unterhermsgr\u00fcn."}
{"id": "2402502", "revid": "486946", "url": "https://it.wikipedia.org/wiki?curid=2402502", "title": "Oelsnitz/Vogtland", "text": ""}
{"id": "2402506", "revid": "729019", "url": "https://it.wikipedia.org/wiki?curid=2402506", "title": "Neiva Universal", "text": "Il Neiva Universal \u00e8 un monomotore da addestramento basico ad ala bassa a 2 posti affiancati progettato e costruito dall'azienda brasiliana Ind\u00fastria Aeron\u00e1utica Neiva negli anni settanta ed utilizzato da alcune aeronautiche militari sudamericane.\nStoria del progetto.\nIl progetto dell'\"Universal\" vide la luce nei primi anni sessanta in risposta ad una specifica emessa dalla For\u00e7a A\u00e9rea Brasileira in cui si richiedeva un aereo da addestramento basico, per sostituire il North American T-6 Texan, con buone capacit\u00e0 acrobatiche e in grado di trasportare un armamento leggero; tutte caratteristiche proprie del T-6 Texan.\nRisult\u00f2 vincitrice l'azienda aeronautica Neiva con il suo progetto di un monoplano ad ala bassa di costruzione in lega leggera con seggiolini affiancati e carrello triciclo retrattile.\nIl prototipo del nuovo velivolo - chiamato \"N621\" - vol\u00f2 per la prima volta il 29 aprile 1966, e 2 anni dopo fu ordinato dalla For\u00e7a A\u00e9rea Brasileira che lo design\u00f2 \"T-25\".\nImpiego operativo.\nL'aviazione militare brasiliana ne ricevette 150 esemplari dal 1971 al 1975; a questi seguirono, verso la fine degli anni settanta altri 20 \"Universal\" per il Brasile, pi\u00f9 5 esemplari per l'Esercito e altrettanti per l'Aeronautica Cilena, tutti successivamente presi in carico dalla Fuerza A\u00e9rea de Chile.\nNel 1983 5 \"T-25 Universal\" furono donati alla Fuerza A\u00e9rea Paraguaya. Nel 2005 la For\u00e7a A\u00e9rea Brasileira ha donato altri 6 velivoli alla forza aerea del Paraguay e 6 alla Fuerza A\u00e9rea de Bolivia.\nLa Neiva svilupp\u00f2 una nuova versione migliorata del \"T-25\", chiamata \"N622 Universal II\" (conosciuta anche come \"T-25B\") con capacit\u00e0 di attacco al suolo pi\u00f9 spiccate, grazie ad un motore Avco Lycoming IO-720 da 405 CV (298 kW) e 6 attacchi subalari, ma non fu mai realizzata per la comparsa sulla scena del Embraer EMB-312 Tucano."}
{"id": "2402507", "revid": "287204", "url": "https://it.wikipedia.org/wiki?curid=2402507", "title": "Apucarana", "text": "Apucarana \u00e8 un comune del Brasile nello Stato del Paran\u00e1, parte della mesoregione del Norte Central Paranaense e della microregione di Apucarana."}
{"id": "2402514", "revid": "287204", "url": "https://it.wikipedia.org/wiki?curid=2402514", "title": "Sinfonia n. 80 (Haydn)", "text": "La Sinfonia n. 80 in re minore di Franz Joseph Haydn fu composta nello 1784. \u00c8 una sinfonia di Sturm und Drang.\nL'adagio \u00e8 in si bemolle maggiore. Il trio del minuetto \u00e8 in re maggiore ed usa il incipit lamentatio della Sinfonia n. 26, ma al rovescio."}
{"id": "2402517", "revid": "1297028", "url": "https://it.wikipedia.org/wiki?curid=2402517", "title": "Grande citt\u00e0 indipendente", "text": "Portano il titolo di Grande citt\u00e0 indipendente (in tedesco \"Gro\u00dfe selbst\u00e4ndige Stadt\") alcune citt\u00e0 del \"Land\" tedesco della Bassa Sassonia che, oltre ai compiti tipici di un comune, svolgono anche quelli delle comunit\u00e0 amministrative della Germania."}
{"id": "2402519", "revid": "287204", "url": "https://it.wikipedia.org/wiki?curid=2402519", "title": "Arapongas", "text": "Arapongas \u00e8 un comune del Brasile nello Stato del Paran\u00e1, parte della mesoregione del Norte Central Paranaense e della microregione di Apucarana."}
{"id": "2402520", "revid": "140509", "url": "https://it.wikipedia.org/wiki?curid=2402520", "title": "Works Live", "text": "Works Live \u00e8 un doppio CD dal vivo di Emerson, Lake &amp; Palmer, gruppo di rock progressivo britannico, pubblicato nel 1993 dalla Atlantic Records e prodotto da Greg Lake.\nDescrizione.\nBuona parte dell'album \u00e8 tratta dal concerto che il gruppo, accompagnato da un'orchestra, tenne allo Stadio Olimpico di Montr\u00e9al il 26 agosto 1977; il resto proviene dalla tourn\u00e9e successiva del 1977-78, l'ultima intrapresa dal trio prima dello scioglimento. Sette delle quindici tracce costituivano gi\u00e0 l'album \"In Concert\" (1979) del quale questo doppio CD rappresenta un'edizione estesa che l'ha sostituito di fatto nel catalogo ufficiale del gruppo in tutto il mondo fuorch\u00e9 in Giappone, dove ristampe in CD di entrambi gli album coesistono almeno fino al 2005."}
{"id": "2402521", "revid": "287204", "url": "https://it.wikipedia.org/wiki?curid=2402521", "title": "Calif\u00f3rnia", "text": "Calif\u00f3rnia \u00e8 un comune del Brasile nello Stato del Paran\u00e1, parte della mesoregione del Norte Central Paranaense e della microregione di Apucarana."}
{"id": "2402522", "revid": "111319", "url": "https://it.wikipedia.org/wiki?curid=2402522", "title": "Calif\u00f3rnia (Paran\u00e1)", "text": ""}
{"id": "2402523", "revid": "830939", "url": "https://it.wikipedia.org/wiki?curid=2402523", "title": "Maria Maltoni", "text": "Scuola di San Gersol\u00e8.\nNella scuola ex-rurale di San Gersol\u00e8, frazione del comune dell'Impruneta, Maria Maltoni, diplomata nel 1910 presso la \"Scuola Normale Margherita di Savoia\" a Ravenna, insegn\u00f2 dal 1920 fino al 1956. Si cominci\u00f2 a conoscere la sua scuola negli anni della seconda guerra mondiale, grazie all'interessamento di Francesco Bettini, ispettore capo della Pubblica Istruzione, animatore pedagogico-didattico che pubblic\u00f2 vari articoli e un volumetto sull'opera di Maria Maltoni.\nContatti.\nNel 1943 Maria Maltoni entr\u00f2 nel Partito d'Azione clandestino, dove incontr\u00f2 Ernesto Codignola che, nel 1944, insieme alla moglie Anna Maria, fond\u00f2 la \"Scuola-Citt\u00e0 Pestalozzi\", una nuova esperienza scolastica della quale Maria Maltoni parl\u00f2 con Francesco Bettini nel 1945. La maestra Maltoni conobbe anche Tristano Codignola, figlio di Ernesto, Piero Calamandrei, Margherita Fasolo, pedagogista e collaboratrice di Ernesto Codignola, Raffaello Ramat, Enzo Enriques Agnoletti, Emilio Cecchi, Alessandro Parronchi, Giovanni Michelucci. Grazie all'interessamento di Michelucci, organizz\u00f2 a Firenze, nel 1949, una mostra di disegni dei ragazzi di San Gersol\u00e8 che riscosse un grande successo, anche dopo il servizio di Oriana Fallaci intitolato \"Aria di San Gersol\u00e8\" ne \"Il Mattino dell'Italia centrale\", 7 giugno 1949, che produsse un caso, del quale si occuparono le terze pagine. La frazione di San Gersol\u00e8 era considerata \"l'ultimo asilo dei sogni\", lo \"stereotipo [...] che coglieva solo la bellezza del paesaggio di pagliai e di uliveti\". In realt\u00e0 il lavoro rurale cominciava ad essere sostituito dai pendolari che svolgevano la loro opera fuori del paese.\nDai \"Diari di San Gersol\u00e8\" ai \"Quaderni di San Gersol\u00e8\".\nNel 1949 uscirono \"I diari di San Gersol\u00e8\", un'antologia di disegni e di brani tratti da 2 quaderni dell'alunna Fernanda Caroti e 15 quaderni dei ragazzi, che esponevano con chiarezza e precisione \"artigianale\" le osservazioni sulla natura e sul mondo contadino. Nel 1959 altri diari e disegni furono pubblicati col titolo di \"Quaderni di San Gersol\u00e8\", editi da Einaudi e presentati da Italo Calvino; ogni brano in questo libro era corredato da due illustrazioni. Nei \"Quaderni\" si d\u00e0 spazio ai mestieri del carbonaio, del pecoraio, del barbiere, ci sono descrizioni di momenti di vita quotidiana, con l'episodio dell'uccisione del maiale, quello dell'addestramento del cane da caccia, quello del taglio del fieno ed altri. Nel 1956, nella rivista Il Ponte, Piero Calamandrei introdusse alcuni brani dei diari, seguiti da un commento della Maltoni. Alcuni di questi brani raccontano l'atteggiamento dei ragazzi di fronte ad un nuovo stile di vita, che consisteva nel passaggio dai giochi nei campi con l'osservazione degli animali, all'abitudine, che iniziava a prendere campo, di dedicare un certo tempo ai programmi televisivi.\nTesti e disegni originali.\nLa Biblioteca Comunale dell'Impruneta, nel \"fondo Maria Maltoni\", conserva circa 1500 quaderni, pi\u00f9 di mille disegni e seicento pagine del \"Giornale di San Gersol\u00e8\"."}
{"id": "2402525", "revid": "287204", "url": "https://it.wikipedia.org/wiki?curid=2402525", "title": "Cambira", "text": "Cambira \u00e8 un comune del Brasile nello Stato del Paran\u00e1, parte della mesoregione del Norte Central Paranaense e della microregione di Apucarana."}
{"id": "2402526", "revid": "43530", "url": "https://it.wikipedia.org/wiki?curid=2402526", "title": "Hime", "text": ""}
{"id": "2402528", "revid": "287204", "url": "https://it.wikipedia.org/wiki?curid=2402528", "title": "Jandaia do Sul", "text": "Jandaia do Sul \u00e8 un comune del Brasile nello Stato del Paran\u00e1, parte della mesoregione del Norte Central Paranaense e della microregione di Apucarana."}
{"id": "2402530", "revid": "834", "url": "https://it.wikipedia.org/wiki?curid=2402530", "title": "Lingen (Ems)", "text": "Lingen (Ems) \u00e8 una citt\u00e0 di 51.554 abitanti della Bassa Sassonia, in Germania. \u00c8 il centro maggiore, ma non il capoluogo, del circondario (\"Landkreis\") dell'Emsland (targa EL), e si fregia del titolo di \"Grande citt\u00e0 indipendente\" (\"Gro\u00dfe selbst\u00e4ndige Stadt\").\nAmministrazione.\nGemellaggi.\nLingen \u00e8 gemellata con:"}
{"id": "2402531", "revid": "149727", "url": "https://it.wikipedia.org/wiki?curid=2402531", "title": "Lingen", "text": ""}
{"id": "2402532", "revid": "287204", "url": "https://it.wikipedia.org/wiki?curid=2402532", "title": "Maril\u00e2ndia do Sul", "text": "Maril\u00e2ndia do Sul \u00e8 un comune del Brasile nello Stato del Paran\u00e1, parte della mesoregione del Norte Central Paranaense e della microregione di Apucarana."}
{"id": "2402533", "revid": "599013", "url": "https://it.wikipedia.org/wiki?curid=2402533", "title": "Tamika Catchings", "text": "Carriera.\n\u00c8 l\u2019unica giocatrice professionista nella storia della pallacanestro ad aver messo a segno una quintupla doppia. L\u2019evento memorabile, mai ripetuto da nessun cestista, n\u00e9 uomo n\u00e9 donna, risale ad una gara liceale femminile disputata nel 1997, in cui mise a segno 25 punti, 18 rimbalzi, 11 assist, 10 recuperi e 10 stoppate. \u00c8 membro del Naismith Memorial Basketball Hall of Fame dal 2020.\nStatistiche.\n\"Dati aggiornati il 31 dicembre 2016\""}
{"id": "2402535", "revid": "287204", "url": "https://it.wikipedia.org/wiki?curid=2402535", "title": "Mau\u00e1 da Serra", "text": "Mau\u00e1 da Serra \u00e8 un comune del Brasile nello Stato del Paran\u00e1, parte della mesoregione del Norte Central Paranaense e della microregione di Apucarana."}
{"id": "2402536", "revid": "182193", "url": "https://it.wikipedia.org/wiki?curid=2402536", "title": "Sportclub Union 06 Berlin", "text": "Il SC Union 06 Berlin \u00e8 una societ\u00e0 calcistica tedesca, fondata il 9 giugno 1950 a Berlino Ovest.\nStoria.\nLa societ\u00e0 ebbe origine a seguito della divisione della Germania in due stati, che port\u00f2 gli ex aderenti all'SG Union 06 Obersch\u00f6neweide, vincitrice del campionato tre anni prima, a separarsi: coloro che rimasero a Berlino Est proseguirono le attivit\u00e0 con la squadra originaria, che nel 1966 divenne e adott\u00f2 i colori bianco-rossi; quelli che invece ripararono a Berlino Ovest crearono l'SC Union 06, che mantenne i colori originari bianco-blu.\nDurante gli anni cinquanta la squadra milit\u00f2 per qualche tempo nel massimo livello del campionato tedesco di calcio occidentale, partecipando fra l'altro ad uno dei due gironi finali del torneo del 1952-1953. All'inizio del decennio successivo scese in seconda divisione, poi in terza e nel 1966 in quarta.\nDopo la caduta del Muro di Berlino, la SC Union ha sempre militato tra il quarto ed il nono livello del campionato unificato della Germania."}
{"id": "2402537", "revid": "123908932", "url": "https://it.wikipedia.org/wiki?curid=2402537", "title": "Perry McCarthy", "text": "Carriera.\nDopo trascorsi promettenti nelle formule minori, fu scelto nel 1991 come test driver dalla scuderia Footwork; sar\u00e0 pilota ufficiale l'anno successivo con la squadra italiana Andrea Moda Formula.\nLa stagione si rivel\u00f2 disastrosa a causa della completa disorganizzazione del team, che dopo alcune apparizioni non competitive e gravi problemi legali fu esclusa dal circus con l'accusa di aver \"danneggiato la reputazione dello sport\". McCarthy non si qualific\u00f2 mai e spesso riusc\u00ec a malapena a uscire dai box.\nDopo una breve pausa McCarthy torn\u00f2 all'automobilismo disputando diverse gare sport, correndo nella categoria Le Mans Series."}
{"id": "2402539", "revid": "287204", "url": "https://it.wikipedia.org/wiki?curid=2402539", "title": "Novo Itacolomi", "text": "Novo Itacolomi \u00e8 un comune del Brasile nello Stato del Paran\u00e1, parte della mesoregione del Norte Central Paranaense e della microregione di Apucarana."}
{"id": "2402542", "revid": "287204", "url": "https://it.wikipedia.org/wiki?curid=2402542", "title": "Sab\u00e1udia", "text": "Sab\u00e1udia \u00e8 un comune del Brasile nello Stato del Paran\u00e1, parte della mesoregione del Norte Central Paranaense e della microregione di Apucarana."}
{"id": "2402549", "revid": "762947", "url": "https://it.wikipedia.org/wiki?curid=2402549", "title": "G\u00e9rard Souzay", "text": "Biografia.\nAdott\u00f2 il nome d'arte di G\u00e9rard Souzay mutuandolo dal nome di un villaggio sulle rive del fiume Loira. Nato da una famiglia di musicisti, i suoi genitori si conobbero ad una delle prime rappresentazioni dell'opera Pell\u00e9as et M\u00e9lisande nel 1902, nella quale la madre e due suoi fratelli erano cantanti e sua sorella maggiore il soprano Genevi\u00e8ve Touraine, che cant\u00f2 nella prima dell'opera di Poulenc, \"Fian\u00e7ailles pour rire\" nel 1942. Dopo aver frequentato la scuola al \"Coll\u00e8ge Rabelais\" di Chinon, pass\u00f2 alla Sorbonne di Parigi per studiare filosofia, dove incontr\u00f2 il cantante Pierre Bernac, che lo incoraggi\u00f2 a studiare canto.\nSouzay entr\u00f2 al Conservatoire de Paris nel 1940, studiando con Claire Croiza e Vanni Marcoux. Inizi\u00f2 a studiare da tenore ma nel 1943, a seguito di un consiglio del cantante d'opera Henri Etcheverry, pass\u00f2 allo studio da baritono. Si diplom\u00f2 nel 1945 con due primi premi, il \"Prix de chant\" ed il \"Prix de vocalise\". Mentre era al conservatorio, inizi\u00f2 anche a comporre e nel 1942, tre sue composizioni su testi di Paul Val\u00e9ry vennero cantate in concerto da Pierre Bernac. Decise allora di studiare con Bernac, anche se poi espresse delle riserve sul metodo di questi sulla pronuncia. Non si accontent\u00f2 dello studio sulle romanze francesi e affront\u00f2 anche l'impegnativo studio del Lied tedesco con Lotte Lehmann.\nG\u00e9rard Souzay inizi\u00f2 la carriera nel 1945 con recital e concerti, compresa l'esecuzione del \"Requiem\" di Faur\u00e9, nel centenario del compositore alla Royal Albert Hall a Londra. Si afferm\u00f2 subito a livello internazionale, non soltanto per il repertorio francese, ma anche per quello tedesco, specialmente i lieder di Schubert e Schumann. La sua prima accompagnatrice al pianoforte fu Jacqueline Bonneau (sua collega di studi al conservatorio di Parigi), ma a causa della sua riluttanza a viaggiare, inizi\u00f2, dal 1954, una lunga collaborazione con il pianista statunitense Dalton Baldwin, che andr\u00e0 avanti per il resto della sua carriera.\nLa sua grande versatilit\u00e0 nelle lingue gli consent\u00ec di cantare in tredici lingue diverse, compreso ebraico, portoghese e russo. Cant\u00f2 anche musica contemporanea eseguendo \"La dans des morts\" di Honegger e la prima mondiale del \"Canticum sacrum\" di Stravinsky. Il compositore Jacques Leguerney (1906-1997) scrisse diverse canzoni per Souzay e sua sorella.\nLa sua carriera di cantante lirico ebbe inizio nel 1947 ne \"Il matrimonio segreto\" di Cimarosa ale Festival di Aix-en-Provence, ma soltanto verso la fine degli anni cinquanta inizi\u00f2 a cantare sistematicamente l'opera. Il suo repertorio comprendeva l'Orfeo di Monteverdi, Don Giovanni e Almaviva in \"Don Giovanni\" e \"Le nozze di Figaro\" di Mozart, Lescaut in \"Manon\" di Massenet e M\u00e9phistoph\u00e9l\u00e8s ne \"La dannazione di Faust\" di Berlioz. Fra i ruoli di maggior successo vi fu certamente quello di Golaud in \"Pell\u00e9as et M\u00e9lisande\" di Debussy.\nNel 1956 canta nella prima esecuzione assoluta nella Basilica di San Marco di Venezia di \"Canticum sacrum ad honorem Sancti Marci nominis\" di Igor' F\u00ebdorovi\u010d Stravinskij diretto dal compositore per il Teatro La Fenice.\nA Salisburgo nel 1959 canta Ich will den Kreuzstab gerne tragen di Bach con i Wiener Philharmoniker, nel 1961 la Messa in Si minore con Leontyne Price, Christa Ludwig, Nicolai Gedda e Walter Berry diretto da Herbert von Karajan e tiene dei recital nel 1962, 1963 e 1968.\nNel 1962 \u00e8 Golaud nella ripresa eccezionale nel Th\u00e9\u00e2tre National de l'Op\u00e9ra-Comique di Parigi di \"Pell\u00e9as et M\u00e9lisande\".\nNel 1965 \u00e8 il Conte Almaviva ne Le nozze di Figaro con Teresa Stratas al Metropolitan Opera House di New York ed al Glyndebourne Festival Opera con Montserrat Caball\u00e9 e la London Philharmonic Orchestra e Don Giovanni (opera) al Wiener Staatsoper con Wilma Lipp, Wladimiro Ganzarolli e Graziella Sciutti.\nNel 1966 \u00e8 Golaud nella ripresa nel Teatro Comunale di Firenze di \"Pell\u00e9as et M\u00e9lisande\" diretto da Charles M\u00fcnch.\nAl Grand Th\u00e9\u00e2tre di Ginevra nel 1969 \u00e8 Golaud in Pell\u00e9as et M\u00e9lisande (opera).\nDopo gli anni sessanta, rallent\u00f2 molto l'attivit\u00e0 operistica continuando la carriera di cantante di recital e concerti, ritirandosi poi definitivamente alla fine degli anni ottanta. Da allora si \u00e8 dedicato all'insegnamento negli Stati Uniti in Europa e in Giappone.\nNel 1975 tiene un recital con musiche di Maurice Ravel al Teatro alla Scala di Milano.\nFu anche un pittore astrattista, e nel 1983 pubblic\u00f2 il libro \"Sur mon chemin: pens\u00e9es et dessins\" nel quale una serie di suoi dipinti era accompagnata da commenti sull'arte e la vita. Mor\u00ec nella sua casa ad Antibes, nel sud della Francia, il 17 agosto 2004.\nRegistrazioni.\nLe prime registrazioni di G\u00e9rard Souzay risalgono al 1944, e vennero eseguite con i soprano Germaine Lubin e Genevi\u00e8ve Touraine; (questi erano gli unici suoi duetti, ad eccezione di alcuni molto posteriori con Elly Ameling). Fece delle altre incisioni negli anno '40 con la piccola casa discografica \"Bo\u00eete \u00e0 Musique\", e poi firm\u00f2 un contratto con la britannica Decca. Successivamente registr\u00f2 anche per Philips e EMI. Una discografia completa delle sue registrazioni comprende oltre 750 titoli. Partecip\u00f2 alla registrazione completa delle canzoni di Faur\u00e9 e Poulenc ed in tre occasioni vinse il prestigioso Grand Prix du Disque, compreso uno per le registrazioni delle canzoni di Ravel.\nVerso la fine della sua carriera, disse di disconoscere le sue prime registrazioni e viet\u00f2 la trasmissione via radio, preferendo le ultime versioni degli stessi lavori.\nReputazione.\nQuando G\u00e9rard Souzay mor\u00ec, le sue incisioni erano state dimenticate da pubblico e nuovi cantanti, ma i necrologi sulla stampa riconobbero i suoi importanti contributi al canto del XX secolo. Il \"The Daily Telegraph\" scrisse che egli \"rivaleggi\u00f2 con Dietrich Fischer-Dieskau per il titolo di grande baritono lirico della sua epoca.\"\n\"The New York Times\" descrisse la sua voce come \"non enorme, ma ricca di tono e colore, flessibile, sensuale ed amabile.\""}
{"id": "2402553", "revid": "339392", "url": "https://it.wikipedia.org/wiki?curid=2402553", "title": "Ytong", "text": ""}
{"id": "2402556", "revid": "1318658", "url": "https://it.wikipedia.org/wiki?curid=2402556", "title": "Christian Louboutin", "text": "\u00c8 uno degli stilisti pi\u00f9 esclusivi ed ambiti del mondo dell'alta moda, dichiaratamente specializzato in calzature. Le sue scarpe gioiello, caratterizzate dalla suola rosso scarlatto, hanno grande successo in tutto il mondo, in particolar modo nel mondo dello star system, della nobilt\u00e0, del fetish e del burlesque, dell'high fashion e del glamour.\nBiografia.\nChristian Louboutin nasce nel XII \"arrondissement\" di Parigi ed \u00e8 per met\u00e0 francese e per met\u00e0 egiziano. Cresce circondato da sole donne, la madre e le sue tre sorelle, e sar\u00e0 proprio durante l'infanzia che imparer\u00e0 ad interpretare e conoscere l'universo femminile. A scuola non ottiene grandi risultati e spesso salta di nascosto le lezioni per andare a visitare i mercatini in citt\u00e0. A 16 anni, dopo essere stato espulso dalla scuola, inizia a vendere i suoi disegni di scarpe a rinomate scuola di danza. Ha raccontato di essere rimasto particolarmente colpito, durante una visita ad un museo, da un cartello rosso, raffigurante delle decollet\u00e9 stilizzate, che vietava di entrare nella struttura indossando scarpe con tacchi.\nCarriera.\nFece il suo primo praticantato nel famoso music-hall parigino Folies Berg\u00e8re, dove si occup\u00f2 dell'ideazione e della realizzazione dei costumi di scena, per poi lavorare con Charles Jordan in \"Romans\". Successivamente lavor\u00f2 come free lance per case di moda come Maud Frison, Chanel e Yves Saint Laurent, in Francia e in Italia.\nNel 1988 comincia a lavorare per Roger Vivier, un collega di Christian Dior celebre come stilista di scarpe. In quegli anni viene profondamente ispirato da alcune calzature \"haute couture\" quando trova nello studio di Vivier un paio di scarpe indossate alla incoronazione dello Sci\u00e0 di Persia Mohammad Reza Pahlavi e delle decollet\u00e9 di diamanti di Marlene Dietrich. In quel periodo Louboutin capisce di voler lavorare per conto proprio, e nonostante le richieste crescenti dal mondo della moda, nel 1990 apre la sua prima boutique a Parigi con il supporto di qualche amico. Presenta la sua prima collezione (\"Love, Trash, etc.\") e inizia a farsi notare dall'industria della moda italiana. Solo nel 1992 per\u00f2 esce la prima linea con la suola rossa, che poi diventer\u00e0 segno distintivo di tutte le sue collezioni; l'idea nasce quando vede la sua assistente mettersi uno smalto rosso lucido, e capisce di aver finalmente trovato un tratto capace di rendere uniche le sue creazioni. Un'altra versione racconta che, vedendo il campionario di una collezione tributo ad Andy Warhol, Louboutin si fosse reso conto che mancava il colore, quindi chiese alla sua assistente lo smalto che portava sempre con s\u00e9 e inizi\u00f2 a dipingere le suole.\nSecondo lo stilista, il colore rosso e lucido della suola ha la funzione di identificare le sue calzature presso il pubblico. La suola rossa \u201cprovocatrice di invidie\u201d \u00e8 stata anche protagonista di una causa legale, che ha come scopo la rivendicazione della suola stessa come patrimonio esclusivo delle calzature della \"maison\".\nCollabora con vari stilisti, come Chlo\u00e9, Lanvin, Roland Mouret, Diane von F\u00fcrstenberg, Alexander McQueen e Victor &amp; Rolf. Per molti anni disegna scarpe per Jean Paul Gaultier. Hanno fatto sfoggio delle sue creazioni molte celebrit\u00e0, tra cui Beyonc\u00e9, Christina Aguilera, Blake Lively, Victoria Beckham, Lindsay Lohan, Katie Holmes, Eva Longoria, Sarah Jessica Parker, Catherine Deneuve, Gwen Stefani, Madonna, Lady Gaga, Kate Moss nel giorno del suo matrimonio, Mika.\nLa produzione calzaturiera di Louboutin \u00e8 destinata prevalentemente alla moda femminile; tuttavia, in alcune sue collezioni sono presenti anche modelli da uomo, in edizione limitata, e nel 2017 ha lanciato la prima linea bimba. Ha aperto anche una linea di fragranze.\nNel 2007 \u00e8 stato impegnato nella mostra fotografica di David Lynch a tema fetish, presso la \"Galerie du Passage\" di Parigi, per la cui realizzazione Lynch ha espressamente richiesto la sua collaborazione. Nel 2010 ha dedicato una sua creazione, chiamata \"Blake\", all'attrice Blake Lively, sua grande amica, nonch\u00e9 grande fan del marchio.\nNel 2012 Christian Louboutin festeggia il suo 20\u00b0esimo anniversario con una capsule collection di 20 scarpe e borse, con l'inaugurazione della prima boutique online rivolta al mercato europeo, con un libro edito da Rizzoli e con una mostra al Design Museum di Londra.\nA maggio del 2012 annuncia di voler entrare nel mondo del make up di lusso, dando il via a una collaborazione con Batallure Beauty per la linea di cosmetici \"Christian Louboutin Beaut\u00e9\".\nNel 2018 Christian Louboutin si \u00e8 rivolto alla Corte di Giustizia dell'Unione Europea, per chiedere che la suola rossa, distintiva del suo brand, fosse un'esclusiva del suo marchio. Questa misura \u00e8 stata intrapresa per contrapporsi alle numerosissime imitazioni del marchio francese di scarpe.\nIl 10 dicembre 2015 Louboutin \u00e8 stato insignito del titolo di cittadino onorario di Parabiago, comune della citt\u00e0 metropolitana di Milano rinomato storicamente per la produzione di calzature, in cui lo stilista ha insediato un suo stabilimento produttivo.\nNel 2021 entra nell'azienda come socio di minoranza con il 24% del capitale (investimento di 541 milioni di euro) il gruppo Exor della famiglia Agnelli-Elkann.\nEstetica e cultura popolare.\nLouboutin non ha mai avuto come riferimento ed obiettivo l'eleganza, bens\u00ec la sensualit\u00e0 velata, l'erotismo e il mondo fetish. Con le sue scarpe vuole vestire i piedi esattamente come se fossero modelle, con scollature, tagli particolari, lacci e forme uniche. Il suo concetto cardine non \u00e8 mai stato la raffinatezza, anche se poi le Louboutin sono diventate proprio sinonimo di uno stile raffinato e deciso. Il brand \u00e8 stato scelto non solo da celebrit\u00e0 internazionali, ma anche da donne in carriera per occasioni formali, ad esempio la ex First Lady americana Melania Trump ha spesso indossato calzature del brand francese in occasioni formali, come durante la campagna elettorale e alla cerimonia di insediamento alla Casa Bianca.\nAltre note figure femminili ammiratrici del marchio francese sono Carolina di Monaco, Madonna, Catherine Deneuve, Nicole Kidman e Dita von Teese, che per prime hanno sfoggiato delle Louboutins, Jill Abramson, la prima donna alla direzione del New York Times, Christine Lagarde, direttrice operativa del fondo monetario internazionale, la conduttrice televisiva statunitense Oprah Winfrey e la first lady francese, Brigitte Macron.\nSulla questione ecologica, Louboutin si \u00e8 spesso rifiutato di pensare a una produzione in finta pelle, in quanto sostiene che l'industria dell'ecopelle stia creando pi\u00f9 danni non rispettando le policy ecologiche e prendendo il posto di alberi e foreste.\nTra i modelli iconici, quello con maggior fama \u00e8 la Pigalle, che prende il nome dal quartiere a luci rosse parigino, lo stesso in cui sorgono il Moulin Rouge e il museo dell'erotismo, e sembra proprio che lo stilista si sia ispirato alle ballerine dei locali di quella zona.\nLa cantante Jennifer Lopez ha dedicato un singolo al brand francese, intitolato appunto \"Louboutins\", in cui le scarpe dalla suola rossa vengono innalzate a simbolo del potere femminile e per questo celebrate."}
{"id": "2402560", "revid": "1100311", "url": "https://it.wikipedia.org/wiki?curid=2402560", "title": "Stuart McCall", "text": "Biografia.\n\u00c8 stato alla guida del Bradford City dal 1\u00ba giugno 2007 al 2010."}
{"id": "2402563", "revid": "712828", "url": "https://it.wikipedia.org/wiki?curid=2402563", "title": "Ruby Crescent", "text": ""}
{"id": "2402571", "revid": "599013", "url": "https://it.wikipedia.org/wiki?curid=2402571", "title": "Heinrich Sch\u00f6nfeld", "text": "Carriera.\nGiocatore.\nNato a Cluj (in tedesco \"Klausenburg\") nell'allora Austria-Ungheria (odierna Romania) da famiglia tedesca, Heinrich \"Enrico\" Sch\u00f6nfeld fece il suo debutto nel calcio professionale come portiere nel 1916 militando per la squadra austriaca Sport Club Rudolfsh\u00fcgel; dalla stagione 1920-1921 cambi\u00f2 ruolo diventando attaccante (cambi di ruolo che in quegli anni non erano rari). Nel 1921 si trasferisce allo Sportclub Merano (o Sportklub Meran) diventando rapidamente uno dei pi\u00f9 famosi e quotati giocatori del Sud Tirolo attirando l'attenzione della P.G.F. Libertas con la quale disputar\u00e0 successivamente la Seconda Divisione Nord.\nNel 1923 l'allenatore austriaco Karl St\u00fcrmer (gi\u00e0 avuto al Rudolfsh\u00fcgel) lo volle al Torino dove nella stagione 1923-1924 con 22 gol in 20 partite divenne il capocannoniere del campionato. L'anno successivo gioc\u00f2 10 partite segnando un gol. Trascorse poi una stagione con l'Inter (1925-1926) prima di tornare in Austria nel 1926 per militare nell'Hakoah Vienna, squadra rappresentante la comunit\u00e0 ebraica di Vienna.\nProprio nel 1926 lo Hakoah Vienna, mosso anche dall'intento di raccogliere dei fondi per la causa sionista, attravers\u00f2 l'atlantico per un tour di dodici partite negli Stati Uniti esibendosi di fronte a quarantaseimila spettatori al Polo Grounds di New York (registrando un record di pubblico eguagliato solo cinquantuno anni dopo) nella partita persa contro i New York Stars e battendo due volte i Brooklyn Wanderers. Gli austriaci impressionarono molto il proprietario della squadra di Brooklyn Nathan Agar che tent\u00f2 di trattenere alcuni di questi negli Stati Uniti: Sch\u00f6nfeld, J\u00e1nos Nehadoma, Rudolph Nickolsburger, B\u00e9la Guttmann, J\u00f3zsef Eisenhoffer, Leopold Drucker, Alexander Neufeld, tra gli altri, convinti anche dalla relativa mancanza di antisemitismo nel paese americano e forti del fatto che molti club della costa orientale degli Stati Uniti erano posseduti da ebrei.\nSch\u00f6nfeld gioc\u00f2 qualche partita con i Brooklyn Wanderers prima di tornare in Austria per militare un altro anno con gli Hakoah Vienna e poi ritornare negli Stati Uniti e giocare nella American Soccer League con gli Brooklyn Hakoah. A seguito del crollo della borsa del 1929 la crisi colp\u00ec anche il calcio americano con la fuga degli sponsor che ritirarono il loro appoggio finanziario da cui dipendevano buona parte dei team. In concerto con gli ex membri dell'Hakoah Vienna rimasti in America, Sch\u00f6nfeld decise di formare gli Hakoah All-Stars (societ\u00e0 creata dalla fusione tra gli Brooklyn Hakoah e i New York Hakoah) in occasione della unione tra le due leghe ASL e la ESL in un'unica lega nota come Atlantic Coast Soccer League. Il campionato della nuova lega ebbe breve durata e nel 1930 cess\u00f2 le attivit\u00e0. A seguito della chiusura della lega la Hakoah All-Stars scelse di effettuare dei tour per propagandare il calcio centroeuropeo e nel 1930 si esib\u00ec in alcune gare amichevoli nell'America del Sud.\nAllenatore.\nNel 1930 torn\u00f2 in Europa ed inizi\u00f2 la carriera di allenatore in Italia nella neonata Juventus Trapani di Franco Adragna che adott\u00f2 i colori neroazzurri della sua ex squadra, l'Inter.\nIn Sicilia trascorse cinque stagioni da allenatore-giocatore tra il 1930 ed il 1933, con una breve parentesi a Catanzaro in serie B, e tornando nell'autunno del 1933 per sostituire l'esonerato Attilio Buratti.\nCon la sua guida la squadra trapanese pass\u00f2 dalla Terza Divisione alla Prima Divisione con due promozioni consecutive. Sch\u00f6nfeld riusc\u00ec a far ingaggiare dalla Juventus Trapani giocatori come Stevan Tommei, Giuseppe Gobetti, Pietro Miglio e Am\u00e9rico Ruffino provenienti da formazioni di categoria superiore integrandoli con giocatori locali.\nRimase al Trapani anche come dirigente fino al 1935, quando sostitu\u00ec Cesare Migliorini alla guida della Catanzarese in serie B, non evitandone la retrocessione.\nDopo la fine della II Guerra Mondiale allen\u00f2 l'Hakoah Hallein, formazione austriaca composta prevalentemente da profughi ebrei di Hallein (vicino a Salisburgo), dall'estate del 1951 al 1952. Sempre nel 1952 insieme alla moglie Elisabeth partirono da Genova per trasferirsi in Canada. Muore a Toronto nel 1976 all'et\u00e0 di 76 anni."}
{"id": "2402576", "revid": "155634", "url": "https://it.wikipedia.org/wiki?curid=2402576", "title": "Australian Open 2009 - Doppio maschile", "text": "Jonathan Erlich e Andy Ram erano i detentori del titolo, ma Erlich decise di non partecipare a causa di un infortunio. Solo Ram partecip\u00f2, facendo coppia con Maks Mirny, ma perse contro Feliciano L\u00f3pez e Fernando Verdasco nel 2\u00ba turno.\nBob Bryan e Mike Bryan vinsero il titolo battendo in finale 2\u20136, 7\u20135, 6\u20130, Mahesh Bhupathi e Mark Knowles."}
{"id": "2402578", "revid": "339392", "url": "https://it.wikipedia.org/wiki?curid=2402578", "title": "*NSYNC", "text": ""}
{"id": "2402580", "revid": "60848", "url": "https://it.wikipedia.org/wiki?curid=2402580", "title": "Francesco Benucci", "text": "Biografia.\nFamoso basso comico, tra il 1769 e il 1782 cant\u00f2 a Pistoia, Venezia, Roma, Milano, poi a Madrid, e successivamente si trasfer\u00ec a Vienna, dove, apprezzatissimo da Mozart, ebbe una grande fortuna.\nInfatti il suo nome \u00e8 legato alla prima rappresentazione de \"Le nozze di Figaro\" in cui ricopr\u00ec i panni del protagonista nel 1786 (la prima esecuzione 1\u00ba maggio 1786 al Burgtheater) che canta la famosa aria Non pi\u00f9 andrai ed all'altro capolavoro di Mozart, il \"Cos\u00ec fan tutte\", in cui nella prima rappresentazione ricopr\u00ec il ruolo di \"Guglielmo\" nel 1790.\nNel frattempo era stato primo basso presso il King's Theatre di Londra, dove per\u00f2 non riscosse molto successo.\nRientr\u00f2 poi nella capitale austriaca per interpretare Leporello nel \"Don Giovanni\" di Mozart nel 1788, in una versione perfezionata dal compositore (con l'aggiunta del duetto tra Zerlina e Leporello e l'aria del tenore \"Dalla sua pace\"), e una serie di prime rappresentazioni e repliche del collega di Mozart, l'italiano Antonio Salieri.\nNel 1795 fece ritorno in patria, per cantare nuovamente al Teatro alla Scala di Milano.\nAveva voce morbida e sonora, nonch\u00e9 un'importante presenza scenica.\nBibliografia.\nAA.VV. - Grande Enciclopedia della Musica Lirica - Longanesi &amp; C. Periodici"}
{"id": "2402581", "revid": "1305772", "url": "https://it.wikipedia.org/wiki?curid=2402581", "title": "Ruderi di San Martino", "text": "I ruderi di San Martino sono i resti di una imponente abbazia risalente all'XI secolo e mai conclusa. I ruderi si trovano in cima al monte Acuziano (489 m s.l.m.), che fronteggia il monte Bruzio su cui sorge l'agglomerato urbano di Fara in Sabina nella provincia di Rieti.\nLa storia dell'abbazia di Fara in Sabina si lega a quella dell'abbazia di Farfa: fu voluta da san Lorenzo Siro, fondatore anche dell'Abbazia di Farfa, per sostituire quest'ultima, distrutta dopo anni di guerra e devastazione.\nStoria.\nLe testimonianze pi\u00f9 antiche risalgono alla tarda Et\u00e0 del Bronzo: sono stati accertati \"in loco\" un'antica villa e i ruderi di un tempio dedicato alla dea Vacuna, antica dea sabina.\nSui resti della villa sono state edificate celle per gli eremiti, mentre l'oratorio fu costruito in una grotta.\nAttualmente sono visibili i ruderi della costruzione di san Lorenzo Siro, liberatore di Farfa secondo la leggenda per aver sconfitto un drago.\nIl nome di san Martino deriva dall'antico oratorio dedicato a Martino vescovo di Tours in cui mor\u00ec peraltro il cronista farfense dell'XI-XII secolo Gregorio da Catino. Nel XV secolo, papa Sisto IV diede il via a delle opere di restauro che distrussero gli affreschi precedenti.\nNel 1097, dato che l'abbazia di Farfa si era schierata a favore dell'imperatore Enrico IV e contro il Papato nella lotta per le investiture l'abate Bernardo II progett\u00f2 di spostare l'abbazia in un luogo pi\u00f9 difendibile, sulla cima del monte Acuziano, ma la costruzione non fu mai terminata per la sopraggiunta morte dell'abate. Nel 1142, pur dopo il passaggio del monastero sotto il controllo dell'autorit\u00e0 pontificia con il concordato di Worms, l'abate Adinolfo I decise di ricominciare i lavori per la costruzione dell'abbazia, ma alla sua morte i lavori si interruppero di nuovo.\nIl sentiero.\nI ruderi di San Martino sono raggiungibili tramite un sentiero ben segnalato e di scarsa difficolt\u00e0: l'inizio del sentiero \u00e8 in localit\u00e0 Quattro Venti.\nGiunti sulla cima del monte Acuziano, oltre a visitare i ruderi dell'Abbazia, attualmente pericolanti, si pu\u00f2 osservare il panorama: della valle del Tevere da un lato, del Terminillo Pellecchia e Gennaro dall'altro, e di Fara in Sabina sul colle di fronte. Il monte Acuziano \u00e8 anche zona di pascolo ovino."}
{"id": "2402583", "revid": "767487", "url": "https://it.wikipedia.org/wiki?curid=2402583", "title": "Last One to Die", "text": "Last One to Die \u00e8 il primo singolo estratto dal settimo album della band punk Rancid, \"Let the Dominoes Fall\".\nHa raggiunto la posizione #22 nella classifica Billboard Modern Rock Tracks.\nSignificato.\nLa canzone riguarda la band stessa, la quale si considera come una band \"sopravvissuta\":\nVideo.\n\u00c8 stato realizzato un video il quale mostra la band sia cantare la canzone dentro un'abitazione privata a Oakland sia in giro per la citt\u00e0."}
{"id": "2402585", "revid": "232134", "url": "https://it.wikipedia.org/wiki?curid=2402585", "title": "Last one to die", "text": ""}
{"id": "2402601", "revid": "695487", "url": "https://it.wikipedia.org/wiki?curid=2402601", "title": "Libertarian", "text": ""}
{"id": "2402602", "revid": "339392", "url": "https://it.wikipedia.org/wiki?curid=2402602", "title": "Libertariano", "text": ""}
{"id": "2402603", "revid": "585241", "url": "https://it.wikipedia.org/wiki?curid=2402603", "title": "Libertarismo liberale", "text": ""}
{"id": "2402607", "revid": "124855334", "url": "https://it.wikipedia.org/wiki?curid=2402607", "title": "Saverio Scutell\u00e0", "text": "Biografia.\nDopo l'infanzia trascorsa a Delianuova, studi\u00f2 a Roma presso il Liceo Artistico e l'Accademia di Belle Arti, consegu\u00ec il diploma di Maturit\u00e0 classica e la laurea in Lettere Classiche, presso l'Universit\u00e0 di Roma.\nDa giovane frequent\u00f2 i circoli artistico-letterari della capitale entrando in contatto con De Chirico, D'Annunzio e altri artisti e letterati dell'epoca. Attorno ai 25 anni inizi\u00f2 la sua produzione pittorica. Fond\u00f2 la corrente pittorica del Panismo.\nContemporaneamente svilupp\u00f2 anche una produzione poetica, fondando con la raccolta di versi \"Cattedrale di Nuvole\", la corrente poetica dell'Astralismo.\nPartecip\u00f2 a numerosi concorsi nazionali e internazionali di pittura e di poesia ed a premi letterari, ottenendo premi e riconoscimenti come due medaglie d'oro per meriti artistici che gli furono assegnate dal Presidente della Repubblica e dal Presidente del Senato. Fu anche Presidente della Sezione arti figurative dell'Accademia \u201cTommaso Campanella\u201d di Roma e del S.I.A.P. (Sindacato Internazionale di Arti Pura), nonch\u00e9 membro di diverse Accademie artistiche.\nLa sua arte, fondamentalmente figurativa, ma tendente all'astrazione onirica, \u00e8 ricca di simbologia classicheggiante. Uno dei suoi temi preferiti sono i cavalli. Altro tema spesso trattato \u00e8 quello del paesaggio delle prealpi lombarde. Molte opere pittoriche furono ispirate alla Calabria, come quelle che ritraevano il lavoro dei minatori nelle campagne adiacenti a Delianuova. molte opere sono state ispirate dalla moglie, Giuseppina Pastena, sua musa per molte poesie, libri e dipinti. "}
{"id": "2402610", "revid": "125274636", "url": "https://it.wikipedia.org/wiki?curid=2402610", "title": "Zona del Canale di Panama", "text": "La Zona del Canale di Panama (in inglese \"Panama Canal Zone\" e in spagnolo \"Zona del Canal de Panam\u00e1\", talvolta indicata semplicemente come Zona del Canale) \u00e8 stata un territorio non incorporato statunitense ed \u00e8 esistita dal 1903 al 1979, quando \u00e8 stata restituita a Panama. La zona comprendeva il Canale di Panama, che dal 1 ottobre 1979 al 1999 \u00e8 stato sotto l'amministrazione congiunta statunitense-panamense, mentre dal 1999 \u00e8 amministrato unicamente da Panama. La zona era vasta 1.432 km\u00b2, aveva propri francobolli, adottava come moneta il dollaro statunitense ed era sorvegliata dalle forze armate statunitensi con unit\u00e0 terrestri, aeree e navali."}
{"id": "2402614", "revid": "362176", "url": "https://it.wikipedia.org/wiki?curid=2402614", "title": "Virtual CloneDrive", "text": "Virtual CloneDrive, prodotto dalla RedFox, \u00e8 un emulatore di unit\u00e0 ottiche CD, DVD e HD DVD in grado di montare vari formati immagine quali ISO, BIN, ecc."}
{"id": "2402615", "revid": "729019", "url": "https://it.wikipedia.org/wiki?curid=2402615", "title": "Dotto di Wolff", "text": "Il dotto di Wolff (o dotto del mesonefro) \u00e8 un organo che si ritrova nei mammiferi, compresi gli esseri umani di ambo i sessi, durante la fase embrionale. Il nome lo si deve a Caspar Friedrich Wolff. Fino alla settima settimana dello sviluppo embrionale i due embrioni di sesso diverso sono morfologicamente indistinguibili, intervengono dunque gli enzimi litici che, rilasciati dai lisosomi, degradano nella femmina ci\u00f2 che caratterizza il maschio e viceversa.\nNel sesso maschile.\nNel maschio i condotti di Wolff si sviluppano fino a formare i condotti eiaculatori, l'epididimo, i canali deferenti e le vescichette seminali. Gli abbozzi dei testicoli all'inizio si trovano molto pi\u00f9 in alto, ai lati della vescica, sopra l'inguine (pi\u00f9 o meno dove si trovano le ovaie nella donna), ghiandole gonadiche che nell'infanzia scenderanno nel canale inguinale (protette dal sacco costituito dal muscolo cremastere) e accompagnate dal funicolo spermatico per essere gi\u00e0 presenti nello scroto (a 10 anni) prima dell'inizio della pubert\u00e0 (11-12 anni).\nNel sesso femminile.\nNella femmina i condotti di Wolff si atrofizzano. Il ruolo di generare le strutture dell'apparato genitale femminile \u00e8 svolto dai dotti di M\u00fcller."}
{"id": "2402617", "revid": "24420994", "url": "https://it.wikipedia.org/wiki?curid=2402617", "title": "AnyDVD HD", "text": ""}
{"id": "2402618", "revid": "371529", "url": "https://it.wikipedia.org/wiki?curid=2402618", "title": "American Poet", "text": "American Poet \u00e8 un album dal vivo del cantautore statunitense Lou Reed pubblicato nel 2001, contenente brani tratti da un suo concerto registrato all'Hempstead Theatre di New York il 26 dicembre 1972, durante il tour nel quale presentava il disco \"Transformer\". In quella occasione suon\u00f2 con il gruppo di supporto \"The Tots\".\nLa traccia numero 6 sul disco consiste in un'intervista al musicista data alla radio il 26 dicembre 1972, nel corso della quale venne chiesto a Lou Reed se sapesse che fine avesse fatto Doug Yule, suo ex compagno nei disciolti Velvet Underground, e lui bruscamente rispose: \"\u00abMorto, spero\u00bb.\" Quando l'intervistatore esclam\u00f2: \"\u00abNon puoi dire questo\u00bb\", Reed replic\u00f2 che l'aveva proprio detto, ma che non voleva dire sul serio."}
{"id": "2402619", "revid": "110651495", "url": "https://it.wikipedia.org/wiki?curid=2402619", "title": "Giornalieri", "text": "Nel linguaggio cinematografico per giornalieri si intende il totale del girato effettuato in una sessione di riprese (generalmente si intende una giornata, da cui il nome), dopo lo sviluppo e la stampa della relativa pellicola. \nI giornalieri comprendono le numerose \"riprese\" che vengono girate per una stessa scena fino alle operazioni di sviluppo, taglio e vaglio. In fase di montaggio il girato perde questa definizione e diviene \"materiale\". Si tratta quindi del negativo originale di ripresa."}
{"id": "2402620", "revid": "2036605", "url": "https://it.wikipedia.org/wiki?curid=2402620", "title": "Valentino (ribelle)", "text": "Il suo nome \u00e8 riportato come Valentino in Ammiano, ma come Valentiniano in Zosimo, Girolamo e Giordane.\nBiografia.\nValentino, originario della provincia romana della Pannonia Valeria, era il fratello della moglie del \"vicarius\" Massimino. Commise un grave delitto e fu inviato in esilio in Britannia romana, dove si adoper\u00f2 per rivoltarsi contro il \"comes\" Teodosio (padre dell'imperatore Teodosio I), corrompendo soldati e altri personaggi con la promessa di lauti compensi.\nTeodosio venne a sapere dei progetti di Valentino e, quando giunse il momento, lo consegn\u00f2 al generale Dulcizio assieme ai pochi che l'avevano sostenuto, ordinando che fossero messi a morte."}
{"id": "2402623", "revid": "767487", "url": "https://it.wikipedia.org/wiki?curid=2402623", "title": "Animal Serenade", "text": "Animal Serenade \u00e8 un album di Lou Reed registrato dal vivo al Wiltern Theatre di Los Angeles nel 2003.\nDescrizione.\nLo show vede una formazione senza un batterista di ruolo (includendo Mike Rathke alla chitarra e al sintetizzatore, il bassista Fernando Saunders, e la violoncellista Jane Scarpantoni). Reed esegu\u00ec drammatiche versioni piene di pathos di alcuni dei suoi brani pi\u00f9 celebri (e non).\nFernando Saunders suona il basso e altri strumenti. Canta inoltre nei cori in varie canzoni e come voce solista principale in \"Tell It to Your Heart\" &amp; \"Reviens Cherie\". Antony Hegarty canta la traccia vocale principale in \"Set the Twilight Reeling\" e \"Candy Says\".\nTre brani eseguiti durante il concerto, rimasero esclusi dall'album: \"Sweet Jane\", \"The Last Shot\" e \"Perfect Day\" (cantata in duetto con Hegarty). Successivamente \"Sweet Jane\" \u00e8 stata resa disponibile come download digitale."}
{"id": "2402626", "revid": "810736", "url": "https://it.wikipedia.org/wiki?curid=2402626", "title": "Festival di Napoli 1971", "text": "Il festival della canzone napoletana del 1971, sarebbe dovuta essere la diciannovesima edizione della popolare \"kermesse\" musicale partenopea, organizzata presso il Teatro Mediterraneo dal 1\u00ba al 3 luglio 1971, ma sospesa per motivi di ordine pubblico.\nIl festival.\nLa diciannovesima edizione, che doveva essere presentata in televisione da Daniele Piombi e Aba Cercato, con la collaborazione di Ugo Frisoli ed Enzo Berri, fu bloccata per generici motivi di ordine pubblico.\nNel pomeriggio del 30 giugno era stato fatto il sorteggio di esecuzione delle canzoni per le prime due serate, alla presenza di un notaio, degli editori, dei compositori e dei cantanti. L'atmosfera era tesa pi\u00f9 del solito per la protesta di alcuni compositori delle canzoni escluse, tra cui De Crescenzo, Pagano, Buonafede e Aterrano, i quali non avevano accettato il verdetto ed avevano inscenato varie manifestazioni. Dopo aver fatto, ai primi di giugno, uno sciopero della fame, tenevano, alla vigilia dello spettacolo al Teatro Mediterraneo, una conferenza stampa per criticare la commissione selezionatrice che, a loro parere, essendo stata formata da un numero pari di componenti (quattro) non avrebbe potuto lavorare con la dovuta obiettivit\u00e0. In base a questi argomenti, gli autori esclusi presentavano un esposto al sostituto procuratore della Repubblica Krogh che decise quindi di bloccare la manifestazione per accertamenti: nel documento essi chiedevano il sequestro di tutto il materiale riguardante il festival, compresi gli spartiti musicali e l'incasso. La RAI, venuta a conoscenza di un provvedimento emesso dalla Procura della Repubblica, pens\u00f2 a tutelarsi, non concedendo pi\u00f9 le telecamere. Il questore, a sua volta, decideva il divieto dello spettacolo al Mediterraneo. I dischi per\u00f2 erano ormai pronti, e quindi uscirono quasi tutti con la dicitura \"Canzone partecipante al Festival di Napoli 1971\" (o \"partecipante al XIX Festival della canzone napoletana\").\nNe nacquero vertenze giudiziarie a catena, dieci anni di liti nei vari tribunali, fino alla Cassazione. Gli organizzatori, ai quali era stato inviato un avviso di garanzia, venivano assolti con formula piena, perch\u00e9 non risultavano responsabilit\u00e0 penali per il mancato festival, e si arriv\u00f2 infine a soluzioni di compromesso per i danni civili.\nNel 1973 si tent\u00f2 di rilanciare la manifestazione, con l'organizzazione di \"\", che non riusc\u00ec a ridare vita alla tradizionale sagra napoletana.\nOrganizzazione.\nEnte per la canzone napoletana - Ente Salvatore Di Giacomo"}
{"id": "2402629", "revid": "729019", "url": "https://it.wikipedia.org/wiki?curid=2402629", "title": "Dotto di Gartner", "text": "Il dotto di Gartner \u00e8 un residuo del dotto di Wolff presente nel apparato genitale femminile. Si tratta di un cordoncino di natura fibrosa che si ritrova nei lati della vagina.\nL'omologo maschile \u00e8 l'epididimo.\nPatologia.\nPossono essere presenti le cisti da vestigia embrionarie."}
{"id": "2402635", "revid": "13945", "url": "https://it.wikipedia.org/wiki?curid=2402635", "title": "Pironti Editore", "text": ""}
{"id": "2402636", "revid": "13945", "url": "https://it.wikipedia.org/wiki?curid=2402636", "title": "Uno mattina", "text": ""}
{"id": "2402637", "revid": "767487", "url": "https://it.wikipedia.org/wiki?curid=2402637", "title": "The Best of Lou Reed &amp; Velvet Underground", "text": "The Best of Lou Reed &amp; Velvet Underground \u00e8 una raccolta di brani di Lou Reed e dei The Velvet Underground pubblicato nel 1995."}
{"id": "2402640", "revid": "729019", "url": "https://it.wikipedia.org/wiki?curid=2402640", "title": "Epooforon", "text": "L'epooforon, chiamato anche organo di Rosenm\u00fcller, \u00e8 un residuo di epoca embrionale del tubulo mesonefrico che si ritrova nell'anatomia femminile.\nAnatomia.\nSi osserva nel mesosalpinge ed \u00e8 composto da 10-15 canalicoli che portano al dotto di Gartner."}
{"id": "2402642", "revid": "80598", "url": "https://it.wikipedia.org/wiki?curid=2402642", "title": "The Sorrows", "text": "I Sorrows sono stati un gruppo musicale inglese di musica beat che ha lavorato in Italia, dove ha raggiunto il successo.\nStoria del gruppo.\nNascono a Coventry nel 1963 su iniziativa di Don Maughn (pseudonimo di Donald Adrian Fardon), che incontra uno studente in agraria, Philip Packham, un grafico e disegnatore industriale, Philip Witcher, ed un fattorino, Wesley Price; ma \u00e8 solo con l'ingresso del batterista Bruce Finley, il cui padre \u00e8 proprietario di un negozio di strumenti musicali, che il gruppo riesce ad ottenere una strumentazione adeguata per cominciare ad esibirsi.\nDopo aver ottenuto un contratto discografico con la Piccadilly Records (distribuita dalla Pye Records) ottengono subito un grande successo con il loro terzo 45 giri, con la canzone \"Take a heart\", nota sia per l'assolo di chitarra sia per il suono particolare della batteria (che Finley ottiene coprendo con una coperta i tamburi).\nGiungono in Italia per partecipare al Cantagiro 1966 con \"Mi si spezza il cuore\", versione in italiano del loro successo, che entra in classifica anche in questa versione.\nNello stesso anno partecipano al Festival delle Rose 1966 con \"Cos\u00ec bambina\", e recitano in Come imparai ad amare le donne di Luciano Salce, cantando \"No, no, no, no\"; un'altra canzone, \"Pioggia sul tuo viso\", \u00e8 presente nel film, inserita nella colonna sonora dello stesso ma inedita in altro supporto.\nPubblicano poi il primo album, e nel 1967 partecipano al musicarello I ragazzi di Bandiera Gialla di Mariano Laurenti; tornano inoltre al Cantagiro 1967 con \"Verde, rosso, giallo e blu\" (brano italiano tradotto anche per il mercato inglese) e al Festival delle Rose 1967 con \"Zabadak\".\nPassano poi alla Miura, e qui entrano Chuck Fryers voce e chitarra solista e Chris Smith voce e organo Hammond, con cui pubblicano il secondo 33 giri nel 1968, con influenze psichedeliche, ed altri 45 giri, ma con meno successo, anche per via del tramonto del beat, per cui decidono di sciogliersi.\nSolo Don Fardon tenta la carriera solista con una sua versione di \"Indian Reservation (The Lament of the Cherokee Reservation Indian)\", la nota canzone scritta da John D. Loudermilk, dopodich\u00e9 anche lui ritorna, come quasi tutti gli altri, in Gran Bretagna, dove continua con successo la carriera musicale.\nChuck Fryers rimane in Italia ed entra nel circuito musicale milanese."}
{"id": "2402643", "revid": "80598", "url": "https://it.wikipedia.org/wiki?curid=2402643", "title": "Sorrows", "text": ""}
{"id": "2402646", "revid": "599013", "url": "https://it.wikipedia.org/wiki?curid=2402646", "title": "Paro\u00f6phoron", "text": "Il paro\u00f6phoron consiste in una piccola struttura, derivata dalla parte caudale del mesonefro costituita da piccoli rudimentali tubi, si osserva maggiormente in et\u00e0 infantile.\nAnatomia.\nSi osserva nel legamento largo dell'utero fra l'epooforon e l'utero.\nStoria.\nRiporta il nome Johnson dall'anatomista David Johnson che descrisse per primo tale struttura ad Aberystwyth."}
{"id": "2402649", "revid": "371529", "url": "https://it.wikipedia.org/wiki?curid=2402649", "title": "Perfect Day (album Lou Reed)", "text": "Perfect Day \u00e8 un album raccolta del cantautore statunitense Lou Reed, pubblicato nell'ottobre 1997 dalla Camden per il solo mercato europeo."}
{"id": "2402650", "revid": "767487", "url": "https://it.wikipedia.org/wiki?curid=2402650", "title": "NYC Man (The Ultimate Collection 1967-2003)", "text": "NYC Man \u00e8 un'antologia di canzoni di Lou Reed composta da 2 CD pubblicata nel 2003. In essa sono compresi anche quattro brani eseguiti dai Velvet Underground."}
{"id": "2402651", "revid": "181699", "url": "https://it.wikipedia.org/wiki?curid=2402651", "title": "Cultura di Cucuteni", "text": ""}
{"id": "2402653", "revid": "122823275", "url": "https://it.wikipedia.org/wiki?curid=2402653", "title": "Cultura di Cucuteni-Trypillia", "text": "La cultura di Cucuteni-Tripillia, nota anche come cultura di Cucuteni (romena), cultura di Tripillia (dall'ucraino \u0422\u0440\u0438\u043fi\u043b\u043b\u044f) o cultura di Tripol'e (dal russo \u0422\u0440\u0438\u043f\u043e\u043b\u044c\u0435), \u00e8 una cultura archeologica neolitico che fior\u00ec fra il 5500 a.C. e 2750 a.C. circa nella regione del Dnestr-Dnepr dell'attuale Romania, Moldavia e Ucraina (in particolare in Podolia). I Tripiliani costruirono le pi\u00f9 grandi citt\u00e0 in Europa, ognuna di esse con 10.000 o 15.000 persone. Gli insediamenti sarebbero stati bruciati ogni 60-80 anni quando la cultura veniva a spostarsi altrove.\nNomenclatura.\nLa cultura prese il nome inizialmente dalle contee di Cucuteni, Ia\u0219i, Romania, dove furono scoperti i primi suoi reperti.\nNel 1884, l'archeologo Vicenty Khvoika scopr\u00ec i primi insediamenti tripilliani, quasi un centinaio, mentre nel 1909 iniziarono gli scavi. Nel 1897, oggetti simili furono scavati a Tripillia (in ucraino \"\u0422\u0440\u0438\u043fi\u043b\u043b\u044f\"; in russo \"\u0422\u0440\u0438\u043f\u043e\u043b\u044c\u0435\", \"Tripol'e\"), governatorato di Kiev, Ucraina. Fu a causa di queste diverse denominazioni del luogo che la cultura venne ad essere conosciuta in pubblicazioni sovietiche, russe ed ucraine come \"cultura di Tripol'e, Tripolia o Tripillia\". Un compromesso esiste in inglese come anche in altre lingue, incluso l'italiano: \"Cucuteni-Tripillia\".\nEstensione.\nNel 2003, circa 2000 siti della cultura di Cucuteni-Tripillian risultano gi\u00e0 identificati in Romania, Ucraina e Moldavia. J.P. Mallory riferisce che la..\nEssa fu concentrata in un'area lungo il medio e l'alto corso del Nistro (in Moldavia) con un'estensione verso nord-est fino al Nipro.\nPeriodizzazione.\nI creatori della cultura furono trib\u00f9 il cui territorio si estendeva dai Balcani, al bacino del Danubio ed ai Carpazi abbracciando territori della Romania, Moldavia ed Ucraina. Gli studiosi categorizzano la cultura in 3 periodi\nPeriodo antico.\nNella seconda met\u00e0 del VI e nella prima met\u00e0 del V millennio a.C. le trib\u00f9 si stabilirono nel bacino dei fiumi Dnieper e Buh. Gli insediamenti furono localizzati vicino ai fiumi, ma diversi ne furono scoperti anche sugli altopiani. Le dimore erano costruite sopra il terreno oppure ugualmente sopra il suolo ma scavandolo per met\u00e0. i pavimenti e i focolari erano fatti di argilla e i muri di legno o di canne coperte d'argilla. I materiali utilizzati per costruire il tetto erano paglia o canne.\nGli abitanti praticavano l'allevamento di animali e l'agricoltura, la pesca e la raccolta. Venivano coltivati grano, segale e piselli. Gli utensili comprendevano gli aratri fatti con corna di animali, pietra, ossa e bastoni affilati. La mietitura veniva eseguita con le falci fienaie fatte con lame di selce intarsiate. Il grano veniva macinato con ruote di pietra. Le donne erano dedite alla manifattura della ceramica, al vestiario e giocavano un ruolo dominante nella vita comunitaria. Gli uomini cacciavano, portavano il bestiame a pascolare, facevano utensili di selce, ossa e pietra. Il bestiame era importante e maiali, pecore e capre assumevano un ruolo fondamentale. Il cavallo fu addomesticato. Le statue femminili e gli amuleti venivano realizzati in argilla. L'uso del rame, comunque raro, \u00e8 invece dedicato a braccialetti, anelli e uncini. Sono stati rinvenuti, principalmente nell'insediamento di Korbuni, in Moldavia, gioielli in rame risalenti all'inizio del V millennio a.C.\nPeriodo intermedio.\nNella fase intermedia la cultura di Tripillian si espanse su una vasta area, dalla Transilvania orientale in direzione ovest fino al Dnieper verso Est. La popolazione si era stabilita sulla riva dell'alto e medio corso del Dnieper e cresceva considerevolmente, vivendo sugli altopiani vicino ai fiumi maggiori e alle sorgenti. Le loro dimore erano costruite su pali a forma di cerchi o di ovali, con pavimenti di ceppi coperti di argilla. I muri di legno erano imbastiti con argilla e una \"stufa\", anch'essa d'argilla, era situata al centro della dimora. Con la crescita della popolazione l'estensione del suolo agricolo cresceva di pari passo. Gli animali d'allevamento erano ormai una \"routine\", anche se la caccia continuava. Gli utensili fatti di selce, roccia ed ossa venivano utilizzati per la coltivazione. Il rame per le asce era stato scoperto ed estratto a Volyn e nelle aree intorno al Dnepr. La lavorazione della ceramica, fatta a mano, si faceva sofisticata, con caratteristici ornamenti a spirale monocromatici, dipinti con colore nero, giallo e rosso primario. C'erano i grandi contenitori di terracotta, a forma di pera, usati per la conservazione del grano, i piatti, ecc. Si sono trovati statue di figure femminili, di animali, modelli di casa. Si pensa che le trib\u00f9 fossero matrilineari.\nPeriodo tardo.\nNel periodo tardo il territorio si estese finendo per includere Volyn fino al fiume Sluch e Horyn e entrambe le sponde del Dnepr nei pressi di Kyiv. Nella zona vicina al Mar Nero gli abitanti comunicavano con altre culture. Gli animali d'allevamento cos\u00ec come i cavalli divennero molto importanti. La comunit\u00e0 si trasform\u00f2 in una struttura patriarcale. Comunit\u00e0 vennero a stabilirsi anche sul Don e sul Volga. Gli ambienti vennero costruiti in modo differente; gli ornamenti con modelli a spirale scomparvero dalla ceramica, sostituiti con quelli pi\u00f9 popolari con \"motivi a funi\". Differenti forme di sepolture rituali furono sviluppate con elaborati riti funebri. Il destino di queste trib\u00f9 venne a combaciare con l'introduzione dei manufatti dell'et\u00e0 del bronzo.\nCaratteristiche.\nLa pi\u00f9 ampia collezione di manufatti della cultura di Cucuteni-Tripillia pu\u00f2 essere trovato nei musei della Russia, Ucraina e Romania, compreso l'Ermitage di San Pietroburgo e il Museo di Storia e Archeologia di Piatra Neam\u021b. \nLa cultura di Cucuteni-Tripillia \u00e8 stata definita la prima cultura urbana d'Europa. Gli insediamenti di Cucuteni-Tripillia erano di solito situati su altopiani, fortificati con terrapieni e fossati. I primissimi villaggi erano costituiti da dieci a quindici famiglie. Al loro apogeo, gli insediamenti si espansero per includere molte centinaia di grandi capanne fatte con mattoni di creta mista a paglia, a volte con due piani. Queste case erano di solito riscaldate da un forno e avevano finestre rotonde. Le capanne avevano fornaci utilizzate per creare ceramiche, per le quali la cultura di Cucuteni-Tripillia era rinomata.\nL'agricoltura viene attestata, come pure l'allevamento del bestiame, principalmente costituito da capre/pecore e maiali. La selvaggina \u00e8 una parte normale dei resti animali. La ceramica viene relazionata a quella della cultura della ceramica lineare. Il rame venne estesamente importato dai Balcani. Le statuette trovate durante gli scavi nei siti di Cucuteni si pensa che rappresentino soggetti religiosi, ma il loro uso e/o significato resta ancora un mistero.\nLa mostra tenuta a Roma nel settembre/ottobre 2008, al Palazzo della Cancelleria, messo a disposizione dal Vaticano, sulla cultura di Cultura di Cucuteni-Tripillia conferma l'ipotesi di Marija Gimbutas sul carattere pacifico, sulla struttura sociale egalitaria e sull'importanza del ruolo femminile di questa cultura dell'Europa Antica. La documentazione della mostra, curata dal Ministero della cultura e degli affari religiosi di Romania nonch\u00e9 dal Ministero della cultura e del turismo di Ucraina, dice a pag. 40: \"Non vi erano differenze tra le varie tipologie abitative. Dunque non \u00e8 possibile stabilire quali case appartenessero a persone ricche e quali a persone povere. Le variazioni nelle dimensioni delle abitazioni potrebbero essere attribuite al numero dei membri della famiglia che vi risiedeva, o dipendere dalle tecniche di costruzione delle case. Pertanto non \u00e8 possibile parlare di ineguaglianza sociale (come nelle societ\u00e0 in cui vigeva la schiavit\u00f9), ma solo dell'esistenza di una naturale gerarchia all'interno di ciascuna comunit\u00e0. Come non si pu\u00f2 sostenere che esistesse una categoria di guerrieri, in quanto la maggior parte degli abitanti era dedito all'agricoltura. Gradualmente iniziarono ad emergere gli artigiani (ceramisti, addetti alla lavorazione dei metalli, intagliatori del legno e della pietra, costruttori), cos\u00ec come dei personaggi con un ruolo specifico nel campo della religione. L'abbondanza di statuine antropomorfe femminili e la parallela scarsit\u00e0 di sculture a soggetto maschile sembra suggerire l'importanza del ruolo delle donne all'interno di queste comunit\u00e0\".\nCon il passare del tempo la cultura di Cucuteni-Tripillia si trasform\u00f2: iniziando a creare le armi, in metalli pi\u00f9 resistenti e dunque il lavoro per la produzione della ceramica divenne meno rilevante.\nI Cucuteni-Tripilliani in modo evidente iniziarono a fortificare le loro citt\u00e0, laddove una volta non vi era affatto la necessit\u00e0 di realizzare una fortificazione o il bisogno di usare le armi. L'improvvisa scomparsa di molti villaggi della cultura di Cucuteni-Tripillia condusse gli archeologi a credere che essi fossero conquistati e assimilati ad un'altra cultura.\nBibliografia.\nTedesca\nRussa\nRumena\nUcraina\nInglese"}
{"id": "2402657", "revid": "92723", "url": "https://it.wikipedia.org/wiki?curid=2402657", "title": "Diocesi di Alto Solim\u00f5es", "text": ""}
{"id": "2402659", "revid": "371529", "url": "https://it.wikipedia.org/wiki?curid=2402659", "title": "Legendary Lou Reed", "text": "Legendary Lou Reed \u00e8 una raccolta di brani di Lou Reed, composta da 3 CD, pubblicata nel 2002."}
{"id": "2402660", "revid": "767487", "url": "https://it.wikipedia.org/wiki?curid=2402660", "title": "The Very Best of Lou Reed", "text": "The Very Best of Lou Reed \u00e8 un album raccolta di Lou Reed, pubblicato nel 2000."}
{"id": "2402661", "revid": "110157", "url": "https://it.wikipedia.org/wiki?curid=2402661", "title": "The Definitive Collection (Lou Reed)", "text": "The Definitive Collection \u00e8 un album raccolta di Lou Reed, pubblicato nel 1999."}
{"id": "2402662", "revid": "729019", "url": "https://it.wikipedia.org/wiki?curid=2402662", "title": "Nebulosa Aquila", "text": "La Nebulosa Aquila (nota anche come M\u00a016 o NGC\u00a06611) \u00e8 una grande regione H II visibile nella costellazione della Coda del Serpente; \u00e8 formata da un giovane ammasso aperto di stelle associato ad una nebulosa a emissione composta da idrogeno ionizzato, catalogata come IC 4703.\nLa sua distanza \u00e8 sempre stata relativamente incerta, ma si tende ad accettare un valore di circa 7000 anni luce dalla Terra, ponendola cos\u00ec nella zona media del Braccio del Sagittario; contiene alcune formazioni estremamente conosciute, come i Pilastri della Creazione, le lunghe colonne di gas oscuro originate dall'azione del vento stellare delle componenti dell'ammasso centrale e che sono responsabili anche del nome proprio della nebulosa stessa, a causa della loro forma. In esse sono presenti alcuni oggetti stellari giovani, che testimoniano che i processi di formazione stellare sono tuttora in atto, anche se non \u00e8 chiaro se questi siano favoriti od osteggiati dall'azione del vento stellare delle stelle vicine, n\u00e9 \u00e8 chiaro se il vento effettivamente influisca in qualche maniera su questi fenomeni. L'ammasso \u00e8 composto da un gran numero di supergiganti blu molto calde e brillanti; la loro et\u00e0 tipica \u00e8 di appena 2-3 milioni di anni, cio\u00e8 meno di un millesimo dell'et\u00e0 del nostro Sole; la stella pi\u00f9 brillante dell'ammasso \u00e8 di magnitudine 8,24, ben visibile anche con un binocolo.\nLa nebulosa \u00e8 nota fin dal Settecento ed \u00e8 uno degli oggetti pi\u00f9 noti fra quelli del Catalogo di Messier; si rivela con facilit\u00e0 nelle fotografie ed \u00e8 dunque un buon soggetto per gli appassionati dell'astrofotografia amatoriale.\nOsservazione.\nLa nebulosa Aquila, di per s\u00e9 piuttosto brillante, pu\u00f2 essere individuata con facilit\u00e0 partendo dalla stella e spostandosi circa 3\u00b0 a WSW; sebbene sia invisibile ad occhio nudo, un binocolo 10x50 \u00e8 pi\u00f9 che sufficiente per poterla individuare come una macchia chiara allungata e circondante un piccolissimo ammasso di stelle, il quale per\u00f2 pu\u00f2 essere risolto solo con grande difficolt\u00e0. Con un telescopio da 120-150mm di apertura, l'ammasso domina con la sua luce la nebulosit\u00e0, che si mostra sfuggente; l'ammasso appare invece ben risolto e conta circa una quarantina di stelle. Molti dettagli sulla nube possono essere osservati con aperture a partire dai 200mm con le quali l'ammasso appare luminoso ed esteso, con diverse decine di stelle brillanti sparse su tutta la zona nebulosa.\nLa Nebulosa Aquila pu\u00f2 essere osservata con discreta facilit\u00e0 da gran parte delle aree popolate della Terra, grazie al fatto che \u00e8 situata a una declinazione non eccessivamente australe: in alcune aree del Nord Europa e del Canada, nei pressi del circolo polare artico, la sua visibilit\u00e0 \u00e8 comunque molto difficile, mentre nell'Europa centrale appare relativamente bassa; alle latitudini boreali medie (bacino del Mediterraneo) si mostra discretamente alta sull'orizzonte e si osserva dunque con facilit\u00e0, mentre dall'emisfero sud la nebulosa \u00e8 visibile ben alta nelle notti dell'inverno australe e nella sua fascia tropicale pu\u00f2 vedersi perfettamente allo zenit. Il periodo migliore per la sua osservazione nel cielo serale \u00e8 quello compreso fra giugno e ottobre.\nStoria delle osservazioni.\nL'oggetto fu scoperto nel 1746 da Philippe Loys de Ch\u00e9seaux, il quale con il suo telescopio ottico sembra avesse individuato solo l'ammasso centrale: infatti egli cita un ammasso di stelle, posizionato fra le costellazioni del Serpente, del Sagittario e di Antinoo. Interessante notare che quest'ultima costellazione, oggi soppressa, occupava la parte meridionale della costellazione dell'Aquila.\nCharles Messier riosserv\u00f2 l'ammasso alcuni anni pi\u00f9 tardi, il 3 giugno del 1764: lo descrisse come un oggetto nebuloso risolvibile nella zona centrale, mentre le aree esterne restano nebulose; egli di fatto aveva individuato per la prima volta la nebulosit\u00e0 associata all'ammasso, la Nebulosa Aquila. William Herschel non lasci\u00f2 curiosamente alcuna descrizione, mentre suo figlio John si rifer\u00ec ad essa come una nube con un ammasso formato da un centinaio di stelle.\nL'ammiraglio William Henry Smyth riosserv\u00f2 la regione e la descrisse come un bell'oggetto; rifer\u00ec inoltre che diverse stelle dell'ammasso sono disposte in coppie e indica che occorrono telescopi di potenza moderata per la sua osservazione migliore. Camille Flammarion, un astronomo francese, fu in grado di osservare l'ammasso anche con un piccolo strumento, riuscendo a distinguere pure la nebulosit\u00e0.\nNell'agosto del 1875 Isaac Roberts scatt\u00f2 la prima astrofotografia dell'oggetto, attraverso un telescopio da 50\u00a0cm di diametro presso il suo osservatorio privato: in essa \u00e8 ben evidente la nebulosit\u00e0 che circonda l'ammasso specialmente nel lato sudorientale.\nDecorso osservativo.\nL'attuale posizione della Nebulosa Aquila si trova, come si \u00e8 detto, nell'emisfero celeste australe. Tuttavia \u00e8 noto che, a causa del fenomeno conosciuto come precessione degli equinozi, le coordinate celesti di stelle e costellazioni possono variare sensibilmente, a seconda della loro distanza dal polo nord e sud dell'eclittica.\nL'ascensione retta attuale della nebulosa corrisponde a 18h 19m, ossia relativamente prossima alle 18h di ascensione retta, che corrispondono, per la gran parte degli oggetti celesti, alla declinazione pi\u00f9 meridionale che un oggetto possa raggiungere (si noti come l'intersezione dell'eclittica con le 18h di ascensione retta corrispondano al solstizio del 22 dicembre); nel caso della Nebulosa Aquila, i 14\u00b0 di declinazione sud.\nNell'epoca precessionale opposta alla nostra (avvenuta circa 12.000 anni fa), la Nebulosa Aquila aveva un'ascensione retta opposta a quella attuale, ossia prossima alle 6h; in quel punto, gli oggetti celesti raggiungono, tranne nelle aree pi\u00f9 prossime al polo dell'eclittica, il punto pi\u00f9 settentrionale. Aggiungendo agli attuali -14\u00b0 un valore di 47\u00b0 (pari al doppio dell'angolo di inclinazione dell'asse terrestre), si ottiene un valore di +33\u00b0, ossia una declinazione piuttosto boreale, che fa s\u00ec che la Nebulosa Aquila possa essere osservata allo zenit gi\u00e0 lungo le coste del Mediterraneo meridionale; ne consegue che in tutta l'Europa settentrionale fino ad una latitudine di 57\u00b0N la nebulosa si presenti circumpolare.\nCirca 400 anni fa, la nebulosa ha superato le 18h di ascensione retta; da allora ha incominciato a salire a latitudini sempre pi\u00f9 boreali.\nCaratteristiche.\nLa causa principale della ionizzazione dei gas della nebulosa, e quindi della sua luminosit\u00e0, sono le grandi stelle massicce dell'ammasso aperto NGC 6611, che si trova al suo interno; le stesse hanno anche modellato col loro vento stellare le nubi circostanti, causando delle lunghe strutture a chioma qualora il vento incontrasse delle regioni nebulose ultradense: \u00e8 questo il caso ad esempio dei famosi \"Pilastri della Creazione\" o \"Proboscidi d'Elefante\", che hanno conferito il nome \"Aquila\" alla nebulosa e che sono state rese famose dalle immagini del Telescopio Hubble. Sebbene non siano cos\u00ec dense come originariamente creduto, queste strutture mostrano delle evidenze di protrusioni, denominate EGGs (acronimo di \"Evaporating Gaseous Globules\", globuli gassosi in evaporazione), alcune delle quali sarebbero associate a degli oggetti stellari giovani, un segno questo che i fenomeni di formazione stellare sono ancora in atto.\nL'ammasso centrale contiene stelle disperse su una regione di circa 14', con un'elevata concentrazione nelle regioni fino a 4' dal centro geometrico; molte di queste sono ancora in fase di pre-sequenza principale, mentre le componenti pi\u00f9 brillanti sono delle supergiganti blu. La massa delle componenti varia fra 2 e 85 M\u2609, mentre l'et\u00e0 dell'ammasso \u00e8 stata stimata di circa 2-3 milioni di anni, le sue dimensioni sono di circa 70x55 \"anni luce\".\nAi raggi X.\nGrazie ai rilevamenti condotti dall'Osservatorio Chandra ai raggi X \u00e8 disponibile una mappatura completa della regione ai raggi X e nella radiazione infrarossa. Una parte degli studi \u00e8 stata condotta per verificare se realmente ci fosse all'interno della nebulosa una ridotta quantit\u00e0 di stelle giovani con un disco circumstellare, causata dall'azione distruttiva e violenta del vento stellare delle stelle supergiganti dell'ammasso; tuttavia, questo metodo esclude parte di questi oggetti per un suo limite intrinseco. Gran parte delle sorgenti a raggi X si trovano immerse nei gas dei Pilastri della Creazione e coincidono con degli oggetti stellari giovani moderatamente arrossati dalle nubi oscure, e quindi emettenti radiazione infrarossa; nella nube sono state scoperte solo due forti sorgenti di raggi X e coincidono con delle protostelle situate nei pressi dei Pilastri.\nDegli undici globuli in espansione osservabili anche all'infrarosso, sette possiedono una massa substellare; inoltre quattro di questi emettono una radiazione X talmente bassa che non pu\u00f2 essere accostata a quella emessa normalmente da una giovane stella T Tauri: \u00e8 pertanto possibile che si tratti di oggetti estremamente giovani che non sono ancora diventati attivi.\nMisurazioni della distanza.\nLe stime sulla distanza dell'ammasso associato alla nebulosa, e quindi della nebulosa stessa, sono rese complicate dal fatto che l'estinzione in direzione delle stelle dell'ammasso non segue i normali processi di estinzione riscontrati comunemente nella nostra Galassia: infatti l'estinzione non solo si riscontra nella banda del visibile, ma al livello di mezzo interstellare sembra essere particolarmente elevata, cosa che suggerisce la presenza lungo la linea di vista di grani di polvere pi\u00f9 grandi del normale, i quali conterrebbero una maggiore quantit\u00e0 di silicati e grafite rispetto al tasso normale riscontrato nella polvere interstellare. Il tasso di estinzione \u00e8 di 3,5\u20134,8, con un valore medio assunto di 3,75.\nPer tutte queste ragioni, le determinazioni di distanza sono in gran parte discordi fra loro e offrono un nutrito paniere di stime: nel corso degli anni sessanta si sono accettati valori compresi fra i 3200\u00a0parsec (10400\u00a0anni luce) e i 2200 parsec (7200 anni luce); nel corso degli anni questo valore \u00e8 andato via via riducendosi e negli anni duemila le stime pi\u00f9 precise indicano che la Nebulosa Aquila si troverebbe a una distanza compresa fra i 1800 parsec (5900 anni luce) e i 1750 parsec (5700 anni luce). Inoltre, mentre le prime misure venivano condotte tramite lo studio della cinematica, si \u00e8 col tempo adottato il sistema della fotometria e, con l'avvento di strumenti di misurazione sempre pi\u00f9 precisi, persino la parallasse spettroscopica.\nStruttura.\nPrima di iniziare a comprendere le dinamiche della popolazione stellare associata e in relazione alla nube, gli studi si sono rivolti alla determinazione della struttura fisica della nebulosa, per conoscerne le dinamiche e le propriet\u00e0 fisiche in generale. Alle onde radio sono state cos\u00ec ottenute diverse mappe, come pure nelle linee di emissione e di assorbimento dell'OH e dell'idrogeno neutro (H I).\nI Pilastri della Creazione.\nI Pilastri sono tre strutture molto dense di gas e polveri situate nel bordo sudorientale della nebulosa; sono state create dall'azione del vento stellare delle stelle giganti dell'ammasso aperto centrale. La loro catalogazione segue la numerazione romana crescente, cos\u00ec le singole strutture sono chiamate Colonna I, Colonna II e Colonna III, procedendo da nordest a sudovest. La morfologia e la struttura ionizzata \u00e8 ben conosciuta grazie all'avvento dei telescopi spaziali: la radiazione ionizzante proveniente dalle stelle dell'ammasso comprime i gas delle nubi molecolare facendone aumentare la pressione in superficie, mentre si genera un flusso fotoevaporante di materiale ionizzato dalla parte opposta alla sorgente della fonte del vento stellare; questo fenomeno \u00e8 cos\u00ec il responsabile della struttura a \"pilastro\" delle nubi. La materia a densit\u00e0 inferiore \u00e8 la prima ad essere spazzata via, mentre il nucleo pi\u00f9 denso, ulteriormente compresso a causa del fronte dell'onda d'urto, sopravvive, resistendo alla forza. Tuttavia, le immagini riprese al vicino infrarosso mostrano che le prime due colonne possiedono una struttura relativamente poco densa, concentrata da dei nuclei molto pi\u00f9 densi che la difendono dall'azione disgregatrice del vento. A sudest dei Pilastri si trova un'ulteriore struttura nebulosa molecolare, catalogata come Colonna IV, situata nei pressi di un noto oggetto di Herbig-Haro, HH\u00a0216.\nCombinazioni di immagini a raggi X dell'Osservatorio Chandra e delle immagini del Telescopio Hubble hanno mostrato che le sorgenti di raggi X osservate nella nebulosa e provenienti da stelle giovani non coincidono con i Pilastri. Questo suggerisce che la formazione stellare pu\u00f2 aver avuto un picco di intensit\u00e0 circa un milione di anni fa e le sue protostelle non si sono riscaldate a sufficienza da emettere raggi X. All'inizio del 2007 gli scienziati utilizzando il Telescopio spaziale Spitzer hanno scoperto l'evidenza che i Pilastri sono stati probabilmente distrutti da una vicina esplosione di supernova avvenuta circa 6000 anni fa, ma che la luce che mostrer\u00e0 la nuova forma della nebulosa non raggiunger\u00e0 la Terra ancora per un altro millennio. La massa totale delle aree dense dei tre Pilastri \u00e8 stimata sulle 200 M\u2609.\nGli \"Evaporating Gaseous Globules\" (EGGs), ossia le parti pi\u00f9 dense delle colonne, conterrebbero secondo alcuni studi dei giovani oggetti stellari appena formati: si tratterebbe dunque di regioni in cui ha luogo la formazione stellare: i nuclei avrebbero infatti una densit\u00e0 e una temperatura simile a quella comune nei siti di formazione di protostelle; questi indizi di fenomeni di formazione in atto tuttavia non forniscono elementi sull'origine della causa scatenante, pertanto non \u00e8 chiaro se il fronte di ionizzazione del vento stellare delle giganti giochi un ruolo determinante in questi processi o meno. Nei pressi delle Colonne sono note otto sorgenti nel vicino infrarosso, di cui quattro mostrano dei colori intensi e un'emissione proveniente dalla materia circumstellare, ulteriore indizio della presenza di stelle neonate; degli oltre settanta globuli gassosi in espansione noti, solo un 15% circa sembra essere associato a stelle giovani di piccola massa, mentre sette sono associati a masse substellari e quattro a masse comprese fra 0,35 e 1 M\u2609.\nLa Colonna V.\nIn direzione nordest rispetto ai Pilastri della Creazione si trova un'altra colonna di materia molto allungata, nota e catalogata come Colonna V e soprannominata \"la Guglia\" (\"The Spire\"). Nella parte terminale di questa struttura \u00e8 stato identificato un bozzolo ionizzato ad alta velocit\u00e0, che potrebbe coincidere con un oggetto HH; sono note in questa regione anche delle componenti multiple di emissioni maser ad acqua, come pure una sorgente catalogata come G017.0335+00.7479, individuata circa 5 secondi d'arco a sud di una delle componenti maser, pi\u00f9 un possibile oggetto stellare giovane molto brillante, catalogato come J181925.4\u2212134535. Nel 2007 sono state anche individuate le controparti nel medio infrarosso delle emissioni maser, grazie all'ausilio del Telescopio Spaziale Spitzer.\nFenomeni di formazione stellare.\nUno degli indizi pi\u00f9 evidenti della presenza di fenomeni di formazione stellare nelle nebulose \u00e8 la presenza degli oggetti di Herbig-Haro, ossia delle piccole nubi brillanti a forma di getto potenziate da una stella neonata che si trova al suo interno. Il pi\u00f9 notevole di questi oggetti scoperti nella Nebulosa Aquila \u00e8 \"HH\u00a0216\"; si trova nei pressi della Colonna IV e fu inizialmente catalogato come M16-HH1. Nel 2004 \u00e8 stato scoperto, tramite lo studio delle linee di emissione ottiche, del CO e delle dinamiche dei gas, un bow shock opposto all'oggetto precedente, il quale possiede un blueshift di -150\u00a0km/s\u22121, esattamente contrario a HH\u00a0216, che invece mostra un redshift di pari entit\u00e0; fra i due oggetti si estende un addensamento di piccole nubi visibili in luce ottica e nell'infrarosso, pi\u00f9 una nube visibile nel vicino infrarosso posizionata esattamente a met\u00e0 via fra i due oggetti e un maser ad acqua. Nella regione centrale \u00e8 stata identificata pure una debole emissione di raggi X, probabilmente causata dal riscaldamento della materia compresa fra il getto visibile e il mezzo circumstellare.\nCome gi\u00e0 visto, le parti terminali delle Colonne I e II contengono al loro interno degli oggetti stellari giovani, identificati per la prima volta tramite una mappatura ai raggi infrarossi. Fra gli oggetti pi\u00f9 brillanti si trova \"YSO\u00a0M16\u00a0ES\u22121\", una fonte molto arrossata e piuttosto luminosa situata nella Colonna I; al suo interno si troverebbe, secondo alcuni studi, una stella di pre-sequenza principale o un piccolo gruppo di esse, o anche una singola protostella nello stadio pi\u00f9 iniziale della sua evoluzione. Dagli estremi nord e sud della nube si irradia una forte emissione polarizzata, originata dalle espulsioni a getto dell'oggetto centrale, mentre fra i due lobi da cui fuoriescono le emissioni, l'intensit\u00e0 di polarizzazione \u00e8 molto bassa, segno questo che l'oggetto centrale potrebbe essere circondato da una struttura a disco.\nSulla punta della Colonna II si trova \"YSO\u00a0M16\u00a0ES\u22122\", talvolta chiamato \"YSO2\" in alcune pubblicazioni specifiche; meno luminosa della precedente e meno oscurata, possiede una massa compresa fra 2\u00a0e\u00a05\u00a0M\u2609. Studi condotti all'infrarosso mostrano che si tratterebbe di un oggetto pi\u00f9 evoluto di ES-1, nonch\u00e9 privo di emissione maser, dal momento che il maser osservato nella Colonna II non \u00e8 in correlazione con quest'oggetto; la struttura interna sarebbe invece simile, con una struttura a disco appiattito avvolta attorno all'oggetto centrale. Le sue emissioni di raggi X sono estremamente deboli.\nSulla Colonna V sono note due strutture associate a stelle giovani; la prima \u00e8 P5A, situata sulla punta della Colonna ed \u00e8 stata in parte risolta dal Telescopio Spaziale Spitzer: \u00e8 formata da due componenti che emettono radiazione infrarossa, corrispondenti a due delle tre sorgenti maser osservate in questa regione. P5B si trova invece alla base della Colonna. Ad ovest dei Pilastri della Creazione si trova invece la sorgente infrarossa pi\u00f9 luminosa della nebulosa, catalogata come IRAS\u00a018152\u22121346, anch'essa associata ad un'emissione maser; avrebbe una massa di circa 8\u00a0M\u2609 e una luminosit\u00e0 pari a circa 1000\u00a0L\u2609.\nComponenti stellari.\nLe regioni H II per definizione sono sempre circondate da ammassi e associazioni di stelle giovani: infatti, poich\u00e9 la formazione stellare avviene al loro interno, le stelle pi\u00f9 giovani, prima di disperdersi, appaiono raggruppate attorno all'area dove si sono formate. L'ammasso che domina la regione della Nebulosa Aquila \u00e8 noto come NGC 6611.\nNGC 6611.\nNGC 6611 \u00e8 un ammasso situato al centro della nebulosa e formato da componenti stellari particolarmente brillanti: contiene infatti alcune decine di stelle di sequenza principale di classe spettrale O e B estremamente calde (supergiganti blu), di et\u00e0 stimata sugli appena 1,8 milioni di anni, pi\u00f9 un numero considerevole di stelle di massa inferiore, circa 380 membri fino ad una massa pari a 2\u00a0M\u2609. La principale sorgente della radiazione ionizzante i gas della nebulosa, nonch\u00e9 la stella pi\u00f9 massiccia dell'ammasso \u00e8 HD\u00a0168076, una supergigante di classe O3-O5V con una massa pari a 75-80\u00a0M\u2609; le altre stelle possiedono una massa molto inferiore, sebbene siano comunque delle stelle giganti, e la loro radiazione totale \u00e8 pari a quella prodotta dalla singola stella HD\u00a0168076. Molte di queste stelle massicce sono doppie e la velocit\u00e0 radiale dell'ammasso cui appartengono \u00e8 in sintonia con quella del gas ionizzato della nebulosa; le propriet\u00e0 delle stelle doppie osservate sembrano in accordo con il modello del meccanismo di formazione per accrezione, piuttosto che con quello di unione.\nLa funzione di massa iniziale del nucleo dell'ammasso per le stelle di massa inferiore alle 5\u00a0M\u2609 \u00e8 di circa 0,7\u00b10,1\u00a0pc, mentre nell'alone si aggira sui 6,5\u00b10,5\u00a0pc, con un'escursione di -1,45 per la funzione totale; la variazione spaziale di questa escursione potrebbe essere una conseguenza del fenomeno della segregazione di massa osservata nell'ammasso stesso. Considerando solo i membri conosciuti con massa superiore alle 5\u00a0M\u2609, il limite inferiore della massa totale \u00e8 pari a (1,6\u00b10,3)\u00d7103\u00a0M\u2609; considerando che le stelle comprese fra 6\u00a0e\u00a012\u00a0M\u2609 costituiscono il 5,5% della massa totale della popolazione di stelle comprese fra 0,1\u00a0e\u00a0100\u00a0M\u2609, si \u00e8 potuto stimare una massa totale dell'ammasso pari a circa 25\u00d7103\u00a0M\u2609, con una densit\u00e0 di 28,5\u00a0M\u2609 per parsec cubo. L'et\u00e0 media delle componenti dell'ammasso \u00e8 di 2-3 milioni di anni, sebbene le componenti potrebbero mostrare un'escursione di et\u00e0 maggiore, variabile fra 1 e 6 milioni di anni; secondo altri l'et\u00e0 sarebbe inferiore, attorno ad un milione di anni o anche meno.\nStelle ad emissione H\u03b1 e di piccola massa.\nLe ricerche di componenti stellari nelle regioni H II vertono anche sull'individuazione di stelle tramite le loro emissioni H\u03b1, come le stelle T Tauri e le stelle Ae/Be di Herbig; secondo gli studiosi questo genere di stelle possiedono delle forti emissioni che si generano dall'interazione delle stelle stesse con il loro disco circumstellare, mentre le emissioni H deboli sono opera dell'attivit\u00e0 cromosferica delle stelle giovani non pi\u00f9 circondate dal disco.\nNelle regioni H II particolarmente brillanti come la Nebulosa Aquila o la Nebulosa della Carena, individuare le emissioni provenienti da questo tipo di stelle pu\u00f2 risultare difficoltoso, a causa delle forti radiazioni nella banda dell'idrogeno provenienti dai gas stessi della nebulosa: per questa ragione \u00e8 stato individuato nella regione dell'ammasso soltanto un esiguo numero di stelle Ae/Be di Herbig, appena sei, di cui quattro sono state confermate. Estendendo il campo di ricerca ad altre regioni della nebulosa, compresi i Pilastri della Creazione, il numero delle sorgenti \u00e8 salito a 82, in gran parte candidate stelle Ae/Be di Herbig, distribuite lungo tutta la regione osservata senza traccia di concentrazione.\nTramite l'ausilio del Telescopio Spaziale Hubble si \u00e8 potuto localizzare stelle di piccola massa come le nane brune all'interno della nebulosa, fino a una massa di 0,2\u00a0M\u2609, pi\u00f9 un cospicuo numero di stelle di pre-sequenza principale di massa appena maggiore, fino a individuare diverse centinaia di candidate membri. Secondo questi studi, la funzione di massa iniziale nelle regioni centrali dell'ammasso NGC\u00a06611 sembra appiattirsi fra 0,3\u00a0e\u00a01\u00a0M\u2609, con un picco fra 0,4\u00a0e\u00a00,5\u00a0M\u2609; infine, la funzione ricade nell'area delle nane brune.\nAmbiente galattico.\nLa Nebulosa Aquila, trovandosi a una distanza di circa 5900 anni luce da noi, viene a trovarsi su un braccio di spirale galattico pi\u00f9 interno al nostro Braccio di Orione, il Braccio del Sagittario, su cui giacciono anche altri oggetti molto brillanti come molti degli ammassi aperti visibili fra le costellazioni dello Scorpione e del Centauro, fino alla Nebulosa della Carena. Uno studio del 2008 afferma comunque che questo braccio sarebbe solo una grande condensazione di gas e polveri da cui sono nate diverse stelle giovani.\nLa linea di vista dalla Terra alla nebulosa \u00e8 s\u00ec disturbata dalla presenza di polveri interstellari, anche a causa della lunga distanza, ma appare comunque meno oscurata rispetto ad altre zone adiacenti: infatti la nebulosa \u00e8 visibile sul bordo della cosiddetta Fenditura dell'Aquila (il cui nome deriva dall'omonima costellazione e non dalla nebulosa), una lunga scia di nebulose oscure appartenenti al nostro braccio di spirale che schermano completamente la luce proveniente dalle stelle della fascia settentrionale del Braccio del Sagittario.\nInterazioni con la Nebulosa Omega.\nLa Nebulosa Aquila e la Nebulosa Omega si presentano in cielo molto vicine, separate da appena 2,5\u00b0; studiando le rispettive distanze emerge che esse si trovano vicine anche fisicamente, trovandosi a poche centinaia di anni luce l'una dall'altra. Basandosi sulle mappe delle emissioni al 12CO si pu\u00f2 notare che le due nebulose sono effettivamente connesse da una debole fascia nebulosa, visibile anche nelle immagini riprese a lunga posa e sensibili anche al vicino infrarosso; ci\u00f2 indicherebbe che le due nubi, alle quali se ne aggiunge una terza catalogata come Regione III a sudovest della Omega, sarebbero parte di un vasto complesso nebuloso molecolare di cui esse rappresentano le aree pi\u00f9 dense in cui ha iniziato ad avere luogo la formazione stellare.\nA queste nubi si aggiungerebbe pure il complesso di Sh2-54, cui \u00e8 connesso l'ammasso aperto NGC 6604, la cui relazione con la Nebulosa Aquila era gi\u00e0 nota anni prima. Secondo gli scienziati, \u00e8 anche possibile definire un'evoluzione su scala temporale della nube molecolare: la prima regione dove la formazione stellare ha avuto luogo \u00e8 quella settentrionale, coincidente con Sh2-54, che ha dato origine ad alcune brillanti associazioni OB circa 4 milioni di anni fa; in seguito i fenomeni di formazione hanno interessato la regione della Nebulosa Aquila, 2-3 milioni di anni fa, e solo recentemente (1 milione di anni fa) la Nebulosa Omega. Le cause dell'estensione dei fenomeni di formazione possono essere state diverse: potrebbe infatti essere stata causata da un grande effetto domino in cui le nuove stelle col loro vento stellare hanno compresso i gas delle regioni adiacenti facendoli collassare su se stessi, oppure la compressione potrebbe essere stata causata dall'esplosione di pi\u00f9 supernovae originate dalle stelle pi\u00f9 massicce derivate dalla formazione. Un'altra possibilit\u00e0 potrebbe essere invece che la compressione dei gas sia avvenuta man mano che il complesso nebuloso entrava nelle regioni pi\u00f9 dense del braccio di spirale su cui si trova.\nLa nube molecolare gigante possiede una forma a superbolla e molte delle sue stelle giovani associate vi si trovano all'interno; la superbolla tuttavia sembra avere un'et\u00e0 di alcuni milioni di anni superiore a quella della nube stessa, indicando che si tratta di una struttura gi\u00e0 esistente prima dell'afflusso della nube. L'interazione con questa superbolla (e non i suoi effetti di espansione) potrebbero essere stati all'origine dei primi fenomeni di formazione stellare nella regione. Secondo alcuni autori questa regione potrebbe essere ancora pi\u00f9 estesa, inglobando persino la Nebulosa Laguna, anch'essa nel Braccio del sagittario sebbene si trovi leggermente pi\u00f9 vicina a noi, e forse anche la Nebulosa Trifida, anche se questa si trova piuttosto lontana.\nAssociazioni OB.\nUn'associazione OB \u00e8 un'associazione stellare di recente formazione che contiene decine di stelle massicce di classe spettrale O e B, ossia blu e molto calde; si formano assieme nelle nubi molecolari giganti, il cui gas residuo, una volta che le stelle sono formate, viene spazzato via dal forte vento stellare. Entro pochi milioni di anni, gran parte delle stelle pi\u00f9 luminose dell'associazione esplodono come supernovae, mentre le stelle pi\u00f9 piccole sopravvivono per molto pi\u00f9 tempo, avendo una massa inferiore. Si crede che la gran parte delle stelle della nostra Galassia siano in origine appartenute ad associazioni OB. Paradossalmente, si possono conoscere pi\u00f9 facilmente le associazioni OB di altre galassie piuttosto che della nostra, a causa della presenza delle nubi oscure che mascherano la gran parte degli oggetti interni alla Via Lattea.\nNella regione della Nebulosa Aquila sono note due associazioni OB. La prima \u00e8 catalogata \"Ser\u00a0OB1\": essa contiene poco pi\u00f9 di una ventina di supergiganti blu di classe spettrale O e B, alcune delle quali sono anche membri di NGC 6611; le loro magnitudini apparenti sono comprese fra la settima e la decima, mentre quelle assolute sono comprese fra -4 e -8. A queste si aggiungerebbero due ipergiganti blu, HD 168607 e HD 168625, due stelle che probabilmente sono anche in interazione fisica. La componente di velocit\u00e0 residua azimutale di gran parte delle sue stelle mostra che esse si muovono in direzione opposta al senso di rotazione galattico, una caratteristica tipica di molte altre associazioni stellari appartenenti al Braccio del Sagittario, come Sgr\u00a0OB1, Cru\u00a0OB1 e Cen\u00a0OB1; ci\u00f2 \u00e8 una prova importante che tenderebbe a confermare che i bracci di spirale in generale, e questo in particolare, si formino a seguito dell'azione di onde di densit\u00e0 spiraliformi.\nLa seconda associazione \u00e8 \"Ser\u00a0OB2\", molto pi\u00f9 brillante e compatta della precedente; essa coincide con l'ammasso aperto NGC 6604, un giovane gruppo di stelle la cui et\u00e0 \u00e8 stimata sui 4-5 milioni di anni. La sua distanza, sui 1700 parsec (5500 anni luce) lo mette in relazione con la nebulosa Sh-2\u00a054, che fa parte del complesso della Nebulosa Aquila e Omega e dalle cui stelle viene illuminata; questa nebulosa si dispone perpendicolarmente al piano galattico e si estende per circa una trentina di anni luce. L'associazione conta circa un centinaio di stelle giganti di classe O e B che giacciono circa 65 parsec a nord del piano galattico; all'associazione \u00e8 connessa una stretta formazione a \"camino\" (dall'inglese \"Chimney\") di gas caldo ionizzato, un tipo di formazione piuttosto comune nella nostra e in altre galassie (vedi anche il \"Perseus Chimney\"), delle dimensioni di circa 200\u00a0parsec, che sembra possa giocare un ruolo importante nelle interazioni fra il disco e l'alone galattico, in particolare per quanto riguarda il trasferimento di gas e fotoni. Fra le componenti dell'associazione si trovano diverse stelle ben note in ambito astronomico, come la stella di Wolf-Rayet binaria CV Serpentis, la binaria HD\u00a0166734 e la multipla HD\u00a0167971. Il forte vento stellare delle sue componenti ha prodotto un fronte di onde d'urto che potrebbero essere responsabili della seconda generazione di stelle originatesi dalla regione, quelle della Nebulosa Aquila, nonch\u00e9 dei processi ancora in atto."}
{"id": "2402665", "revid": "1534511", "url": "https://it.wikipedia.org/wiki?curid=2402665", "title": "Cambridge University Press", "text": "La Cambridge University Press (CUP) \u00e8 una casa editrice britannica di propriet\u00e0 dell'Universit\u00e0 di Cambridge. La sua fondazione risale al 1534 con una lettera di brevetto di re Enrico VIII.\n\u00c8 una delle pi\u00f9 grandi case editrici universitarie al mondo, seconda solo alla Oxford University Press, che fa capo all'Universit\u00e0 di Oxford. Attualmente Cambridge University Press \u00e8 un dipartimento dell'Universit\u00e0 di Cambridge ed \u00e8 attiva in campo accademico e nel settore educativo, specialmente nell'insegnamento della lingua inglese (ELT).\n\u00c8 presente in pi\u00f9 di 40 paesi e ha pubblicato oltre 50.000 titoli di autori provenienti da oltre 100 paesi. Le sue pubblicazioni comprendono riviste accademiche, monografie, libri di testo, manuali e testi per l'insegnamento della lingua inglese e studi di pedagogia. La Cambridge University Press \u00e8 un ente no profit che ogni anno trasferisce parte dei suoi proventi direttamente all'universit\u00e0 di Cambridge.\nLa casa editrice ha sedi distaccate in vari paesi tra i quali: Italia, Spagna, India, Messico, Brasile, Canada, Australia, Nuova Zelanda, Malaysia, Filippine, Pakistan e Stati Uniti d'America.\nStruttura.\nLa Cambridge University Press \u00e8 organizzata in tre segmenti di mercato:\nAcademic.\nQuesto gruppo pubblica libri e giornali accademici in ambito scientifico, tecnologico, medico, umanistico e delle scienze sociali.\nCambridge English Language Teaching (ELT).\nQuesto settore si occupa di produrre e pubblicare corsi e risorse per l'insegnamento della lingua inglese in tutto il mondo. Il gruppo lavoro a stretto contatto con Cambridge English Language Assessment per provvedere soluzione adatte ad aumentare le competenze linguistiche allineandole al Quadro comune europeo di riferimento per la conoscenza delle lingue (QCER).\nI testi di inglese della Cambridge University Press si basano sul Cambridge English Corpus, una raccolta di milioni di parole della lingua inglese che permette di monitorare l'evoluzione della lingua inglese. Al Corpus possono accedere solamente gli autori e i ricercatori che lavorano su pubblicazioni di Cambridge University Press o progetti di Cambridge English Language Assessment.\nEducation.\nSi tratta di un segmento che crea prodotti e soluzioni in lingua inglese adatti alle scuole primarie, secondarie e alle scuole internazionali."}
{"id": "2402667", "revid": "123040168", "url": "https://it.wikipedia.org/wiki?curid=2402667", "title": "Giacomo Vaccari", "text": "\u00c8 stato indicato dalla critica come \"il pi\u00f9 moderno e sensibile regista della televisione italiana\".\nBiografia.\nDiplomato all'Accademia Nazionale d'Arte Drammatica, esord\u00ec in televisione nel 1956 come regista di commedie (\"Cabina televisiva\" di Peter Brook, interpretato da Arnoldo Fo\u00e0). Diresse anche Vittorio Caprioli ne \"Il borghese gentiluomo\" e in \"Paparino\".\nFra i suoi principali lavori figurano gli sceneggiati \"L'idiota\" (del 1959), \"La Pisana\" (del 1960, con Lydia Alfonsi con cui aveva precedentemente lavorato in \"Odette\" e con la quale aveva allacciato una relazione sentimentale) e \"Mastro Don Gesualdo\", che fin\u00ec di montare poco prima dell'improvvisa morte.\nCur\u00f2 anche la regia televisiva di opere liriche tra cui, nel 1960, un \"Don Giovanni\" con il cantante Mario Petri nel ruolo del protagonista.\n\u00c8 stato anche autore di documentari, tra cui quello del 1959 \"Ritratto di una grande impresa\", dedicato alla presentazione dell'allora nascente gruppo ENI.\nMor\u00ec all'et\u00e0 di 32 anni in un incidente stradale accaduto sulla via Cassia."}
{"id": "2402668", "revid": "55935", "url": "https://it.wikipedia.org/wiki?curid=2402668", "title": "Arnold Henry Guyot", "text": ""}
{"id": "2402669", "revid": "1965277", "url": "https://it.wikipedia.org/wiki?curid=2402669", "title": "Arnold Henri Guyot", "text": "Biografia.\nStudi\u00f2 all'universit\u00e0 di Neuch\u00e2tel e all'universit\u00e0 di Berlino, in Germania, dove strinse amicizia con Louis Agassiz. Fu professore di storia e geografia fisica all'\"Accademia di Neuch\u00e2tel\", una istituzione che ebbe breve vita, dal 1839 al 1848; in quell'anno si trasfer\u00ec, sull'esempio di Agassiz, negli Stati Uniti stabilendosi a Cambridge (Massachusetts). Per molti anni fu conferenziere per il \"Massachusetts State Board of Education\", e professore di geologia e geografia fisica all'Universit\u00e0 di Princeton dal 1854 fino all'anno della morte. Oggi l'edificio principale del Dipartimento di geoscienze di Princeton \u00e8 chiamato \"Guyot Hall\" in suo onore; la forma tronco-conica del \"Guyot Hall\" ritorn\u00f2 in mente a Harry Hammond Hess, ex-allievo di Princeton al comando di un sottomarino della Marina statunitense durante la seconda guerra mondiale, quando vide dei \"seamount\" con la sommit\u00e0 piatta a cui diede pertanto il nome \u00abguyot\u00bb.\nGuyot si interess\u00f2 soprattutto di geologia e meteorologia. Gi\u00e0 ai primi del 1838 intraprese, su suggerimento di Agassiz, uno studio pionieristico sui ghiacciai con alcune importanti osservazioni relative ai movimenti e alla struttura dei ghiacciai che espose in una memoria sottoposta alla \"Societ\u00e0 Geologica di Francia\". Fra le altre cose not\u00f2 il movimento fosse pi\u00f9 rapido al centro rispetto ai lati, e sulla cima rispetto alle parti pi\u00f9 basse; descrisse le strutture laminari (o \"ribboned structure\") e attribu\u00ec il movimento di ghiacciai al graduale dislocamento delle molecole, invece che allo scivolamento della massa di ghiaccio come prevedeva la teoria di de Saussure.\nLe sue estese osservazioni meteorologiche negli Stati Uniti d'America portarono alla costituzione dell'\"United States Weather Bureau\" (attualmente National Oceanic and Atmospheric Administration) e le serie raccolte nelle sue \"Meteorological and Physical Tables\" (1852, edizione riveduta, 1884) furono per molti anni il testo di riferimento."}
{"id": "2402672", "revid": "2206468", "url": "https://it.wikipedia.org/wiki?curid=2402672", "title": "Festival delle rose 1967", "text": "La manifestazione.\nLa novit\u00e0 della quarta edizione del Festival delle rose \u00e8 che ogni canzone viene eseguita tre volte: da un cantante, da un complesso e da un'orchestra (tranne qualche eccezione, presso l'hotel Hilton Cavalieri - Parioli Roma)\nA causa di alcune defezioni, Giorgio Gaber e Rocky Roberts partecipano con due canzoni."}
{"id": "2402673", "revid": "339392", "url": "https://it.wikipedia.org/wiki?curid=2402673", "title": "Riconoscimento professionale", "text": ""}
{"id": "2402675", "revid": "80598", "url": "https://it.wikipedia.org/wiki?curid=2402675", "title": "Mr. Anima", "text": ""}
{"id": "2402678", "revid": "7", "url": "https://it.wikipedia.org/wiki?curid=2402678", "title": "Lotteria di Capodanno", "text": ""}
{"id": "2402679", "revid": "55935", "url": "https://it.wikipedia.org/wiki?curid=2402679", "title": "NOAA", "text": ""}
{"id": "2402682", "revid": "339392", "url": "https://it.wikipedia.org/wiki?curid=2402682", "title": "Ibiki", "text": ""}
{"id": "2402685", "revid": "1543377", "url": "https://it.wikipedia.org/wiki?curid=2402685", "title": "Sergej Nikolaevi\u010d Tivjakov", "text": "Biografia.\nNel 1989 vinse ad Aguadilla il Campionato del mondo U16 e l'anno successivo il Campionato del mondo U18 a Singapore. Nel 1991 ottiene il titolo di Grande maestro.\nEmigr\u00f2 in Olanda nel 1997, stabilendosi a Groninga, e da allora gioca per tale paese in tutte le competizioni.\nHa vinto per tre volte il Campionato olandese di scacchi, nel 2006, 2007 e 2018.\nNel 1995 si laurea in economia presso l'universit\u00e0 di Krasnodar.\nHa partecipato a cinque Olimpiadi degli scacchi (nel 1994 con la Russia e successivamente con l'Olanda), realizzando +14 =33 \u20132. Ha vinto l'oro di squadra alle Olimpiadi di Mosca 1994.\nHa vinto due volte, con la squadra olandese, il Campionato europeo a squadre: nel 2001 a Le\u00f3n e nel 2005 a G\u00f6teborg.\nNel 2008 ha vinto a Plovdiv il Campionato europeo individuale, con 8,5 /11.\nTra il 2004 e il 2005 ha giocato 110 partite ufficiali senza subire sconfitte, superando il record precedente di Michail Tal. La sequenza di risultati positivi \u00e8 stata la migliore assoluta sino al gennaio 2020, quando Magnus Carlsen ha raggiunto le 111 partite senza sconfitte.\nHa raggiunto il suo record nel rating FIDE in ottobre 2005 con 2699 punti Elo, numero 20 al mondo e primo tra i giocatori con nazionalit\u00e0 olandese.\n\u00c8 allenatore di diversi scacchisti olandesi, tra cui i fratelli Jorden e Lucas van Foreest."}
{"id": "2402690", "revid": "1442080", "url": "https://it.wikipedia.org/wiki?curid=2402690", "title": "Norberto M\u00e9ndez", "text": "Carriera.\nNato nel sobborgo di Pompeya a Buenos Aires, M\u00e9ndez esord\u00ec nel calcio professionistico nel 1940, vestendo la maglia dell'Hurac\u00e1n. Form\u00f2 per alcuni anni un temibile terzetto d'attacco con Emilio Baldonedo ed Herminio Masantonio, disputando con \"el Globo\" ben 7 stagioni (trovandosi, per alcune partite, compagno di squadra anche di Alfredo Di St\u00e9fano).\nNel 1948 M\u00e9ndez si trasfer\u00ec al Racing Avellaneda, con cui conquist\u00f2 due campionati argentini consecutivi 1949 e 1950.\nPassato al Tigre per due stagioni nel 1955, gi\u00e0 nel 1957 fece ritorno all'Hurac\u00e1n, con cui chiuse la carriera nel 1958.\nNella nazionale argentina M\u00e9ndez si \u00e8 distinto come uno dei massimi goleador di tutti i tempi. Trionf\u00f2 nelle edizioni del 1945, del 1946 e del 1947 del Campeonato Sudamericano (corrispondente all'attuale Coppa America), risultando anche capocannoniere nella prima. Ma soprattutto, con 17 reti realizzate complessivamente, M\u00e9ndez \u00e8 ancora oggi, assieme al brasiliano Zizinho, il miglior realizzatore di sempre della storia della Coppa America."}
{"id": "2402691", "revid": "200568", "url": "https://it.wikipedia.org/wiki?curid=2402691", "title": "Sergei Tiviakov", "text": ""}
{"id": "2402692", "revid": "200568", "url": "https://it.wikipedia.org/wiki?curid=2402692", "title": "Sergej Tiviakov", "text": ""}
{"id": "2402693", "revid": "729019", "url": "https://it.wikipedia.org/wiki?curid=2402693", "title": "Master originale", "text": "Il master originale o matrice originale o semplicemente definito master \u00e8 il primo supporto originale su cui \u00e8 inciso o registrato o comunque realizzato un contenuto audio, foto, video.\nIl master in questi settori ha dunque un doppio significato, o quello di prodotto originale prima dei processi di post-elaborazione (definito master originale o iniziale), o di prodotto finito pronto per la pubblicazione (definito master finale o \"master definitivo\").\nApplicazione ed utilizzo.\nAd esempio il negativo per le fotografie, la lastra nell'uso tipografico, i giornalieri per il cinema, il nastro magnetico multitraccia o la memorizzazione su hard disk o altro supporto digitale del materiale grezzo (in formato RAW) per l'audio e il video digitale, formato dalle varie take."}
{"id": "2402694", "revid": "386804", "url": "https://it.wikipedia.org/wiki?curid=2402694", "title": "Matrice originale", "text": ""}
{"id": "2402695", "revid": "933835", "url": "https://it.wikipedia.org/wiki?curid=2402695", "title": "Lucio Giulio Cesare (console 64 a.C.)", "text": "Biografia.\nFratello di Giulia Antonia (la madre di Marco Antonio), fu a sua volta console, come l'omonimo padre, nel 64 a.C. Durante un dibattito in Senato in cui si discuteva sulle pene da dare ai cospiratori di Catilina, si dichiar\u00f2 favorevole alla loro condanna a morte, sebbene tra questi si trovasse il suo cognato Publio Cornelio Lentulo Sura.\nTerminato il suo mandato da console, si fece augure. Nel 52 a.C. lavor\u00f2 come legatus in Gallia per suo cugino Gaio Giulio. Dopo la conquista della Gallia, quando Giulio Cesare varc\u00f2 il Rubicone, si schier\u00f2 con suo cugino contro Pompeo e gli optimates, anche se sembra che non prese effettivamente parte alla guerra vera e propria.\nDopo la battaglia di Farsalo, Lucio rest\u00f2 a Roma, ma era troppo vecchio per poterla gestire, e l'assassinio di Cesare del 44 a.C. precipit\u00f2 le cose: non sapendo da che parte schierarsi, prefer\u00ec ritirarsi a vita privata a Napoli, dove tuttavia rest\u00f2 poco tempo, finendo poi per tornare a Roma. Qui sostenne il partito di Marco Tullio Cicerone, anche se mantenne il suo rifiuto ad una guerra civile contro Marco Antonio, pur dichiarandolo nemico dello stato.\nQuesta sua posizione gli cost\u00f2 cara: il secondo triumvirato lo dichiar\u00f2 \u201cproscritto\u201d. Si ritir\u00f2 quindi a casa della sorella Giulia, dove mor\u00ec attorno al 43 a.C."}
{"id": "2402697", "revid": "386804", "url": "https://it.wikipedia.org/wiki?curid=2402697", "title": "Definitivo", "text": ""}
{"id": "2402705", "revid": "123214634", "url": "https://it.wikipedia.org/wiki?curid=2402705", "title": "Museo Masaccio", "text": "Il Museo Masaccio si trova a Cascia, frazione del comune di Reggello in provincia di Firenze. Il Museo, inaugurato il 21 aprile del 2002, \u00e8 ubicato nella zona absidale della splendida pieve di San Pietro.\nNelle cinque sale che costituiscono il percorso di visita sono esposte le opere provenienti dagli edifici ecclesiastici compresi nel vasto territorio di pertinenza della pieve: tra tutte spicca il \"Trittico di San Giovenale\", opera giovanile di Masaccio.\nStoria.\nFin dagli anni sessanta del Novecento si parlava di allestire un museo di arte sacra a Cascia: a quella data infatti l'architetto Morozzi aveva svolto una serie di importanti lavori di ripristino del complesso architettonico della pieve. Il patrimonio artistico si presentava gi\u00e0 consistente, essendo costituito da molti grandi dipinti (una dozzina di tele dal XV al XVIII secolo) che ornavano gli altari barocchi demoliti nell'occasione dei restauri; inoltre ricco era anche il corredo di circa 80 parati liturgici dal quattrocento all'Ottocento, oltre alle 250 opere di oreficeria. Molte di queste opere, che si trovavano depositate alla Sovrintendenza fiorentina, dal 2002 sono esposte nell'attuale museo.\nPercorso espositivo.\nPiano terreno.\nIl piano terra del Museo \u00e8 diviso in tre ambienti.\nSalone.\nIn questo primo grande ambiente si trovano i pi\u00f9 importanti dipinti propriet\u00e0 della pieve dei Santi Pietro e Paolo:\nScuola Bolognese fine 1600-\"Annunciazione\" con elegantissima cornice in pietra-dono di Giovanni Pratesi\nVi si trovano inoltre alcune grandi vetrine contenenti oreficerie e parati. Notevole interesse suscita la vetrina con oggetti liturgici ebraici e ortodossi.\nLa sala del \"Trittico di San Giovenale\".\nUna intera sala del museo \u00e8 dedicata alla sua opera pi\u00f9 importante: il \"Trittico di San Giovenale\" di Masaccio. Oltre all'opera, vi sono esposti pannelli didattici e una postazione informatica. Una curiosit\u00e0 \u00e8 il trono della Madonna riprodotto in scala reale.\nLa camera del pievano.\nChiamata cos\u00ec in quanto dal seicento vi viveva il plevano. Si tratta di una sala completamente affrescata da Lorenzo del Moro (Firenze 1675-1749). Alle pareti \"gloria del principe\" ed allegorie del potere, al soffitto tribuna con pappagalli. Una interessante veduta della pieve\", con l'olmo, albero della giustizia,\"che faceva gran meriggio alla pieve\"; nella camera vi \u00e8 anche lo stemma del pievano Maria Francesco Passerini, illustre personaggio che fece scolpire anche nel Fonte Battesimale il suo stemma all'esterno della vasca, in data 1746.\nPrimo piano\nIn una vetrina sono esposti interessanti ex voto e paramenti liturgici-Piccolo Crocefisso ligneo (sec XII),proveniente dalla chiesa di S. Niccol\u00f2 a Forli-Tavoletta con Bambino e sua Madre (sec.XVI) -Traccola(utilizzata il venerdi santo per annunziare le celebrazioni liturgiche,non potendo suonare le campane. Nel Leggio alto \u00e8 esposta copia del CODICE SQUARCIALUPI(originale \u00e8 alla Laurenziana) dove nella prima pagina leggiamo: maestro Giovanni da Cascia, grande musicista dell'Ars Nova(1300)\nStudio del pievano.\nIn questa sala si possono ammirare alcune tele del Poppi,del Dandini con i ritratti di alcuni pievani ,tra cui una foto del ritratto fatto da Caravaggio(galleria Palatina ) di Antonio Martelli.,pievano di Cascia per 25 anni.e dei vescovi di Fiesole.\nIn alcune vetrine sono esposte alcuni documenti provenienti dal ricchissimo archivio della pieve. ancora da catalogare. Di grande interesse il blocchetto verde delle offerte per la guerra d'indipendenza del 1859 fatto dal pievano Beni"}
{"id": "2402707", "revid": "729019", "url": "https://it.wikipedia.org/wiki?curid=2402707", "title": "Torre longobarda (Serravalle Pistoiese)", "text": "La Torre longobarda, comunemente ma impropriamente detta anche Torre del Barbarossa, \u00e8 un edificio storico di Serravalle Pistoiese, Toscana, Italia; \u00e8 alta 42 metri, edificata in pietra calcarea bianca in conci regolari su base quadrata. Non si conoscono i motivi della denominazione, visto che non esiste attualmente nessun cenno storico che metta in relazione il Barbarossa ai fatti storici avvenuti in questa localit\u00e0.\nStoria.\nIpotesi sulla fondazione.\nA parte la tradizione orale popolare, non esiste nessuna certezza storica che questa torre sia stata costruita alla fine del VI secolo a opera dei Longobardi, dopo che gli stessi con il loro re Agilulfo erano riusciti (593) a sfondare il Limes bizantino posto proprio nella zona di Serravalle a protezione del territorio di Pistoia, Fiesole, Firenze e tutta l'alta Tuscia.\nLa torre \u00e8 posizionata in un importante punto strategico sul colle prospiciente il passo che dalla Valdinievole porta nella piana pistoiese-fiorentina. Dalla sua cima si poteva controllare sia tale vallata, fino a Firenze, sia tutta la pianura della Valdinievole, arrivando fino a Lucca e al mare. Qualsiasi esercito marciasse verso di essa poteva essere individuato con giorni di anticipo e da quell'altezza potevano essere controllate anche le altre torri del circondario, per esempio quelle di Fucecchio e Monsummano Alto, e altre ancora pi\u00f9 lontane, permettendo di effettuare segnalazioni luminose per rimanere in comunicazione con esse.\nLa costruzione.\nNell'anno 1107 venne costruita da parte della citt\u00e0 di Pistoia la torre fortificata e il perimetro delle mura, posta sul versante est del colle in direzione e in vista di Pistoia. Nacque cos\u00ec il castello vero e proprio di Serravalle Pistoiese, baluardo di difesa contro i nemici che provenivano dalla costa e cancello d'ingresso per tutte le persone e merci che dalla Valdinievole giungevano verso il comune pistoiese.\nObbligatoriamente chiunque volesse entrare doveva passare dalla Porta della Gabella, porta principale del castello, cos\u00ec denominata per il dazio che occorreva pagare per entrare nel libero comune di Pistoia. Delle antiche mura della Rocca Vecchia oggi restano poche tracce, tra cui resti della recinzione muraria e una porta d'ingresso al castello e alla rocca stessa, tuttora ben visibili."}
{"id": "2402708", "revid": "122258998", "url": "https://it.wikipedia.org/wiki?curid=2402708", "title": "Lica", "text": "Lica () era il nome di uno degli araldi di Eracle nella mitologia greca.\nIl mito.\nEracle invi\u00f2 il suo giovane araldo Lica a Eraclea Trachinia affinch\u00e9 recuperasse una veste prodigiosa. Ebbe da Deianira la veste intrisa dal sangue di Nesso, la donna in realt\u00e0 pensava ad essa come un potente filtro d'amore, come le aveva raccontato lo stesso Nesso morente, ma si trattava invece di un veleno molto potente. Se ne accorse in ritardo, osservando la fine di una sola goccia caduta a terra, non riuscendo poi ad avvertire in tempo il suo amato del pericolo imminente.\nL'unguento di cui era intrisa la veste era avvelenato con il sangue del mostro Idra di Lerna. Dopo che Eracle ebbe indossato la veste fu travolto da un dolore insopportabile, che l'avrebbe accompagnato poi fino alla morte, e pens\u00f2 che il giovane Lica lo avesse avvelenato. Cos\u00ec lo prese e lo scagli\u00f2 gi\u00f9 dal promontorio\nAltri invece narravano una diversa fine di Lica, Ovidio ad esempio racconta di come egli venne scagliato nel mare d'Eubea, e da l\u00ec venne tramutato in roccia.\nUna leggenda dice che Lica si sia diviso in mille pezzi che hanno creato tutte le isole che si trovano sul mar Egeo.\nOmonimia.\nQuesto Lica non va confuso con il giovane latino omonimo citato nel libro X dell\"'Eneide\" che prende parte alla guerra contro Enea sbarcato nel Lazio dopo la caduta di Troia."}
{"id": "2402713", "revid": "768068", "url": "https://it.wikipedia.org/wiki?curid=2402713", "title": "Pierre Bernac", "text": "Biografia.\nAnche se giunse alla musica relativamente tardi, divenne il pi\u00f9 rinomato interprete di canzoni antiche francesi, e quindi anche un famoso insegnante di canto. Insegn\u00f2 presso il Conservatorio americano di Fontainebleau. Fra i suoi allievi vi furono G\u00e9rard Souzay, Mattiwilda Dobbs, Elly Ameling e Jessye Norman.\nNel 1926 canta nella prima assoluta di \"Chansons gaillardes\" di Francis Poulenc a Parigi con il compositore al pianoforte, nel 1928 di \"Des fleurs font une broderie\" di Albert Roussel a Fontainebleau e nel 1935 di \"Cinq po\u00e8mes\" di Poulenc alla Soci\u00e9t\u00e9 Nationale de Musique con il compositore al pianoforte.\nDopo averlo conosciuto nel 1935, Bernac fece numerose tourn\u00e9e all'estero con il suo amico e compositore Francis Poulenc nel ruolo di accompagnatore al pianoforte; Poulenc scrisse per lui anche svariate canzoni (circa 90) come \"\"Tel jour, telle nuit\" e \"Calligrammes\". \nSempre a Parigi con Poulenc al pianoforte canta nelle prime assolute nel 1940 di \"Banalit\u00e9s\" e nel 1943 di \"Deux po\u00e8mes de Louis Aragon\".\nNel 1946 canta nella prima assoluta di \"Rencesvals\" di Luigi Dallapiccola per la Radio-T\u00e9l\u00e9vision Belge de la Communaut\u00e9 Fran\u00e7aise di Bruxelles con Poulenc al pianoforte e sempre con Poulenc al pianoforte nel 1948 di \"Calligrammes\" a New York e nel 1957 di \"Le travail du peintre\" a Edimburgo.\nCompositori come Andr\u00e9 Jolivet, Henri Sauguet e Jean Fran\u00e7aix scrissero pezzi avendo in mente la sua vocalit\u00e0. Cant\u00f2 anche il repertorio tedesco di lieder.\nBernac scrisse due libri importanti sul canto e l'interpretazione delle melodie francesi: \"Francis Poulenc: The Man and His Songs\" e \"The Interpretation of French Song\"\"."}
{"id": "2402720", "revid": "436907", "url": "https://it.wikipedia.org/wiki?curid=2402720", "title": "Concrete (Pet Shop Boys)", "text": "Concrete \u00e8 il primo album dal vivo del gruppo musicale britannico Pet Shop Boys, pubblicato il 23 ottobre 2006 dalla Parlophone.\nOriginalmente doveva chiamarsi \"Concert\", ma il 20 settembre 2006 (cinque settimane prima della data annunciata di pubblicazione) i Pet Shop Boys comunicarono che il titolo fu cambiato in \"Concrete\" (titolo pensato tempo prima per \"Fundamental\").\nIl concerto.\nSotto richiesta della BBC Radio 2, i Pet Shop Boys tennero un concerto al Mermaid Theatre di Londra l'8 maggio 2006, di fronte ad una platea di circa 600 persone (date le dimensioni del teatro). Nelle settimane a seguire il concerto venne incluso nella competizione \"Sold on Song\" della BBC Radio 2, ove trionf\u00f2. Di conseguenza, i Pet Shop Boys decisero di pubblicare il loro primo album dal vivo basandosi su tale concerto.\nTutti i brani che i Pet Shop Boys eseguirono vennero scelti in base ad un criterio: la partecipazione dell'orchestra. Escludendo le varie performance della proiezione di \"Battleship Potemkin\" nel biennio 2004-2005, il concerto svoltosi al Mermaid Theatre rappresenta la prima volta in assoluto in cui i Pet Shop Boys si esibirono con l'accompagnamento dell'orchestra, condotta e diretta dal produttore Trevor Horn. La orchestrazione di Horn fu presente in ogni singolo brano; uniche eccezioni furono \"West End Girls\" e \"It's a Sin\" dove l'orchestra non svolse arrangiamenti. Durante la performance vennero eseguiti diversi brani tratti dal loro ultimo album \"Fundamental\" anche per la promozione dell'album stesso.\nTracce.\nCD 1\nCD 2"}
{"id": "2402721", "revid": "110157", "url": "https://it.wikipedia.org/wiki?curid=2402721", "title": "Release the Stars", "text": "Release the Stars \u00e8 un album di Rufus Wainwright, pubblicato il 15 maggio 2007 dall'etichetta discografica Geffen Records.\nL'album, che vede Neil Tennant dei Pet Shop Boys in veste di produttore esecutivo, contiene 12 brani tutti composti dallo stesso Wainwright.\nDivenne Disco d'Oro in Canada e Regno Unito, dove raggiunse la seconda posizione in classifica.\nDal CD furono estratti i singoli \"Going to a Town\", \"Rules and Regulations\" e \"Tiergarten\".\nLa canzone \"Tulsa\" \u00e8 dedicata a Brandon Flowers frontman dei The Killers dopo averlo incontrato proprio a Tulsa, in un pub."}
{"id": "2402725", "revid": "768068", "url": "https://it.wikipedia.org/wiki?curid=2402725", "title": "Conservatorio americano di Fontainebleau", "text": "Il Conservatorio americano di Fontainebleau venne fondato il 26 giugno 1921.\nStoria.\nEssa \u00e8 un elemento importante della storia musicale contemporanea. Questa scuola, che aveva gi\u00e0 avuto una prima vita durante la prima guerra mondiale a Chaumont (Alta Marna), come scuola per le bande militari statunitensi, fu agli inizi diretta da Francis Casadesus e Charles-Marie Widor, con la collaborazione di numerosi compositori francesi come Camille Saint-Sa\u00ebns, Vincent d'Indy, Emmanuel Chabrier, Maurice Ravel ed altri. Il quartetto d'archi \"Capet et Hewit\" collabor\u00f2 con dei corsi e concerti gratuiti.\nA quell'epoca, il conservatorio accoglieva pi\u00f9 di 150 allievi per anno, con dei soggiorni di tre mesi. Offriva concerti gratuiti e realizzava messe in scena di opere teatrali. All'inizio ebbe fra gli insegnanti una giovane professoressa di composizione e orchestrazione, Nadia Boulanger, che divenne poi l'anima di questa istituzione della quale fu direttrice dal 1949 al 1979. Dietro suo invito, i pi\u00f9 grandi musicisti del momento sono venuti a Fontainebleau: Igor Stravinski, Georges Enesco, Jean Fran\u00e7aix, Arthur Rubinstein, Yehudi Menuhin, Maurice Gendron, Robert Casadesus, Leonard Bernstein e molti altri ancora."}
{"id": "2402726", "revid": "2179318", "url": "https://it.wikipedia.org/wiki?curid=2402726", "title": "Ugo Piazzi", "text": "Da giovane ader\u00ec al fascismo e, in un articolo scritto su \"Conquiste\", glorific\u00f2 la politica colonialista del regime. Ufficiale dell'esercito italiano, partecipa alla Seconda guerra mondiale e nel 1943 si trova a Creta; quando riceve la notizia dell'armistizio dell'8 settembre si schiera con i tedeschi e aderisce alla Repubblica Sociale Italiana \"per motivi di onore nazionale\". Nelle sue memorie giustific\u00f2 cos\u00ec la sua scelta:\nDi professione ragioniere, nel dopoguerra inizi\u00f2 l'attivit\u00e0 di sindacalista. Scrisse vari testi sull'argomento ed uno di essi, \"Appunti di tecnica sindacale\" del 1959, venne utilizzato dalle ACLI in alcuni corsi di sindacalismo.\nNegli anni Cinquanta le ACLI furono caratterizzate dalla polemica sull'incompatibilit\u00e0 tra le cariche acliste e quelle parlamentari: il presidente Dino Penazzato, in nome dell'autonomia del movimento, era contrario all'incompatibilit\u00e0 e Piazzi si schier\u00f2 sulla sua posizione. Livio Labor raccoglie a s\u00e9 la corrente favorevole all'incompatibilit\u00e0, vista come necessaria per assicurare alle Acli una reale autonomia dalla Democrazia Cristiana, che alla fine risulta maggioritaria; essendo Penazzato deputato, si rese necessario convocare un consiglio nazionale per eleggere il nuovo presidente.\nIl consiglio si tiene il 10 aprile 1960; i candidati sono due: Piazzi e Vittorio Pozzar, vicino alle posizioni della CEI. A prevalere sar\u00e0 il primo per una sola preferenza, 32 contro 31; di conseguenza, Piazzi rimarr\u00e0 in carica soltanto fino al 10 aprile 1961. La sua gestione di transizione \u00e8 ricordata per il forte impulso ai problemi sociali delle periferie urbane, ma anche per essere stata poco incisiva politicamente: Piazzi, ad esempio, non prese posizione sul governo Tambroni (nato con l'appoggio esterno del Movimento Sociale Italiano) e sui fatti di Genova.\nNell'ottavo congresso nazionale ACLI, svoltosi a Bari dall'8 al 10 dicembre 1961, la sua mozione fu sconfitta da quella di Labor. In seguito sar\u00e0 chiamato all\u2019incarico di presidente regionale delle Acli del Lazio."}
{"id": "2402727", "revid": "154893", "url": "https://it.wikipedia.org/wiki?curid=2402727", "title": "American Conservatory", "text": ""}
{"id": "2402728", "revid": "486946", "url": "https://it.wikipedia.org/wiki?curid=2402728", "title": "Facchino (statua parlante)", "text": ""}
{"id": "2402729", "revid": "76963", "url": "https://it.wikipedia.org/wiki?curid=2402729", "title": "Mai Hosho", "text": "\u00c8 nota principalmente per aver interpretato il ruolo di Tomie Kawakami in \"\", terzo film della serie \"Tomie\", ispirato all'omonimo manga di Junji It\u014d.\nCarriera.\nMai Hosho debutt\u00f2 nel 1993, con il film per la televisione \"Tokyo Blood\". Nel 1995 interpret\u00f2 il ruolo della protagonista in \"Mechanical Violator Hakaider\". Nel 2000 fu scelta per interpretare Tomie Kawakami nel J-Horror \"Tomie: Replay\", diretto da Tomijiro Mitsuishi. Due anni dopo fu diretta da Sion Sono in \"Suicide Club\", dove interpret\u00f2 il ruolo di un'infermiera, quindi apparve in altri tre film e in quattro serie televisive."}
{"id": "2402732", "revid": "767487", "url": "https://it.wikipedia.org/wiki?curid=2402732", "title": "Flor-de-Lis", "text": "Flor-de-Lis \u00e8 un gruppo musicale folk ed acustico portoghese fondato a Lisbona ed attivo dal 2004.\nNel 2009 si \u00e8 aggiudicato la 45\u00aa edizione del Festival da Can\u00e7\u00e3o con la canzone \"Todas as ruas do amor\". partecipando cos\u00ec all'Eurofestival a Mosca, arrivando al 15\u00ba posto in finale."}
{"id": "2402733", "revid": "287204", "url": "https://it.wikipedia.org/wiki?curid=2402733", "title": "Prazsky krysarik", "text": ""}
{"id": "2402734", "revid": "1745361", "url": "https://it.wikipedia.org/wiki?curid=2402734", "title": "Gregg Allman", "text": "Biografia.\nGregg Allman \u00e8 stato introdotto nella Rock and Roll Hall of Fame nel 1995 in quanto membro della Allman Brothers Band ed ha ricevuto un Lifetime Achievement Award dalla Georgia Music Hall of Fame nel 2006. Il caratteristico tratto southern della sua voce gli ha permesso di essere proclamato la settantesima migliore voce di tutti i tempi da \"Rolling Stone\".\nMuore il 27 maggio 2017 all'et\u00e0 di 69 anni. Dal 1976 al 1979 \u00e8 stato sposato alla popstar Cher, con la quale ha avuto un figlio, Elijah Blue Allman."}
{"id": "2402735", "revid": "599013", "url": "https://it.wikipedia.org/wiki?curid=2402735", "title": "Palio dell'Assunta", "text": "Palio dell'Assunta pu\u00f2 riferirsi:"}
{"id": "2402736", "revid": "486946", "url": "https://it.wikipedia.org/wiki?curid=2402736", "title": "Palio di Fermo", "text": ""}
{"id": "2402754", "revid": "6923", "url": "https://it.wikipedia.org/wiki?curid=2402754", "title": "Emilio Gabaglio", "text": "Biografia.\nIl 22 giugno 1969 fu eletto presidente nazionale delle ACLI, incarico che svolse fino al 5 novembre 1972.\nIl suo mandato forse fu il pi\u00f9 tormentato, perch\u00e9 cominci\u00f2 poco dopo la rottura con la gerarchia cattolica: con una lettera del 6 marzo 1970 il cardinale Antonio Poma, presidente della Conferenza Episcopale Italiana, chiese conto delle scelte fatte dalla presidenza Labor e confermate da Gabaglio, il quale convoc\u00f2, rivendicando l'autonomia del movimento (e provocando il disappunto del suo predecessore Livio Labor), un convegno che si tenne a Vallombrosa dal 27 al 30 agosto 1970, sotto il titolo di \u201cMovimento operaio, capitalismo, democrazia\u201d, durante il quale venne lanciata quella si chiam\u00f2 \u201cla ipotesi socialista delle ACLI\u201d.\nNelle Acli, le correnti interne che non avevano gradito la svolta a sinistra abbandonano l'associazione. La prima separazione strutturata dalle Acli avvenne il 7 febbraio 1971 a Milano con il coordinamento di Gaetano Peretti. Nacquero le \"Libere Acli\" la cui linea culturale fu incentrata sulla nuova ideologia cristiana non liberista e non marxista-socialista del prof. Tommaso Demaria in opposizione alla \"ipotesi socialista\" di Gabaglio. \nLe conseguenze a questa linea non tardarono a manifestarsi: l'8 giugno 1971 le ACLI furono pubblicamente sconfessate dalla CEI e la sconfessione fu poi confermata il 19 giugno 1971 da papa Paolo VI in persona, che le \u201cdeplor\u00f2\u201d. Queste reazioni provocarono la quasi immediata marcia indietro di Gabaglio e la sua successiva autocritica, ma a sua volta provoc\u00f2 una lacerazione nelle ACLI. Successivamente a Roma il 1\u00ba novembre 1971 si costitu\u00ec il \"Movimento Cristiano dei Lavoratori Italiani\" (MoCLI), con presidente Carlo Borrini. Infine l'8 dicembre 1971 a Roma furono fondate le \"FederACL\" con a capo gli onorevoli Giovanni Bersani e Michelangelo Dall'Armellina. Prima delle scissioni le Acli contavano oltre iscritti e altri iscritti ai servizi sociali collaterali. Le tre nuove formazioni Libere Acli, MoCLI e FederACL contarono iscritti. Alle Acli non rinnovarono l'iscrizione altri soci. MoCLI e FederACL si unirono a Roma l'8 dicembre 1972 per costituire il Movimento Cristiano Lavoratori.\nEstromesso dalla presidenza, Gabaglio pass\u00f2 ad incarichi nella CISL e presso la Confederazione Sindacale Europea, di cui nel 1991 divenne Segretario generale.\nNel 2009 divenne presidente del Forum Lavoro del Partito Democratico sotto la segreteria di Pier Luigi Bersani."}
{"id": "2402755", "revid": "181699", "url": "https://it.wikipedia.org/wiki?curid=2402755", "title": "Cattedrale di Ascoli Piceno", "text": ""}
{"id": "2402758", "revid": "729019", "url": "https://it.wikipedia.org/wiki?curid=2402758", "title": "Marc Mitscher", "text": "Ha prestato servizio nella US Navy dal 1910 al 1947, partecipando ad entrambe le guerre mondiali.\nNella seconda, ha combattuto con il grado di vice ammiraglio, comandando la USS \"Wright\", la USS \"Hornet\" e, dopo la promozione ad ammiraglio, ha guidato anche la Eighth Fleet e la Atlantic Fleet. Ha partecipato brillantemente alla battaglia del Mare delle Filippine, a quella di Iwo Jima, a quella del Golfo di Leyte e a quella di Okinawa. Nel corso della sua lunga carriera \u00e8 stato insignito di 3 Navy Cross, di 3 Navy Distinguished Service Medal e di una Legion of Merit.\nInizio carriera.\nMarc Andrew \"Pete\" Mitscher nacque ad Hillsboro in Wisconsin il 26 gennaio 1887, figlio di Oscar &amp; Myrta (Shear) Mitscher. Mentre gli stati occidentali degli USA godevano del boom economico del 1888, l'infante viveva ad Oklahoma City in Oklahoma, dove il padre, agente del Bureau of Indian Affairs, sarebbe diventato il secondo sindaco nella storia della citt\u00e0. Anche se la famiglia viveva in Oklahoma, il giovane Marc frequent\u00f2 le scuole primaria e secondaria a Washington ed ottenne l'iscrizione all'Accademia navale di Annapolis nel Maryland nel 1906. Si laure\u00f2 nel 1910 e serv\u00ec in mare per i successivi 2 anni (all'epoca era obbligatorio) a bordo della \"USS Colorado\" (ACR-7), diventando ufficiale della marina il 7 marzo 1912. Nell'agosto del 1913, inizi\u00f2 il servizio sulla \"USS California\" (ACR-6) lungo la West Coast durante gli scontri tra Messico e Stati Uniti di quel periodo.\nDopo aver servito sulla \"USS Whipple\" (DD-15) e sulla \"USS Stewart\" (DD-13), nel settembre del 1915 Mitscher segu\u00ec un addestramento specifico per l'aviazione prima alla base aeronavale di Pensacola in Florida e poi a bordo dell'incrociatore pesante \"USS North Carolina\" (ACR-12), che all'epoca era una delle prime imbarcazioni americane a portare a bordo degli aeroplani. Fu dichiarato \"Naval aviator\" il 2 giugno 1916. Circa un anno dopo, il 6 aprile 1917, sal\u00ec a bordo della \"USS Huntington\" (ACR-5) (prima nota come \"USS West Virginia\" (ACR-5)), per effettuare degli esperimenti legati alle catapulte per gli aerei. Prosegu\u00ec in varie missioni sino al febbraio 1919, quando fu trasferito alla Aviation Section dello stato maggiore della marina americana.\nTra le guerre.\nIl 10 maggio 1919 decoll\u00f2 dalla base di Terranova su un NC-1, uno dei 4 idrovolanti Curtiss NC in spedizione transatlantica. Il suo aereo atterr\u00f2 in condizioni di nebbia fitta alle Azzorre, ma il mare grosso gli imped\u00ec di completare assieme all'NC-4 la prima traversata oceanica. Per questo storico servizio, Mitscher ricevette una Navy Cross.\nOltre ad espletare molti compiti a terra, Mitscher nei due decenni successivi serv\u00ec sulle portaerei \"Langley\" e \"Saratoga\", sulla nave appoggio idrovolanti \"Wright\", e come comandante della Patrol Wing 1.\nLa seconda guerra mondiale.\nTra il giugno 1939 ed il luglio 1941 serv\u00ec come assistente del capo del Bureau of Aeronautics. Quindi, assunse il comando della \"Hornet\", quando la nave entr\u00f2 in servizio nell'ottobre 1941. Sotto il suo comando, la \"Hornet\" diede il via al raid di Doolittle contro Tokyo all'inizio del 1942 e guadagn\u00f2 fama quando durante una conferenza il presidente Roosevelt defin\u00ec quella prima azione \"Shangri-La\".\nMitscher condusse la nave anche durante la battaglia delle Midway dal 4 al 6 giugno, ma le sue unit\u00e0 aeree nel complesso si comportarono in maniera insoddisfacente. Le unit\u00e0 persero coesione a causa delle decisioni sbagliate del capitano di corvetta John C. Waldron, che divise la squadra di aerosiluranti dal resto degli aerei, facendole attaccare per prima ed in modo affrettato le posizioni nemiche. Senza la scorta dei caccia, la squadra di siluranti fu abbattuta in fretta dai colpi dei caccia nipponici. Gli altri aerei della \"Hornet\" a quel punto divennero inutilizzabili e non riuscirono a mantenere il contatto con il nemico, fino ad essere costretti ad atterrare sulle Isole Midway per rifornirsi di carburante. Tutti e dieci gli aerei da caccia infatti finirono per esaurire la benzina prima dell'atterraggio, causando la morte di due piloti, e molti bombardieri in picchiata furono costretti ad eiettarsi prima dell'atterraggio.\nMitscher fu poi allontanato dalla guida della portaerei solo 4 mesi prima che essa fosse affondata (il 26 ottobre) durante la battaglia dell'Isola di Santa Cruz.\nMitscher comand\u00f2 la \"Patrol Wing 2\" fino al mese di dicembre, quando divenne comandante delle forze aeree a Noum\u00e9a. Nell'aprile del 1943 divenne comandante dei cieli delle isole Salomone e da agosto fino al gennaio dell'anno successivo comand\u00f2 la Fleet Air della West Coast. Ritornato nel Pacifico centrale come comandante della terza divisione portaerei, fu nominato vice ammiraglio il 21 marzo 1944 e prese il comando della Fast Carrier Task Force, poi divenuta 5th Fleet TF 58. A bordo della \"Lexington\", nave ammiraglia della \"task force\", che operava in collaborazione con la 3rd Fleet TF 38, riusc\u00ec ad infliggere pesanti danni alle installazioni di terra ed ai mezzi navali militari e mercantili giapponesi. Le sue portaerei ad ampio range scacciarono il nemico da Truk, da Palau, dalla Nuova Guinea e dalle isole Marianne. Nel giugno 1944, i suoi abili piloti devastarono le portaerei e gli aerei nemici nella battaglia del Mare delle Filippine. Da notare che quando una squadriglia si trov\u00f2 costretta a fare ritorno nell'oscurit\u00e0, Mitscher si guadagn\u00f2 il rispetto dei suoi uomini facendo accendere i riflettori di bordo, evidentemente infrangendo le procedure, ma salvando la loro vita.\nL'anno successivo fu quello in cui le portaerei di Mitscher furono impegnate nel tentativo di colpire l'Impero Giapponese direttamente al cuore, coprendo gli sbarchi durante la battaglia di Peleliu, durante la liberazione delle Filippine e durante le prese di Iwo Jima ed Okinawa. Tra una battaglia e l'altra si spinse ripetutamente a nord per colpire direttamente l'arcipelago giapponese.\nA luglio 1946 fece ritorno negli USA per servire all'interno della sezione aviazione dello Stato Maggiore, e ricevette due Gold Stars rappresentative di altre due Navy Cross e la Navy Distinguished Service Medal corredata da altre due Gold Stars. Serv\u00ec brillantemente come comandante della 8th Fleet ed il primo marzo 1946 ottenne il grado di ammiraglio ed il comando dell'intera United States Atlantic Fleet. Mor\u00ec in servizio per problemi cardiaci a Norfolk (Virginia) e fu seppellito all'Arlington National Cemetery.\nRiconoscimenti postmortem.\nLe parole dell'ammiraglio Arleigh Burke ci regalano il migliore tributo alle capacit\u00e0 di Mitscher e riconosocono la sua leadership:\nIn seguito alla sua morte, due navi americane hanno ricevuto il nome USS \"Mitscher\" per onorarlo. La prima fu la fregata post-WWII USS \"Mitscher\" (DL-2) (poi trasformata in cacciatorpediniere a missili guidati (DDG-35)), la seconda, ancora in attivit\u00e0, \u00e8 il cacciatorpediniere a missili guidati di classe \"Arleigh Burke\" USS \"Mitscher\" (DDG-57).\nInoltre, un campo aereo ed una strada all'interno della base dei Marine di Miramar portano il suo nome (\"Mitscher\" Field and \"Mitscher\" Way)."}
{"id": "2402759", "revid": "258720", "url": "https://it.wikipedia.org/wiki?curid=2402759", "title": "Marc Andrew Mitscher", "text": ""}
{"id": "2402761", "revid": "1305772", "url": "https://it.wikipedia.org/wiki?curid=2402761", "title": "Duomo di Ascoli", "text": ""}
{"id": "2402762", "revid": "258720", "url": "https://it.wikipedia.org/wiki?curid=2402762", "title": "Marc A. Mitscher", "text": ""}
{"id": "2402763", "revid": "181699", "url": "https://it.wikipedia.org/wiki?curid=2402763", "title": "Cattedrale di Ascoli", "text": ""}
{"id": "2402771", "revid": "212348", "url": "https://it.wikipedia.org/wiki?curid=2402771", "title": "Re di Artogne", "text": "Il Re di Artogne \u00e8 un torrente della Lombardia, lungo circa 9 km. Nasce ai piedi del monte Muffetto, a circa 1816 m s.l.m. e sfocia nel fiume Oglio nel comune di Artogne (in localit\u00e0 Negrassolo).\nNel tratto montano ha una portata di circa 0,5-0,6\u00a0m\u00b3/s, ma ad Artogne una centrale idroelettrica prosciuga quasi totalmente il corso; la portata alla confluenza con l'Oglio \u00e8 solo di circa 0,2\u00a0m\u00b3/s, ma nei mesi pi\u00f9 caldi l'acqua non riesce neppure ad arrivare all'Oglio.\nLa fauna ittica presente \u00e8 costituita da trote fario: esse sono numerose dalla sorgente fino ad Artogne, ma nel prosieguo del corso la loro presenza scarseggia per la mancanza d'acqua."}
{"id": "2402772", "revid": "767487", "url": "https://it.wikipedia.org/wiki?curid=2402772", "title": "Barobo", "text": "Barobo \u00e8 una municipalit\u00e0 di Terza classe delle Filippine, situata nella Provincia di Surigao del Sur, nella Regione di Caraga.\nBarobo \u00e8 formata da 21 baranggay:"}
{"id": "2402773", "revid": "6923", "url": "https://it.wikipedia.org/wiki?curid=2402773", "title": "Imperial Brands", "text": "Imperial Brands, precedentemente Imperial Tobacco, \u00e8 il quarto produttore di tabacchi al mondo, tabacchi da rollo e accessori (cartine). Ha la sede a Bristol ed \u00e8 quotata al London Stock Exchange.\nMarche.\nLa Imperial Tobacco divide i suoi \"marchi\" in due categorie:"}
{"id": "2402782", "revid": "287204", "url": "https://it.wikipedia.org/wiki?curid=2402782", "title": "Gran Premio di Gran Bretagna 1957", "text": "Il Gran Premio di Gran Bretagna 1957 fu la quinta gara della stagione 1957 del Campionato mondiale di Formula 1, disputata il 20 luglio sul Circuito di Aintree.\nLa corsa vide la vittoria di Stirling Moss e Tony Brooks (prima in carriera per Brooks), che si avvicendarono alla guida di una Vanwall, seguiti dall'italiano Luigi Musso e dal britannico Hawthorn, entrambi su Ferrari."}
{"id": "2402783", "revid": "767487", "url": "https://it.wikipedia.org/wiki?curid=2402783", "title": "Marino Carboni", "text": "Biografia.\nFu eletto presidente nazionale delle Acli dal 5 novembre 1972 al 30 maggio 1976.\nLa sua presidenza fu caratterizzata dalla cosiddetta \u201critirata nell'ortodossia cattolica\u201d dopo le condanne ricevute dal cardinale Antonio Poma presidente della Conferenza Episcopale Italiana e la censura del Papa Paolo VI mediando tra le varie anime presenti nell'associazione .\nAlla sua memoria fu intitolato il Centro permanente di Formazione Acli di Lariano (Roma)."}
{"id": "2402785", "revid": "1543377", "url": "https://it.wikipedia.org/wiki?curid=2402785", "title": "Oscillatoria rubescens", "text": "Oscillatoria rubescens (o \"Planktronix rubescens\", sinonimo che, secondo \"Algaebase\" dovrebbe essere preferito) \u00e8 una cianoficea coloniale d'acqua dolce.\n\u00c8 considerata un indicatore di aumentata trofia di un lago: fiorisce infatti in maniera abbondante quando \u00e8 disponibile molto materiale organico e/o inorganico, togliendo ossigeno all'acqua e causando la scomparsa di zooplancton.\n\"Oscillatoria rubescens\" deve il suo nome al colore rosso. Questo a sua volta \u00e8 dovuto a un particolare pigmento fotosintetico, la ficoeritrina, che svolge una funzione analoga alla clorofilla, ma \u00e8 pi\u00f9 efficiente di questa in acque profonde e poco luminose.\nIl suo sviluppo rende rossa la superficie di alcuni laghi "}
{"id": "2402786", "revid": "767487", "url": "https://it.wikipedia.org/wiki?curid=2402786", "title": "Bayabas", "text": "Bayabas \u00e8 una municipalit\u00e0 di Quinta classe delle Filippine, situata nella Provincia di Surigao del Sur, nella Regione di Caraga.\nLa municipalit\u00e0 venne creata nel 1961 con parte del territorio delle municipalit\u00e0 di Cagwait e Tago.\nBayabas \u00e8 formata da 7 baranggay:"}
{"id": "2402787", "revid": "131358", "url": "https://it.wikipedia.org/wiki?curid=2402787", "title": "I quattro voti", "text": ""}
{"id": "2402792", "revid": "259180", "url": "https://it.wikipedia.org/wiki?curid=2402792", "title": "Franco Passuello", "text": "Biografia.\nPassuello era un lavoratore iscritto che, entrato nel 1966 nel Centro Studi delle ACLI, divenne uno dei responsabili della formazione. Ebbe incarichi sia nel Patronato ENARS (Ente Nazionale Acli per la Ricreazione Sociale) che nelle strutture internazionali. le quali, sotto la sua presidenza nel 1996, si trasformer\u00e0 nella Federazione Aclista Internazionale\nFu tra i fondatori dei Cristiani per il Socialismo con Giulio Girardi e diresse su richiesta dell'abate Giovanni Franzoni la rivista del dissenso cattolico degli anni Settanta Com-Nuovi Tempi. Dopo essere stato rimosso il 31 agosto 1971 dall'incarico di capo dell'ufficio formazione delle ACLI nazionali, partecip\u00f2 all'attivit\u00e0 del movimento con la corrente di sinistra, con la quale al congresso nazionale delle ACLI di Cagliari del 1972, raggiunse il 22% degli iscritti. Fino al 1994 fu iscritto anche al PCI e al PDS .\nAll\u2019interno delle ACLI nel 1981 fu eletto prima nell'ufficio di presidenza poi, nel 1989, divenne vicepresidente e, al congresso nazionale il 4 marzo 1994 fu eletto presidente. Proprio per la sua elezione a presidente nel 1994 rifiut\u00f2 una candidatura proposta da Massimo D\u2019Alema a senatore e non accett\u00f2 la proposta di Romano Prodi per authority per l'economia del non profit. \nViene ricordato come il presidente che riusc\u00ec nel 1997 a ottenere dalla gerarchia della Chiesa il ripristino della presenza dell'Assistente ecclesiastico tolto dal papa Paolo VI dopo la deplorazione del 19 giugno 1971, a seguito delle scelte delle ACLI guidate da Emilio Gabaglio.\nFece scalpore nel 1998 quando, circa due mesi prima della scadenza del mandato di presidente, accett\u00f2, su richiesta di Valter Veltroni, l\u2019incarico dell\u2019ufficio dell\u2019organizzazione del partito dei Democratici di Sinistra.\nNegli anni successivi ha continuato a essere impegnato nel movimento della Pace e del settore del non profit. Oltre a far parte del gruppo dirigente del movimento dei cristiano sociali (1993-2017), lo ritroviamo tra i promotori del Forum del Terzo Settore, di Libera e di Banca Etica. \u00c8 socio fondatore dell\u2019Associazione internazionale Solidarius e dell\u2019impresa sociale Solidarius Italia e della Rete italiana di economia solidale"}
{"id": "2402793", "revid": "239497", "url": "https://it.wikipedia.org/wiki?curid=2402793", "title": "Cultura di Jamna", "text": "La cultura di Jamna (, , la \"cultura della tomba a fossa\", dal russo/ucraino \u044f\u043c\u0430, \"fossa\") \u00e8 situata in un periodo tardo dell'et\u00e0 del rame/inizio della cultura dell'et\u00e0 del bronzo nella regione del Bug/Dnestr/Ural (la steppa pontica), risalente a un periodo che va dal XXXVI al XXIII secolo a.C. Lo stesso nome risulta nella letteratura archeologica anglo-sassone come \"cultura della tomba a fossa\" (pit-grave) o \"cultura della tomba di ocra\" (ochre-grave).\nLa cultura fu prevalentemente nomade, con l'agricoltura praticata in qualche zona vicino ai fiumi e in alcune hillfort.\nCaratteristiche.\nLa peculiarit\u00e0 della cultura sono le inumazioni nei \"kurgan\" (tumuli), delle tombe a fossa con il corpo del morto situato in posizione supina e con le ginocchia piegate. I corpi erano ricoperti di colore ocra. Tombe multiple sono state trovate in questi \"kurgan\", aggiunte pi\u00f9 tardi.\nSignificativamente, era in uso sacrificare animali sulla tomba (bestiame, maiali, pecore, capre e cavalli), un aspetto questo associato sia ai proto-indoeuropei che ai proto-indoiraniani..\nVennero trovati i resti nell'Est Europa del pi\u00f9 arcaico carro con ruote, nel \"kurgan\" della \"Storo\u017eova mohyla\" (Dnipropetrovsk, in Ucraina, con scavi fatti da A. I. Treno\u017ekin) associato alla cultura di Jamna.\nIl sito sacrificale di Luhansk recentemente scoperto \u00e8 stato descritto come un santuario collinare dove si praticavano sacrifici umani.\nEspansione e identit\u00e0.\nLa cultura di Jamna viene identificata con i tardi proto-indoeuropei (LPIE) nella teoria kurganica di Marija Gimbutas. Essa \u00e8 la pi\u00f9 efficace candidata per la Urheimat (patria \"ancestrale\") della lingua protoindoeuropea, insieme alla precedente cultura di Srednij Stog, ora che la prova archeologica della cultura e le sue migrazioni sono state strettamente legate all'evidenza fornita dalla linguistica.\nSi \u00e8 detto che fosse originata lungo il corso medio del Volga localizzata nella cultura di Chvalynsk e medio Dnieper nella cultura di Srednij Stog. Ad occidente essa viene a cedere il passo alla cultura delle catacombe, ad est a quelle delle culture di Poltavka e Srubna.\nManufatti.\nCaratteristici della cultura di Jamna occidentale, nello specifico stanziata tra il Bacino Carpatico e l'attuale Ungheria Orientale, sono gli anelli per capelli a spirale in rame o argento, ornamenti ben documentati nelle testimonianze archeologiche, provenienti quasi unicamente dalle sepolture a tumulo. Altri ornamenti comuni del ramo occidentale sono piccole perline in rame o argento forate, piccoli cilindri ricavati da lamine di rame ripiegate per essere inseriti in collane e denti animali forati con la medesima funzione. \u00c8 documentata la presenza, seppur esigua, di \" torque\" in rame e pendenti di tipo \" Brillenspirale\". \nNel campo degli armamenti le sepolture, specialmente in Romania Orientale, hanno fornito testimonianze di asce in rame, asce in pietra levigata, e punte di freccia in selce con alette, queste ultime mostrano una semplice e basilare industria su scheggia. \u00c8 attestata la presenza di pugnali in rame con codolo, ma quasi unicamente nell'area a Nord-Ovest del Mar Nero. \nAlcune statue stele Romene attribuite alla cultura di Jamna per\u00f2 raffigurano delle asce martello, quindi \u00e8 lecito valutare la presenza anche di questi strumenti."}
{"id": "2402794", "revid": "767487", "url": "https://it.wikipedia.org/wiki?curid=2402794", "title": "Cagwait", "text": "Cagwait \u00e8 una municipalit\u00e0 di Quarta classe delle Filippine, situata nella Provincia di Surigao del Sur, nella Regione di Caraga.\nNel 1961 parte del territorio venne staccato per formare la nuova municipalit\u00e0 di Bayabas.\nCagwait \u00e8 formata da 11 baranggay:"}
{"id": "2402796", "revid": "287204", "url": "https://it.wikipedia.org/wiki?curid=2402796", "title": "Bunaftina", "text": "La bunaftina \u00e8 un antiaritmico, un principio attivo di indicazione specifica contro le anomalie del ritmo cardiaco (aritmie). Rientra nella classe III. "}
{"id": "2402797", "revid": "1442080", "url": "https://it.wikipedia.org/wiki?curid=2402797", "title": "Medibank International 2009 - Singolare maschile", "text": "Il singolare maschile del Medibank International 2009 \u00e8 stato un torneo di tennis facente parte dell'ATP World Tour 2009.\nDmitrij Tursunov era il detentore del titolo, ma ha perso al 1\u00ba turno contro Richard Gasquet.\nDavid Nalbandian ha vinto in finale 6\u20133, 6\u20137(9), 6\u20132, contro Jarkko Nieminen.\nTeste di serie.\nLe prime 4 teste di serie hanno ricevuto un bye per il 2\u00ba turno."}
{"id": "2402800", "revid": "767487", "url": "https://it.wikipedia.org/wiki?curid=2402800", "title": "Fredrik Andersson", "text": "Fu membro dal 1998 al 2015 nella band melodic death metal svedese degli Amon Amarth. Dal 1993 al 2002 \u00e8 stato anche batterista dei black metaller svedesi Marduk. Attualmente suona anche in un'altra band, sempre sotto l'egida della Metal Blade Records: i This Ending."}
{"id": "2402801", "revid": "478814", "url": "https://it.wikipedia.org/wiki?curid=2402801", "title": "Hopper", "text": ""}
{"id": "2402802", "revid": "1226", "url": "https://it.wikipedia.org/wiki?curid=2402802", "title": "Letteratura di genere", "text": ""}
{"id": "2402806", "revid": "767487", "url": "https://it.wikipedia.org/wiki?curid=2402806", "title": "Tago (Surigao del Sur)", "text": "Tago \u00e8 una municipalit\u00e0 di Quarta classe delle Filippine, situata nella Provincia di Surigao del Sur, nella Regione di Caraga.\nNel 1961 parte del territorio venne staccato per formare la nuova municipalit\u00e0 di Bayabas.\nTago \u00e8 formata da 24 baranggay:"}
{"id": "2402807", "revid": "28592", "url": "https://it.wikipedia.org/wiki?curid=2402807", "title": "Galleria nazionale di Puglia (Bitonto)", "text": ""}
{"id": "2402808", "revid": "123312646", "url": "https://it.wikipedia.org/wiki?curid=2402808", "title": "Nifekalant", "text": "Il nifekalant \u00e8 un antiaritmico, un principio attivo di indicazione specifica contro le anomalie del ritmo cardiaco (aritmie). Rientra nella classe III. "}
{"id": "2402812", "revid": "115651838", "url": "https://it.wikipedia.org/wiki?curid=2402812", "title": "Ripresa", "text": "Ripresa o posa (o, in inglese, take, termine passato anche nel linguaggio tecnico italiano) \u00e8 un termine di uso cinematografico e della registrazione audio.\nTermine cinematografico.\nPer ripresa si intende la realizzazione di una scena o una inquadratura. La ripresa comincia con un breve conto alla rovescia, la esposizione e battuta del Ciak e il comando \"azione\", e termina con il comando di \"stop\" dato dal regista e l'analisi del quadruccio (o inquadratore, mascherino) per controllarne la corretta inquadratura. Le diverse riprese di una stessa scena vengono numerate in ordine progressivo e il numero viene indicato e registrato all'inizio della ripresa dal tecnico addetto (detto ciacchista). Il numero della ripresa viene anche scritto (insieme ad altre voci di riferimento, titolo del film, numero della pizza) in una apposita casella del ciak, in modo da renderne possibile l'identificazione e pi\u00f9 semplice la catalogazione. L'insieme delle riprese girate in una sessione di lavoro (in generale nella stessa giornata), compongono i giornalieri, master originale grezzo, prima di subire le operazioni di taglio, scelta e montaggio. Non vi \u00e8 un numero di riprese prestabilite per ogni scena, ma dipende da molti fattori: la sensibilit\u00e0 del regista (ad esempio Stanley Kubrick era famoso per la estrema meticolosit\u00e0 e pedanteria nel girare le scene, da realizzarsi esattamente secondo i suoi desideri, e spesso obbligava a passare l'intera giornata su una sola scena con decine se non centinaia di \"take\"), la capacit\u00e0 interpretativa degli attori o la possibilit\u00e0 data loro di improvvisare, il desiderio del regista di provare diverse possibilit\u00e0 di interpretazione della scena, la disponibilit\u00e0 di un duplicato in caso di problemi tecnici, eventuali errori tecnici (microfono in camera ecc.).\nSpesso riprese diverse da quelle utilizzate nel montaggio finale vengono utilizzate nella realizzazione dei trailer, dato che vengono realizzati prima del completamento dei processi di post-produzione. Diverse riprese contenenti scene tagliate, recitazioni alternative, errori o momenti particolarmente buffi e divertenti entrano a far parte dei contenuti speciali dei film nella loro pubblicazione per l'home video (VHS, DVD, Bluray ecc.). riprese non inserite nel montaggio originale, vengono spesso riutilizzate per la realizzazione di versioni alternative (director's cut, extended version, special edition)\nRegistrazione audio.\nAnalogamente alla ripresa cinematografica, il processo di registrazione audio prevede l'effettuazione di diverse sedute di registrazione. Il completamento di ognuna di queste viene appunto chiamata take. Per evitare confusioni e disordine si cerca sempre di dare una numerazione progressiva o un nome particolare ad ogni ripresa. La take pu\u00f2 essere registrata o a pieno organico nel caso di registrazioni orchestrali e \"live\" (dal vivo), o, a partire dagli anni settanta, grazie all'evoluzione tecnologica, con un processo di sovraincisione, dove ogni strumento realizza le proprie registrazioni da solo o comunque su una traccia dedicata, che verranno poi sovrapposte a quelle degli altri strumenti. Altra possibilit\u00e0 delle riprese sovraincise \u00e8 quella di poter rimediare in caso di errore; viene infatti rieseguito solo lo strumento che ha sbagliato, spesso sostituendo solo il preciso momento dell'errore. Il vantaggio della registrazione multicanale \u00e8 che in questo modo pu\u00f2 essere scelta la migliore take di ogni strumento, in modo che il risultato finale sia il migliore possibile per tutti gli strumenti. Altro vantaggio \u00e8 la maggiore pulizia della registrazione che evita il pericolo di \"rientri\" (cio\u00e8 sporcature e interferenze) fra i vari microfoni e una generale riduzione dei costi di personale, dato che ogni musicista pu\u00f2 eseguire pi\u00f9 parti con il suo strumento. Difficilmente viene eseguita una sola ripresa (comunemente chiamata \"buona la prima\") per varie ragioni, non ultima la scarsa abilit\u00e0 tecnica degli strumentisti o dei cantanti. Spesso per\u00f2 ci\u00f2 \u00e8 legato a fattori tecnici e ad un eccesso di perfezionismo (musica a clic perfetto cio\u00e8 assolutamente fedele al tempo di metronomo), o all'eccessiva difficolt\u00e0 delle parti scritte dall'arrangiatore (per ovviare a questo ci si rivolge all'opera di turnisti, specializzati nella lettura a prima vista). Spesso questo tipo di registrazione, tecnicamente perfetto viene per\u00f2 giudicato all'ascolto \"freddo\" e quasi \"meccanico\". Spesso le band, preferiscono registrazioni di insieme, a scapito della qualit\u00e0 tecnica e della perfezione esecutiva, proprio per esaltare invece le doti di interazione e coralit\u00e0 dell'esecuzione, il cosiddetto \"feeling\".\nAssai diverso \u00e8 l'uso delle riprese nella musica jazz, sempre registrate a pieno organico, e dove l'uso delle take diventa un modo per la registrazione di diverse improvvisazioni, originali e irripetibili in ogni esecuzione. Il jazz presuppone infatti l'interazione e l'ascolto fra i vari esecutori che nella maggior parte dei casi non si muovono su uno spartito fissato (tra le poche eccezioni le partiture di Glenn Miller che scriveva anche le improvvisazioni), ma su un canovaccio composto da un tema principale, eseguito dagli strumenti solisti che effettuano poi le improvvisazioni (o variazioni sul tema), guidati dalla sensibilit\u00e0 personale dell'esecutore virtuoso e dalle variazioni eseguite contemporaneamente anche dagli altri strumenti. Spesso gli audiofili vanno alla ricerca delle riprese non utilizzate negli album poi pubblicati. Queste take non ufficiali vengono chiamate \"bootleg\" o \"pirata\",e sono pubblicate al di fuori dai canali ufficiali di distribuzione ma, spesso diventate pi\u00f9 famose e apprezzate delle take ufficiali, sono spesso reinserite nelle riedizioni critiche o celebrative di vecchi album come \"bonus track\"."}
{"id": "2402815", "revid": "1543377", "url": "https://it.wikipedia.org/wiki?curid=2402815", "title": "Marchio di conformit\u00e0", "text": "Il marchio di conformit\u00e0 \u00e8 un contrassegno apposto su prodotti e servizi per indicare che il bene o servizio cui \u00e8 conferito ha raggiunto gli standard qualitativi prefissati dall'ente certificatore, ovvero \u00e8 \"conforme\" a tali standard. A seconda del particolare marchio di conformit\u00e0, tale conformit\u00e0 viene spesso (ma non sempre) validata dal superamento di una serie di prove tecniche (ad esempio test di laboratorio).\nGeneralmente il marchio di conformit\u00e0 viene rilasciato attraverso il processo di certificazione da enti accreditati che si occupano di effettuare le verifiche tecniche del rispetto delle norme prese in considerazione necessarie per l'ottenimento dell'autorizzazione del marchio di conformit\u00e0. In questo caso la certificazione \u00e8 l'atto mediante il quale una terza parte (neutra) dichiara che un prodotto o servizio \u00e8 conforme ai requisiti specificati. In altri casi (ad esempio per la marcatura CE) il fabbricante stesso pu\u00f2 svolgere la certificazione per l'utilizzo del marchio, sotto la sua responsabilit\u00e0, per cui si parla di \"autocertificazione\".\nTalvolta si utilizza come sinonimo marchio di certificazione, sebbene il significato dei due termini possa risultare non perfettamente identico. Un altro termine di significato similare \u00e8 \"marchio di qualit\u00e0\". Di significato differente \u00e8 invece il termine \"marchio collettivo\", che indica marchi che possono essere utilizzati solo dai membri di una certa organizzazione e che appartengono a tale organizzazione, non ai singoli membri.\nNel caso di un prodotto, solitamente il marchio di conformit\u00e0 \u00e8 impresso sulla sua etichetta di identificazione e/o sul suo imballaggio.\nStoria.\nUno dei primi esempi di marchi aventi un significato simile ai marchi di conformit\u00e0 attuali risale al 1300, in Gran Bretagna, dove attraverso un apposito statuto del re Edoardo I si regolamentava l'utilizzo del cosiddetto \"Marchio del Re\" (\"King's Mark\"), che raffigurava una testa di leopardo e garantiva la qualit\u00e0 di manufatti in oro e argento attraverso l'utilizzo di test svolti dalla Gilda degli orafi, che ne misuravano la percentuale di metallo prezioso.\nTipi di marchio.\nI marchi di conformit\u00e0 possono essere di due tipi: obbligatori o volontari.\nPercezione da parte dei consumatori.\nSebbene i marchi di conformit\u00e0 abbiano lo scopo di informare i consumatori su caratteristiche anche particolarmente importanti dei prodotti (come ad esempio la sicurezza elettrica, l'assenza di sostanze tossiche, ecc.), da un questionario dell'Organizzazione per la cooperazione e lo sviluppo economico (OCSE) a cui hanno partecipato 14 stati risulta che molti consumatori non conoscono appieno il significato dei marchi di conformit\u00e0.\nInoltre dallo stesso questionario \u00e8 risultato che il proliferare di marchi di conformit\u00e0 in alcuni stati pu\u00f2 generare confusione tra i consumatori, mentre in altri stati i consumatori non solo ne conoscono il significato ma ne riconoscono anche l'importanza, probabilmente grazie ad una maggiore informazione e sensibilizzazione."}
{"id": "2402819", "revid": "767487", "url": "https://it.wikipedia.org/wiki?curid=2402819", "title": "Cantilan", "text": "Cantilan \u00e8 una municipalit\u00e0 di quarta classe delle Filippine, situata nella Provincia di Surigao del Sur, nella parte nord di Mindanao, nella Regione di Caraga.\nLa citt\u00e0 \u00e8 raggiungibile da Manila attraverso collegamenti aerei che servono gli aeroporti di Butuan, di Surigao e di Tandag da cui \u00e8 poi necessario proseguire via terra con trasferimenti che possono durare fino a quattro o cinque ore.\nCantilan \u00e8 formata da 17 baranggay:"}
{"id": "2402822", "revid": "1784425", "url": "https://it.wikipedia.org/wiki?curid=2402822", "title": "Andrius Kubilius", "text": "\u00c8 stato Primo ministro della Lituania dal 1999 al 2000 e dal 2008 al 2012.\nBiografia.\nDopo il diploma alla 22\u00aa Scuola Superiore di Vilnius, Kubilius si iscrisse all'Universit\u00e0 di Vilnius alla Facolt\u00e0 di Fisica, fino al 1979. Continu\u00f2 la sua carriera accademica e gli studi post-laurea all'Universit\u00e0 di Vilnius dal 1981 al 1984.\nKubilius divenne membro del movimento indipendentista \"S\u0105j\u016bdis\". Divenne poi Segretario Esecutivo del Consiglio di S\u0105j\u016bdis; poco dopo il ritorno della Lituania all'indipendenza, Kubilius fu eletto al Seimas (il Parlamento lituano). Da allora, \u00e8 sempre stato una figura attiva nella politica lituana. \u00c8 divenuto membro dell'Unione della Patria - Cristiano Democratici Lituani nel 1993.\nKubilius ha condotto l'Unione della Patria alle elezioni dell'ottobre 2008, dove i conservatori hanno sconfitto i Social Democratici, portando Kubilius ad essere il principale candidato a Primo Ministro. Il 27 novembre 2008 Kubilius fu nominato ufficialmente Primo ministro; ricevette 89 voti a favore, 27 contro e 16 astenuti tra i membri del Seimas. Kubilius \u00e8 stato sconfitto alle elezioni parlamentari dell'ottobre 2012.\nKubilius parla lituano, russo e inglese.\nFamiglia.\nLa moglie Rasa Kubilien\u0117 \u00e8 una violinista presso l'Orchestra Sinfonica Nazionale Lituana; la coppia ha due figli."}
{"id": "2402823", "revid": "36426", "url": "https://it.wikipedia.org/wiki?curid=2402823", "title": "Cristo morto (Donatello)", "text": "Il Cristo morto \u00e8 un rilievo bronzeo di Donatello facente parte della decorazione dell'altare della basilica del Santo a Padova. Misura 58x56 cm e risale a dopo il 1446, completato entro il 1453.\nStoria.\nIl pannello venne fuso con la tecnica della cera persa tra la seconda met\u00e0 del 1446 e la partenza dell'artista da Padova, nel 1453. Le opere vennero ritoccate per molto tempo, ben oltre la partenza di Donatello: se ne ha notizia fino al 1477.\nPoich\u00e9 la struttura architettonica originale dell'altare and\u00f2 distrutta sul finire del XVI secolo, la versione che oggi si vede \u00e8 una ricostruzione controversa dell'architetto Camillo Boito del 1895.\nIl rilievo del \"Cristo morto\" si trovava forse sotto la \"Madonna col Bambino\" ed anche oggi \u00e8 stato collocato in posizione centrale nell'altare ottocentesco.\nDescrizione e stile.\nSu uno sfondo preziosamente cesellato con tondi ed altri motivi geometrici, due angeli reggono una cortina, davanti alla quale sta il Cristo morto in piedi, secondo l'iconografia medievale. Il suo corpo \u00e8 ben calibrato, ma non ha i tratti duri ed espressivi del vicino \"Crocifisso\" a tutto tondo, realizzato pochi anni prima dell'altare. La sua testa e piegata a sinistra, ma non raggiunge l'intensit\u00e0 patetica di altre opere, essendo improntata a un'espressione di maggior compostezza, dove spiccano solo gli occhi incavati e la bocca leggermente dischiusa. \nPi\u00f9 rattristati appaiono i due angeli, le cui ali invadono la cornice esterna. Essi hanno un piede sulla lastra della deposizione e tengono la tenda con una mano (in realt\u00e0 la accarezzano semplicemente, non la afferrano) e con l'altro gomito piegato tengono fermo un lembo, mentre la mano corrispondente \u00e8 appoggiata in un gesto di sorpresa sulla guancia. L'angelo di destra, con la bocca spalancata, appare pi\u00f9 colpito dal lutto, mentre quello di sinistra ha gesti pi\u00f9 moderati e sembra preso da un pianto silenzioso."}
{"id": "2402824", "revid": "287204", "url": "https://it.wikipedia.org/wiki?curid=2402824", "title": "Tedisamil", "text": "Il tedisamil \u00e8 un antiaritmico, un principio attivo di indicazione specifica contro le anomalie del ritmo cardiaco (aritmie). Rientra nella classe III, ed \u00e8 ancora in fase di studio e approvazione."}
{"id": "2402828", "revid": "773636", "url": "https://it.wikipedia.org/wiki?curid=2402828", "title": "Tazuna", "text": ""}
{"id": "2402830", "revid": "36426", "url": "https://it.wikipedia.org/wiki?curid=2402830", "title": "Altare della basilica del Santo", "text": ""}
{"id": "2402831", "revid": "767487", "url": "https://it.wikipedia.org/wiki?curid=2402831", "title": "Carmen (Surigao del Sur)", "text": "Carmen \u00e8 una municipalit\u00e0 di Quinta classe delle Filippine, situata nella Provincia di Surigao del Sur, nella Regione di Caraga.\nCarmen \u00e8 formata da 8 baranggay:"}
{"id": "2402834", "revid": "486946", "url": "https://it.wikipedia.org/wiki?curid=2402834", "title": "\u00c9toile Carouge FC", "text": ""}
{"id": "2402838", "revid": "6923", "url": "https://it.wikipedia.org/wiki?curid=2402838", "title": "Ammar ibn Yasir", "text": "Fu anche uno dei Muhajirun.\nPrima dell'Islam.\n\u02bfAmm\u0101r nacque nell'Anno dell'elefante, il medesimo anno cio\u00e8 in cui nacque Maometto. Era schiavo del clan meccano dei B. \u02bfAd\u012b. \u02bfAmm\u0101r fu un amico di Maometto anche prima della Rivelazione in cui Allah, tramite l'angelo Gabriele, lo avvert\u00ec di essere stato prescelto come Suo ultimo profeta. Fu uno degli intermediari ( \"w\u0101l\u012b\" ) per il suo matrimonio con Khadija bint Khuwaylid.\nConversione.\nSua madre era Sumayya bint Khabbab, settima persona a convertirsi all'Islam. Suo padre era invece Y\u0101sir b. \u02bf\u0100mir. Y\u0101sir e sua moglie furono tra i primi, al di fuori della famiglia del Profeta e dei suoi pi\u00f9 intimi amici, ad abbracciare la fede predicata da Maometto. Per questo si dice fossero torturati e crocifissi dagli Ipocriti ( \"Mun\u0101fiq\u016bn\" ) nell'ultimo anno che precedette l'Egira. Per questo entrambi sono indicati come i primi martiri ( \"shah\u012bd\" ) dell'Islam.\nLa sua tortura.\nAb\u016b Jahl era solito sottoporre a tortura i seguaci del Profeta, nel caso fossero stati schiavi e senza protettori. La famiglia di \u02bfAmm\u0101r aveva gi\u00e0, per questo motivo, pagato un prezzo altissimo pur di restare fedele alla sua fede, e sua madre e suo padre erano morti sotto i colpi di Ab\u016b Jahl.\n\u02bfAmm\u0101r e Bil\u0101l ibn Rabah dovettero affrontare le stesse traversie ma sfuggirono alla morte, in quanto Ab\u016b Bakr li soccorse mentre, assieme a vari altri musulmani di umile condizione, erano stati trascinati su una vicina collina assolata della \"b\u0101diya\" (steppa) per essere torturati.\nIl loro riscatto e il loro affrancamento permise a entrambi di praticare liberamente la loro fede, senza pi\u00f9 correre rischi e pericoli.\nFu uno degli eroi nel corso della Battaglia di Badr. Ebbe anche il comando di altre unit\u00e0 nel corso delle varie guerre impegnate dal primissimo Islam.\nDurante il Califfato di Ab\u016b Bakr.\nPur non esprimendo la sua \"bay\u02bfa\" nei confronti di Ab\u016b Bakr, \u02bfAmm\u0101r perse un orecchio durante la guerra della ridda, combattendo contro i politeisti nella battaglia della Yamama (632), comandati dal \"falso profeta\" Musaylima ibn Habib.\nDurante il Califfato \u02bfUmar.\n\u02bfUmar nomin\u00f2 \u02bfAmm\u0101r \"Wali\" di K\u016bfa.\nSua lealt\u00e0 ad \u02bfAl\u012b.\n\u02bfAmm\u0101r ibn Y\u0101sir \u00e8 famoso per la sua lealt\u00e0 nei confronti di \u02bfAl\u012b.\nMorte.\nCadde ucciso da un gruppo di seguaci di Mu\u02bf\u0101wiya nella Battaglia di Siffin (657). I suoi uccisori furono Ibn Hawwa Esaksaki e Abu al-Adiya. La sua tomba \u00e8 conservata nella citt\u00e0 di al-Raqqa (Siria), dove si trova anche quella di H\u0101shim b. \u02bfUtba, anch'egli caduto in occasio0ne della medesima battaglia.\nSuo figlio Muhammad \u00e8 stato uno dei pi\u00f9 apprezzati studiosi di \"\u1e25ad\u012bth\""}
{"id": "2402839", "revid": "320578", "url": "https://it.wikipedia.org/wiki?curid=2402839", "title": "Al-Baladhuri", "text": ""}
{"id": "2402841", "revid": "307923", "url": "https://it.wikipedia.org/wiki?curid=2402841", "title": "Carrascal", "text": ""}
{"id": "2402844", "revid": "148107", "url": "https://it.wikipedia.org/wiki?curid=2402844", "title": "Tricloruro di fosforo", "text": "Il tricloruro di fosforo \u00e8 un composto chimico di formula PCl3. Si tratta del pi\u00f9 importante tra gli alogenuri del fosforo. A temperatura e pressione ambiente si presenta come un liquido trasparente. \u00c8 tossico e corrosivo. Trova applicazione nella sintesi organica, in qualit\u00e0 di elettrofilo o di nucleofilo. Il tricloruro di fosforo \u00e8 usato anche in campo industriale per la preparazione di vari composti organofosforici impiegati in diversi settori.\nPropriet\u00e0 chimico-fisiche.\nL'angolo di legame\nCl-P-Cl nel tricloruro di fosforo \u00e8 pari a 100,0\u00b0. Il tricloruro di fosforo liquido ha\nun'entalpia standard di formazione di -320 kJ/mol (-76 kcal/mol).\nL'atomo di fosforo ha uno spostamento chimico\n31P-NMR di 220 ppm.\nPreparazione.\nIl tricloruro di fosforo viene preparato per sintesi diretta dagli elementi, in particolare per reazione tra una sospensione di fosforo e cloro elementare a riflusso:\nIl tricloruro di fosforo formato viene rimosso dall'ambiente di reazione mano a mano che si forma, al fine di evitare la formazione del pentacloruro di fosforo (PCl5).\nTale preparazione viene applicata anche a livello industriale. In particolare, nelle industrie si fa uso generalmente del fosforo bianco, mentre a livello di laboratorio si usa di solito fosforo rosso, allotropo meno tossico. Si stima che la produzione mondiale di tricloruro di fosforo superi 330.000 tonnellate l'anno.\nReattivit\u00e0.\nLo stato di ossidazione del fosforo nel tricloruro di fosforo \u00e8 +3, mentre quello degli atomi di cloro \u00e8 -1. La reattivit\u00e0 di tale composto pu\u00f2 essere correlata proprio a tale caratteristica.\nIl trifloruro di fosforo \u00e8 precursore degli altri composti clorurati del fosforo, in particolare del pentacloruro di fosforo (PCl5), del cloruro di tiofosforile (PSCl3) e del cloruro di fosforile (POCl3). Tali composti, formati per ossidazione, trovano applicazione in campo industriale come erbicidi, insetticidi, plastificanti (per esempio per PVC), additivi per oli e ritardanti di fiamma.\nSe una scarica elettrica passa attraverso una miscela di vapori di tricloruro di fosforo e di idrogeno gassoso, si forma il tetracloruro di difosforo, composto piuttosto raro.\nI complessi metallici sono noti. In particolare, il tricloruro di fosforo complessa il nichel tetracarbonile per reazione di sostituzione di legante:\nCome agente elettrofilo.\nIl tricloruro di fosforo \u00e8 precursore di composti organofosforici che contengono uno o pi\u00f9 atomi di fosforo(III), tra i quali fosfiti e fosfonati. Questi composti generalmente non contengono pi\u00f9 gli atomi di cloro provenienti dal tricloruro di fosforo.\nIl tricloruro di fosforo reagisce rapidamente (con reazione esotermica) con l'acqua per formare l'acido fosforoso:\nSono note diverse reazioni di sostituzione simile a questa, tra le quali la pi\u00f9 importante \u00e8 la formazione di esteri del fosforo per reazione con alcoli e fenoli. Per esempio, con il semplice fenolo (PhOH), si forma il fosfito di fenile:\nGli alcoli come l'etanolo reagiscono similmente in presenza di una base come un'ammina terziaria:\nAnche il fosfito di isopropile pu\u00f2 essere preparato in maniera analoga. In generale, tali fosfiti sono poi impiegati nella reazione di Horner-Wadsworth-Emmons.\nIn assenza di base tuttavia la reazione produce acido fosforoso e un cloruro alchilico, secondo la stechiometria qui illustrata:\nIn alternativa, in certe condizioni di reazione il dialchilfosfonato pu\u00f2 essere isolato:\nAd ogni modo l'uso di tricloruro di fosforo per convertire alcoli in cloruri alchilici (o acidi carbossilici nei corrispondenti cloruri acilici) pu\u00f2 essere interessante dal punto di vista sintetico, sebbene generalmente il cloruro di tionile sia un reattivo migliore per tale scopo.\nLe ammine R2NH formano P(NR2)3, mentre i tioli RSH formano P(SR)3. A livello industriale un'importante reazione del tricloruro di fosforo con ammine \u00e8 la \"fosfonometilazione\", che prevede l'impiego di formaldeide:\nGli amminofosfati sono ampiamente usati come \"agenti sequestranti\" nel trattamento dell'acqua. Gli erbicidi gliofosfatici sono prodotti anch'essi attraverso questa reazione.\nLa reazione del tricloruro di fosforo con reattivi di Grignard o reagenti organolitio \u00e8 un metodo utile per la preparazione di fosfine organiche (fosfani) con formula R3P. La trifenilfosfina (Ph3P), la pi\u00f9 importante fosfina organica (essendo utilizzata spesso nella reazione di Wittig), \u00e8 preparata secondo lo schema indicato:\nIn specifiche condizioni sperimentali, PhMgBr e PCl3 possono essere usati per preparare PhPCl2 and Ph2PCl.\nCome agente nucleofilo.\nIl tricloruro di fosforo ha un doppietto di non legame sull'atomo di fosforo, pertanto pu\u00f2 reagire come base di Lewis, per esempio nei confronti del tribromuro di boro, un acido di Lewis con il quale forma l'addotto 1 : 1 Br3B\u2212\u2212+PCl3.\nLa basicit\u00e0 del tricloruro di fosforo, inoltre, viene sfruttata come via d'accesso a composti organofosforo, facendolo reagire con alogenuri alchilici e cloruro di alluminio: \nLa specie RPCl3+ pu\u00f2 essere decomposta in acqua per produrre un dicloruro alchilfosfonico (RPOCl2).\nPrecauzioni.\nIl tricloruro di fosforo \u00e8 tossico: una concentrazione di 600 ppm risulta letale in pochi minuti. Le agenzie governative statunitensi hanno indicato i limiti di esposizione: l'OHSA in particolare ha posto un limite di esposizione a 0,5 ppm per un tempo medio di 8 ore, mentre il NIOSH ha fissato tale limite addirittura a 0.2 ppm (e l'IDLH a 25 ppm). "}
{"id": "2402845", "revid": "287204", "url": "https://it.wikipedia.org/wiki?curid=2402845", "title": "Antonina (Brasile)", "text": "Antonina \u00e8 un comune del Brasile nello Stato del Paran\u00e1, parte della mesoregione Metropolitana de Curitiba e della microregione di Paranagu\u00e1. Si trova a 79\u00a0km dalla capitale dello Stato Curitiba."}
{"id": "2402846", "revid": "29054", "url": "https://it.wikipedia.org/wiki?curid=2402846", "title": "Seloni", "text": ""}
{"id": "2402847", "revid": "297031", "url": "https://it.wikipedia.org/wiki?curid=2402847", "title": "Latgolici", "text": ""}
{"id": "2402849", "revid": "547034", "url": "https://it.wikipedia.org/wiki?curid=2402849", "title": "Umanesimo integrale", "text": "Umanesimo integrale \u00e8 un libro di Jacques Maritain del 1936.\nStoria.\nNel 1936 l'autore pubblic\u00f2 il testo di sei lezioni tenute nel 1934 presso l'Universit\u00e0 di Santander in cui delineava l'ideale storico di una nuova Cristianit\u00e0 e di un nuovo umanesimo, alternativo da una parte al marxismo, al liberalismo e al fascismo ma dall'altra anche alla vecchia cristianit\u00e0 medioevale.\nAl contrario delle opere precedenti il termine storico di confronto non \u00e8 pi\u00f9 la III Repubblica francese, prototipo della societ\u00e0 borghese, bens\u00ec l'Unione sovietica e le dittature fasciste.\nContenuti.\nPrimo capitolo.\nEroismo e umanesimo.\nNel primo capitolo Maritain sostiene la tesi secondo la quale l'antinomia fra eroismo e umanesimo (per cui i periodi umanistici sarebbero caratterizzati da decadenza e rifiuto del sovrumano in nome dell'umano, mentre i periodi eroici sarebbero segnati da ascesa creatrice e rifiuto dell'umano per il sovrumano) potrebbe essere sanata da un umanesimo che sa aprirsi al sovrumano e che nello stesso tempo \u00e8 consapevole della grandezza dell'uomo. Il breve capitolo si chiude con l'invito a non chiudere l'umanesimo agli apporti religiosi e si rammenta che i valori fondanti della modernit\u00e0 trovino la loro sorgente nella tradizione cristiana.\nSecondo capitolo.\nLa tragedia dell'umanesimo.\nNel secondo capitolo si affronta il problema antropologico, prima dal punto vista medioevale e poi moderno.\nPer il pensiero medioevale ogni uomo \u00e8 persona \" (\"universo di naturale spirituale dotato della libert\u00e0 di scelta e costituente un tutto indipendente di fronte al mondo\")\" ed \u00e8 essere nello stesso tempo naturale e soprannaturale.\nNel medioevo (\u00e8 questo il suo forte limite) tuttavia manca del tutto \"lo sguardo della creatura su stessa\", poich\u00e9 lo sguardo dell'uomo \u00e8 troppo sbilanciato sulle realt\u00e0 divine per occuparsi in modo profondo delle realt\u00e0 create e umane, laddove nell'etica la soggettivit\u00e0 umana viene trascurata in nome dell'oggettivit\u00e0 della legge morale.\nCon il Rinascimento la situazione inizia a mutare: la creatura viene riabilitata in una prospettiva naturalistica e antropocentrica.\nParte fondamentale di questo processo \u00e8 la Riforma protestante, secondo la quale l'uomo che riceve la Grazia, pur rimanendo integralmente corrotto e privo di libero arbitrio, diviene l'eletto di Dio sulla terra con la conseguenza che \"le sue esigenze imperialistiche saranno senza limiti e la prosperit\u00e0 materiale gli apparir\u00e0 come un dovere del proprio stato\".\nIl pessimismo protestante sposta il centro vitale dall'ordine spirituale a quello naturale a causa del forte rilievo che attribuisce al peccato originale. La nuova visione della libert\u00e0 umana si fa largo anche in teologia con Luis de Molina che afferma l'iniziativa primaria dell'uomo nell'atto morale.\nStesso processo si ripete in etica dove si ha una svolta naturalistica che riduce la grazia \"a semplice frontone il quale corona la natura\".\nAlla subordinazione organica medioevale fra natura e grazia si passa ad una dicotomia meccanica fra le due. Con Rousseau e Hegel si compie poi la definitiva eliminazione di ogni componente non immanente della persona umana e la sua riduzione ad essere puramente naturale.\nMa l'errore tragico della modernit\u00e0 non \u00e8 stato nel rivalutare l'uomo, ma aver riabilitato l'uomo senza Dio e contro Dio: Maritain distingue fra due umanesimi: \nMaritain passa poi a delineare storicamente le fasi storiche dell'umanesimo antropocentrico:\nDal punto di vista teologico la modernit\u00e0, distruggendo il concetto medioevale di \"analogia entis\" (ossia la natura creata dal nulla a immagine e somiglianza di Dio trinitario e trascendente), genera due opposte degenerazioni: \nIl processo di dissoluzione continu\u00f2 con Hegel, autore di \"La vita di Ges\u00f9\", mediante la riduzione di Dio a idea priva di qualsiasi trascendenza. Infine con Nietzsche il naturalismo sfocia definitivamente nell'ateismo con la morte di Dio e della personalit\u00e0 libera e spirituale dell'uomo.\nOrmai secondo il filosofo sono due le posizioni che si presentano alla fine di questa evoluzione, l'atea pura e la cristiana pura.\nTerzo capitolo.\nUn nuovo umanesimo.\nIl terzo capitolo \u00e8 dedicato all'esame di una forma molto diffusa di ateismo contemporaneo, quella marxista.\nMaritain evidenza subito che il marxismo \u00e8 \u00abun sistema completo di dottrina e di vita il quale pretende di svelare all'uomo il senso dell'esistenza, risponde a tutte le questioni fondamentali poste dalla vita e manifesta una potenza di inviluppamento totalitario\u00bb.\nIl marxismo \u00e8 quindi una religione, di cui il materialismo dialettico costituisce la teologia dogmatica. Il comunismo \u00e8 l'espressione etica e sociale e l'ateismo dogmatico il primo articolo di fede.\nMa nonostante la radicale diversit\u00e0 fra pensiero marxista e pensiero cristiano, Maritain fa notare che le idee marxiste, ad esempio comunione, sacrificio e fede nella causa, si rivelano ad un esame pi\u00f9 accurato essere nient'altro che \"schegge impazzite\", energie religiose secolarizzate di cui il marxismo si nutre e grazie alle quali vive.\nSuccessivamente si passa prima ad analizzare il risentimento marxista contro il mondo cristiano colpevole (a ragione secondo Maritain) nel secolo XIX di aver tradito totalmente nell'organizzazione sociale ed economica lo spirito del Vangelo poi ad esaminare la dottrina marxista. Karl Marx, rifiutando non solo l'idealismo ma anche il concetto stesso di spirito, ha sottomesso ogni ambito della vita umano alla sfera economica: \"la casualit\u00e0 materiale \u00e8 diventata la causalit\u00e0 puramente e semplicemente primaria\" (Maritain tuttavia non vuole con questo negare che l'aspetto economico eserciti un pesante condizionamento sull'ideologia borghese, ma evidenzia che lo stesso principio non si pu\u00f2 applicare alle societ\u00e0 precedenti). Il marxismo, poi \"respingendo\" il processo dialettico nella materia, afferma che il processo economico (non autonomamente ma con tutte le energie che esso genera) trasformer\u00e0 l'uomo alienato di oggi in padrone della storia e del mondo domani: la redenzione dell'umanit\u00e0 avverr\u00e0 per mezzo del proletariato e condurr\u00e0 alla libert\u00e0 l'umanit\u00e0 e all'individuo della societ\u00e0 liberale subentrer\u00e0 l'individuo collettivo che, liberato con l'abolizione della propriet\u00e0 privata, assumer\u00e0 i tratti che la coscienza alienata attribuiva a Dio. Messianismo ebraico, russo e hegeliano si fondono insieme. La redenzione socialista, per\u00f2, al contrario del Cristianesimo che vede la storia umana come un'ambivalenza di bene e di male che si dirige verso il Regno dei Cieli, non avverr\u00e0 fuori dalla storia (giudizio finale cristiano) ma nella storia. Nel paragrafo successivo ci si chiede se l'ateismo possa essere vissuto nelle sue radici metafisiche pi\u00f9 profonde: la risposta \u00e8 negativa (sulla scorta di Dostoevskij) perch\u00e9 l\"'\"ateismo se potesse essere vissuto sino alla radice del volere, ucciderebbe la volont\u00e0\" \"in quanto quest'ultima desidera sempre un fine ultimo a cui rivolgersi, sia il vero Dio o un idolo. Consci della difficolt\u00e0, infatti i teorici marxisti dell'URSS hanno preferito aggirare il problema propagandando un ateismo pratico piuttosto che metafisico. Ma le credenze atee di una persona non le impediscono di credere e di amare sia pure oscuramente Dio senza esserne consapevole e chiamandolo con un altro nome (\"crede negare Dio e in realt\u00e0 nega qualcos'altro che Dio). Ma verr\u00e0 il giorno che i problemi fondamentali, a lungo occultati dall'indottrinamento, si porranno di nuovo e per salvare le proprie conquiste il marxismo dovr\u00e0 rimuovere l'errore spirituale originario. Maritain passa ad esaminare l'ateismo russo dal punto di vista culturale e spera che possa paradossalmente aiutare a purificare la religiosit\u00e0 russa dall'eccesso di soprannaturalismo e dall'irrazionalismo. Concluso l'esame dell'ateismo sovietico, si passano ad esaminare le posizioni cristiane, quella barthiana e quella tomista. Respinta la prima che cade negli stessi errori di Lutero credendo che la grazia non vivifichi, si passa alla seconda e Maritain afferma che il suo compito \u00e8 \"salvare le verit\u00e0 umanistiche, sfigurate da quattro secoli di umanesimo antropocentrico, nel momento in cui la cultura umanistica si corrompe e nel quale queste verit\u00e0 pericolano con gli errori che le viziavano e le opprimevano\". \nSi passa ad affrontare il problema antropologico nell'ottica di \"\"una nuova et\u00e0 di cristianit\u00e0\": \"in essa la persona verr\u00e0 riabilitata e innalzata ma in Dio e per mezzo della santit\u00e0, verranno respinte in tema di grazia sia le tesi moliniste che quelle calviniste si torner\u00e0 all'equilibrio tomista e scruter\u00e0 \"con coscienza di s\u00e9 evangelica\" la soggettivit\u00e0 umana. Inoltre ci dovr\u00e0 essere una presa di coscienza delle esigenze evangeliche della vita profana e secolare. Si passa a criticare sia l'uomo del liberalismo borghese (fariseo, ipocrita, ateo nei fatti e devoto a parole, mediocre e la cui falsa coscienza dissimula interessi economici) sia i rimedi marxisti che dissolvono la persona nel monismo della vita collettiva. Dopo aver affermato che bisogna separare il giudizio sul marxismo da quello sull'URSS, Maritain esamina i risultati della rivoluzione bolscevica, lodando da una parte la liquidazione del sistema del profitto ma nello stesso tempo criticando il totalitarismo, l'ateismo di stato e l'idolatria della tecnica che la caratterizzano. Lo stesso amore, che sicuramente \u00e8 presente nei rivoluzionari russi, \u00e8 tuttavia pietrificato dall'ateismo e reso violento. Anche l'umanesimo socialista contiene gravi errori, pur essendo pervaso da \"un grande slancio verso la verit\u00e0\" e non basta sovrapporre l'idea di Dio per renderlo accettabile. \u00c8 necessaria una sintesi pi\u00f9 alta: l'umanesimo integrale, il quale \u00e8 \"\"capace di salvare e di promuovere, in una sintesi fondamentalmente diversa, tutte le verit\u00e0 affermate o presentite dall'umanesimo socialista, unendole in modo organico e vitale ad altre verit\u00e0\". \"Nonostante molti errori, i meriti del socialismo sono stati innegabili e grandi poich\u00e9 il socialismo \u00e8 stato il primo a denunciare il guasti della societ\u00e0 capitalista e \"\"lo si pu\u00f2 criticare efficacemente solo rimanendogli su molti punti debitori\". \"Si fa poi una considerazione di metodo sull'umanesimo marxista e su quello integrale: il primo \u00e8 manicheo e respinge nelle tenebre l'eredit\u00e0 religiosa, al contrario il secondo salva, sia pure purificandole dagli errori, tutte le esigenze e i contributi che sono venuti dalle eresie, dagli scismi e dai traviamenti del cuore e della ragione. Nell'umanesimo integrale c'\u00e8 posto perfino per Lutero e Voltaire: \"io voglio essere debitore a Voltaire per ci\u00f2 che riguarda la tolleranza civile e a Lutero per ci\u00f2 che riguarda il non conformismo e onorarli per questo\". La fine del capitolo ribadisce la necessit\u00e0 di \"trasformare l'uomo borghese\" e l'intera struttura sociale in senso cristiano.\nQuarto capitolo.\nIl capitolo successivo - \"Il cristiano e il mondo\" - affronta il complesso rapporto fra sfera spirituale e sfera temporale. Dopo aver affermato l'irriducibilit\u00e0 della religione alla cultura e affermato la subordinazione di quest'ultima alla prima, sia pure nel rispetto della distinzione fra piano spirituale e piano temporale, si passa ad esaminare la \"politische Theologie\" che fonde al contrario i due piani sacralizzando la politica e preannunciando l'avvento del Regno di Dio nel tempo e nella storia ad opera della Germania. Il Regno di Dio, secondo Maritain, \u00e8 invece il termine finale della storia della Chiesa e del mondo ma, mentre la storia della Chiesa \u00e8 gi\u00e0 storia del Regno di Dio iniziato nel tempo che alla fine si trover\u00e0 rivelato la storia del mondo non giunger\u00e0 al suo termine ultimo che mediante un mutamento sostanziale. Dopo aver criticato la visione satanocratica della storia di matrice luterana o machiavellica e quella teofanica e mistica di matrice ortodossa, si passa all'esame della versione occidentale di quest'ultima, cio\u00e8 l'utopia teocratica che \"chiede al mondo stesso l'effettiva realizzazione del Regno di Dio almeno nelle apparenze della vita sociale\". Tale tesi \u00e8 respinta: Cristo infatti non \u00e8 venuto n\u00e9 per mutare i regni della terra n\u00e9 per fare una rivoluzione temporale e ogni possibile confusione o unione fra Stato e Chiesa (teocraticismo clericale nella sua versione medioevale e teocraticismo imperiale durante le monarchie assolute) \u00e8 stata sempre rigettata con forza dalla tradizione cattolica fin dai tempi di Canossa. \nDopo aver criticato in nome del detto evangelico \"non in solo pane vivit homo sed omni verbo quodo procedit ex ore Dei\" la visione naturalistica e razionalistica della storia che sfocia nella teocraticismo ateo, si illustra la visione cristiana della storia: la storia \u00e8 ambivalente in quanto lacerata fra salvezza e perdizione, bene e male e pur essendo dovere di ogni uomo volere un mondo migliore, questa aspirazione per quanto possa essere perseguita con ogni mezzo e ogni energia, non potr\u00e0 che trovare nel migliore dei casi una realizzazione parziale, relativa, incompleta e contestata. Quindi il dovere del cristiano \"\"non \u00e8 di fare di questo mondo stesso il regno di Dio, bens\u00ec di fare di questo mondo secondo l'ideale storico richiesto dalle diverse et\u00e0, il luogo di una vita terrena pienamente umana, cio\u00e8 piena certamente di debolezze ma anche piena d'amore, le cui strutture sociali abbiano come misura la giustizia, la dignit\u00e0 della persona umana, l'amore fraterno e che pertanto prepara l'avvento del regno di Dio in modo filiale, non servile, cio\u00e8 mediante il bene che fruttifica in bene, non mediante il male che serve al bene come mediante violenza\". \"Si passa poi a illustrare quale sia \"la missione temporale del cristiano\" e si ribadisce di \"transpenetrare\" il mondo affinch\u00e9 \"la rifrazione della grazia del mondo della grazia sia sempre pi\u00f9 effettiva e l'uomo possa viverci meglio la sua vita temporale\". Segue una dura critica della societ\u00e0 capitalista (ormai cristiana solo ipocritamente) nei cui processi si nasconde \"un disordine radicale\" e il cui \"il culto dell'arricchimento terreno diventa la forma della civilt\u00e0\" e colpevole di aver ridotto la persona a consumatore. Gravi sono state le responsabilit\u00e0 dei cristiani che non hanno fatto niente per opporsi a questo processi e hanno lasciato il problema alle forze socialiste (una causa di ci\u00f2 viene trovata nell'assenza di una visione sociale del problema che solo nel XIX secolo \u00e8 cominciata a sorgere nel mondo cattolico). \u00c8 giunta l'ora che il cristiano scenda ad occuparsi delle questioni sociali ed economiche del proprio tempo e si impegni a cambiare la societ\u00e0 in cui vive con la sua opera di santit\u00e0 e amore rifuggendo sia dall'eroismo puramente interiore e spiritualistico (tipico di una religiosit\u00e0 intimistica) e sia da quello puramente esteriore e sociale (tipico del marxismo). La rivoluzione poi prima di essere sociale dovr\u00e0 essere morale perch\u00e9 come dice Maritain \"voi non potete trasformare il regime sociale del mondo moderno che provocando nello stesso tempo e anzitutto in voi stessi, un rinnovamento della vita spirituale e morale\". Dopo aver affermato la chiamata universale alla santit\u00e0 e fatto un riassunto delle posizioni esposte il capitolo si chiude.\nQuinto capitolo.\nIl successivo \u00e8 dedicato all'esame degli aspetti generali dell'ideale storico di una nuova cristianit\u00e0: per ideale storico si intende \"un'immagine prospettica significante il tipo particolare di una civilt\u00e0 al quale tende una data et\u00e0\" e si contrappone all'utopia, ente di ragione fittizio isolato da ogni esistenza data. Si passa a criticare il determinismo marxista, pur non negando la limitata libert\u00e0 della persona nel processo storico, si afferma che la storia procede lentamente verso la liberazione dalle necessit\u00e0. Si delineano poi i tratti della \"citt\u00e0 temporale astrattamente considerata\":\nLa persona \u00e8 parte di una comunit\u00e0 ma \"non secundum omnia sua\" in quanto esistono aspirazioni \"\"della persona che trascendono la sfera sociale e politica\".\" Inoltre la citt\u00e0 terrena \"non \u00e8 una societ\u00e0 di genti installate in dimore definitive ma di genti in cammino\" e la sua condizione di vita non va confusa con la beatitudine senza per questo rassegnarsi al male e alla miseria. Bisogna evitare in politica sia una concezioni univoca secondo la quale i principi si realizzano nelle stesse modalit\u00e0 anche in condizioni diverse sia una visione equivoca secondo la quale cambiando le situazioni cambiano anche i principi. La vera soluzione \u00e8 una visione analogica: \"i principi non variano ma si applicano con modi essenzialmente diversi\". Dopo aver affermato che l'ideale di nuova Cristianit\u00e0 non pu\u00f2 essere quello medioevale poich\u00e9 il cammino della storia \u00e8 irreversibile e non \u00e8 ammesso tornare indietro e che si rifuggir\u00e0 dall'economicismo e dalla prospettiva a breve termine nel delineare il nuovo ideale di Cristianit\u00e0, si passa ad esaminare l'ideale della Cristianit\u00e0 medioevale (il Sacro Impero). Esso aveva come tratti caratteristici l'ideale della forza a servizio di Dio, l'unione di sacro e profano, la concezione sacrale del temporale, l'unit\u00e0 organica massimale, la funzione ministeriale della sfera temporale nei riguardi delle sfera religiosa, impiego della forza dello stato per il bene delle anime (Maritain non condanna del tutto questa forte sollecitudine per il bene delle anime che lo stato medioevale aveva al contrario dello stato moderno che si interessa solo dei reati contro i corpi ma non pu\u00f2 far a meno di notare le mostruose degenerazioni che questo principio port\u00f2 in particolare con l'affermarsi degli assolutismi), l'idea delle \"razze sociali\", il corporativismo, la concezione famigliare dell'autorit\u00e0 e l'edificazione di una struttura sociale e giuridica a servizio di Dio. Con la fine del medioevo inizia il processo di decomposizione di questo mondo: l'unit\u00e0 spirituale e politica si spezza, il primato dello spirituale \u00e8 svuotato dal machiavellismo, \"l'eresia pi\u00f9 accettata dei tempi moderni\", la comunit\u00e0 cristiane si ripiegano su stesse per difendersi dai furiosi attacchi esterni (nascono milizie spirituali come quelle dei gesuiti) e si diffonde l'assolutismo ma l'unit\u00e0 spirituale continua a rimanere come fondamento primo del corpo sociale. Con il trionfo del liberalismo e del razionalismo poi anche questa unit\u00e0 spirituale cessa. Mentre vittoria del liberalismo e del capitalismo suscita violentissime reazioni, i processi di degradazione toccano l'acme. L'unica forma di unit\u00e0 della comunit\u00e0 politica che pu\u00f2 essere perseguita, venuto meno il collante spirituale, \u00e8 quella basata sulla costrizione e sulla violenza. \u00c8 giunta l'ora che la Cristianit\u00e0 torni a guidare la storia ma non potr\u00e0 tornare nella veste medioevale che \u00e8 ormai definitivamente superata. Il capitolo successivo delinea infatti i caratteri della nuova cristianit\u00e0 che si differenzia da quella medioevale per l'approccio profano cristiano, non sacrale cristiano del temporale. Una tale visione pur essendo, da una parte antitetica a quella dell'umanesimo antropocentrico, sar\u00e0 anche opposta anche all'ideale di Sacrum imperium medioevale, si caratterizzer\u00e0 per un forte pluralismo sociale(\"la societ\u00e0 civile non \u00e8 composta solo da individui ma di societ\u00e0 particolari e una citt\u00e0 pluralistica riconosce a tali societ\u00e0 un'autonomia pi\u00f9 profonda possibile e diversifica la propria struttura interna secondo le convenienze tipiche alla loro natura\"),pluralismo economico (sostituzione del sistema capitalistico con un sistema comunitario-personalistico) e pluralismo giuridico(tolleranza delle minoranze religiose che senza cadere nell'indifferentismo liberale verrebbero orientate verso il rispetto della legge morale).\nUna tale civilt\u00e0 non sar\u00e0 pi\u00f9 unita dalla professione di una fede comune ma \"da un'unit\u00e0 di orientamento che procede da una comune aspirazione verso la forma di vita comune meglio accordata agli interessi sovra temporali della persona\". Quanto ai partiti si caratterizzeranno per la loro essenzialit\u00e0, la disciplina morale, lo sforzo morale, la loro molteplicit\u00e0 e la loro libert\u00e0. La citt\u00e0 non perseguir\u00e0 pi\u00f9 un'unit\u00e0 massimale ma minimale \"\"essendo il suo centro di formazione situato nella vita delle persone, non al livello pi\u00f9 elevato degli interessi sovra temporali di questa ma al livello dello stesso piano temporale\".\"Non si potr\u00e0 quindi fondare la convivenza civile su nessuna fede religiosa o laica che sia. Sar\u00e0 la politica a farlo. La struttura politica di questa citt\u00e0 sar\u00e0 basata sulla democrazia personalistica (partecipazione dei cittadini alla vita politica sia con il voto sia direttamente) e sulla separazione fra potere esecutivo (che dispone dell'imperium e del judicium ultimum) e potere legislativo (che dispone invece del judicium). La sfera temporale non sar\u00e0 considerata n\u00e9 totalmente autonoma dalla sfera spirituale(concezione liberale) n\u00e9 strumentale ad essa(concezione medioevale) ma come fine infravalente subordinato allo spirituale in qualit\u00e0 di agente principale meno elevato Questo \u00e8 il modello di stato laico di Maritain, uno stato che pur avendo il temporale come fine principale, non lo consideri fine ultimo. La citt\u00e0 profana cristiana non accetter\u00e0 n\u00e9 la concezione liberale della libert\u00e0(libert\u00e0 di scelta) n\u00e9 quella imperialistica (libert\u00e0 di grandezza) bens\u00ec quella cristianamente ispirata (libert\u00e0 di autonomia). Pur favorendo la vita spirituale delle persone meno dal lato dell'oggetto, la tolleranza della citt\u00e0 profana cristiana la favorisce maggiormente dal lato del soggetto. Si passa ad esaminare il tema della libert\u00e0 di espressione e di stampa che va regolata non per mezzo della forza della legge ma per mezzo di auto regolamentazione progressiva e responsabile e il tema dei valori della citt\u00e0 profana cristiana che non saranno pi\u00f9 quelli della fede n\u00e9 tanto meno quelli dello stato quanto piuttosto quelli del raggiungimenti della vera libert\u00e0. La legge non proibir\u00e0 ogni male come fa la legge divina ma permetter\u00e0 alcuni mali qualora la loro distruzione di questi ultimi metterebbe a rischio beni maggiori.\nSi passa all'enunciazione della dottrina economica che si caratterizza per:\nDopo aver ribadito l'importanza di principi morali e l'insufficienza delle sole tecniche per liberare l'uomo e aver criticato la concezione borghese e materialistica del matrimonio (Maritain, pur rifiutando l'indipendenza economica della moglie, chiede l'uguaglianza giuridica dei coniugi) si passa a paragonare la societ\u00e0 che si sta delineando ad un'associazione di collaboratori di una stessa opera e si auspica il passaggio da un'aristocrazia del denaro ad un'aristocrazia del lavoro. Il principio comune di questa citt\u00e0 \"non sarebbe l'ideale medioevale di un impero di Dio e ancor meno il mito della Classe, della Razza, della Nazione o dello Stato \"bens\u00ec l'ideale \"della dignit\u00e0 della persona umana\".\nNon bisogna cercare \"un minimo dottrinale comune\" che unisca gli appartenenti a questa citt\u00e0 perch\u00e9 sarebbe impossibile, ma ci si deve impegnare, tutti, credenti e non, in \"un'opera pratica comune\" che certamente intesa nella sua pienezza impegna tutto il cristianesimo ma, poich\u00e9 \u00e8 opera profana e non sacrale, ad essa tutti possono partecipare, sia che credano sia che non credano nelle verit\u00e0 del Vangelo e anzi abbiano una visione parziale e deficiente di esse. Il motto di quest'opera comune sar\u00e0 \"Chi non \u00e8 contro di voi \u00e8 con voi\".\nDopo aver evidenziato l'importanza del tomismo in quest'opera fra tradizione e modernit\u00e0 che respinga sia ci\u00f2 che c'\u00e8 di morto negli ideali della cristianit\u00e0 medioevale, sia dall'altra parte \"l'ideologia di decomposizione rivoluzionaria che si erge contro l'idea stessa di Cristianit\u00e0\", si passano a delineare le condizioni di realizzazione di questo ideale. Prima di tutto ci deve un rinnovamento della scala di valori nella sfera temporale che rigetti l'economicismo e il politicismo machiavellico. Per essere un buon politico servono sia principi morali che abilit\u00e0 tecniche e dopo aver ribadito che il sapere politico non si riduce alla morale dell'individuo ma costituisce un ramo speciale del sapere morale che si occupa del bene degli uomini riuniti in citt\u00e0, si distingue fra utilit\u00e0 dello Stato e bene comune: l'uccisione di un innocente pu\u00f2 apparire in alcuni casi necessaria per il superiore interesse dello stato ma moralmente danneggia il bene comune. Si passa a criticare il supermoralismo che erige i principi morali ad idoli a cui sacrificarsi e si sostiene che i principi morali siano \"regole supreme di una attivit\u00e0 concreta che mira ad un'opera da fare in tali e tal'altre condizioni mediante regole pi\u00f9 prossime e mediante le regole mai tracciate anteriormente della virt\u00f9 della prudenza che applicano i principi etici ai casi particolari nel clima di una volont\u00e0 concretamente diritta\".\nIl politico in molti casi deve tollerare dei mali la cui interdizione comporterebbe mali maggiori e non deve valutare il bene e il male astrattamente ma valutare l'energia di realizzazione storica e il coefficiente di avvenire di essi. La politica non si confronta con pure essenza ma con essenza che agiscono nell'esistenza e non pu\u00f2 la morale separarsi dalla vita e dalla storia. Il principio del male minore \u00e8 fondamentale in politica, se il male c'\u00e8 e non pu\u00f2 essere rimosso, bisogna accettare la situazione e battersi \"per raddrizzare nel senso del bene le conseguenze del fatto compiuto\". L'unico modo per uscire dalla contraddizione fra giustizia e prosperit\u00e0 \u00e8 ammettere \"un sovrano governo politico dell'universo\" cio\u00e8 Dio. Si passano poi ad esaminare i cosiddetti \"pseudo realismi\":\nSi passa ad affrontare la questione operaia: Maritain ritiene un grande guadagno la presa coscienza della dignit\u00e0 del lavoro e della dignit\u00e0 operaia pur essendo tale conquista stata deformata dal marxismo e non nega neppure l'esistenza di conflitto fra le classi o una missione del proletariato ma al contrario del marxista non accetta che il lavoro diventi l'essenza dell'uomo n\u00e9 la lotta di classe. Per il cristiano tutti devono partecipare al rinnovamento temporale del mondo anche se pu\u00f2 essere che \"sia classe operaia a fornire la base sociologica \" del cambiamento. L'unico modo per la classe operaia per diventare persona \u00e8 liberarsi dal materialismo e dall'ateismo;in caso contrario la lotta per emancipazione andr\u00e0 incontro inevitabilmente a delusioni ed inganni. Un'altra condizione necessaria per questo rinnovamento \u00e8 un forte sforzo da parte dei cristiani \"di integrare, purificandole dagli errori anticristiani, le verit\u00e0 viste o presentite attraverso lo sforzo di emancipazione sociale che si \u00e8 prodotto durante tutta l'et\u00e0 moderna\". Si affronta la questione dei mezzi che si possono utilizzare: Maritain non respinge nessun mezzo umano, neppure i cosiddetti \"\"mezzi carnali di guerra\" (\"guerra, sciopero e insurrezione) per il compimento dell'opera ma chiede che questi mezzi vengano purificati e resi degni dell'uomo e critica coloro che \"esigono che le coscienze rifiutino di collaborare all'opera comune degli uomini quando i mezzi impuri si mescolano per accidente\". Segue un forte e netto attacco allo spiritualismo i farisaico\": \"La paura l'imbrattarsi entrando nel contesto della storia \u00e8 una paura farisaica. Non si pu\u00f2 toccare la carne dell'essere umano senza imbrattarsi le dita. La Chiesa cattolica non ha mai avuto paura di cessare di essere pura, toccando le nostre impurit\u00e0. Se invece d'essere nel cuore, la purezza sale alla testa crea settari ed eretici. Alcuni sembrano pensare che por mano al reale, a questo universo concreto delle cose umane ove il peccato esiste e circola, \u00e8 contrarre peccato come se il peccato si contraesse dal di fuori e non dal di dentro\"\". Ma \u00e8 necessario che prima dell'utilizzo dei \"mezzi carnali di guerra\" sia pure opportunamente purificati si ricorra ai mezzi spirituali di guerra cio\u00e8 i mezzi dell'Amore e della Verit\u00e0, i soli capaci di compensare e volgere in vittoria l'inferiorit\u00e0 che nell'ordine dei mezzi carnali di guerra sopravviene al cristiano dal fatto che egli si obbliga a regolarli con giustizia. Si tenta poi di delineare cronologicamente le fasi anteriori all'instaurazione di una nuova societ\u00e0 cristiana che saranno segnate dal definitivo crollo dell'umanesimo antropocentrico mentre molto lentamente e fra gravi difficolt\u00e0 sulle sue rovine germoglieranno i semi della nuova Cristianit\u00e0. \nMa su quale principi si baser\u00e0 l'azione politica?\nNon sar\u00e0 certo un'azione politica a obbiettivo ravvicinato in previsione di un'imminente rivoluzione proletaria o totalitaria ma un'azione politica a lunga portata in previsione della realizzazione dell'ideale storico cristiano-temporale. Un ideale che non potr\u00e0 mai dirsi cosa fatta al contrario dell'utopia marxista \u00e8, che senza disinteressarsi delle necessit\u00e0 presenti, del corpo sociale indirizzi l'azione politica di uno o pi\u00f9 gruppi politici di ispirazione cristiana ad un obiettivo a lunga scadenza. Si passa poi ad affermare che non spetta n\u00e9 all'Azione cattolica n\u00e9 alla Chiesa elaborare soluzioni politiche ma ai laici e si auspica la nascita di nuove formazioni politiche laiche di ispirazione cristiana che abbiano come principi il rispetto della persona e la forza dell'amore evangelico, alla cui base ci sia una profonda rivoluzione spirituale e un vasto lavoro di preparazione, e che si votino alla trasformazione della societ\u00e0. La loro opposizione sia al marxismo che al fascismo determiner\u00e0 l'impossibilit\u00e0 di esse a stringere accordi sia con le forze fasciste sia con quelle comuniste se non nei confronti di obbiettivi neutri e con significato \"materiale\". Se queste formazioni non sorgeranno, in tal caso i totalitarismi trionferanno. Il comunismo suscita una difesa di tipo fascista che a sua volta suscita una reazione comunista, entrambi i totalitarismi elevano l'odio per il nemico a virt\u00f9, entrambi sono votati alla guerra di classi o di nazioni, entrambi reclamano \"l'amore messianico con il quale deve essere amato il Regno di Dio\"ed entrambi conducono l'uomo ad umanesimo disumano che \u00e8 \"\"l'umanesimo ateo della dittatura del proletariato o l'umanesimo idolatrico di Cesare o umanesimo zoologico del sangue e della razza\". \"Il marxismo almeno, pur nella sua aberrazione, stimola su un processo positivo cio\u00e8 quello del superamento del capitalismo, il fascismo invece si caratterizza come estrema difesa dal capitalismo in chiave di socialismo nazionale. Il fascismo, pur invocando grandi verit\u00e0 sociali politiche come la critica all'individualismo, alla falsa democrazia, l'amore per la patria, istinto di comunit\u00e0 nazionale, le utilizza per scopi particolari (imperialismo, riforma dello stato, recuper\u00f2 della sovranit\u00e0) e manca di un principato creativo interno ordinato capace di umanizzare tramite quei valori il processo di decomposizione e mutazione del capitalismo.\nAnche il fascismo \u00e8 di fatto ateo: in quanto pur affermando che Dio esiste, lo rende un idolo cio\u00e8 difensore di una razza o di un popolo. Non \u00e8 un caso infatti: \"Senza dubbio il potere civile, dopo Costantino ha sempre cercato di utilizzare e sviare ai propri fini la stessa religione cristiana\". Ma almeno in Italia al contrario della Germania nazista il totalitarismo fascista che \u00e8 stato spezzato a met\u00e0 dalla resistenza della Chiesa cattolica nel suo tentativo di inglobare la sfera spirituale nello Stato e la rivendicazione fascista di controllo dell'uomo nella sua totalit\u00e0 si \u00e8 dovuta limitare alla sfera temporale. Rimane solo il martirio come soluzione? Maritain si augura di no e che sorgano forze cristiani capaci di impedire il sorgere dei totalitarismi. Ma \"se il mondo purifica i cristiani con lo spargere il loro sangue, nello stesso tempo il sangue dei cristiani purificher\u00e0 il mondo\". Il cristiano \u00e8 rinchiuso in una tragedia? Egli vede sorgere il marxismo, un'ideologia atea, totalitaria e materialista ma se guarda i comunisti vede \"\"una fame e una sete di giustizia che ignora il proprio nome\", riconosce che senza le gravi omissioni di generazioni di cristiani, il marxismo non si sarebbe diffuso, sa che il comunismo \u00e8 \"parassita di un movimento storico di emancipazione della forza lavoro\"\", che trae la sua forza dalle verit\u00e0 cristiane \"che si sono corrotte a furia di attendere\" , che anche se rivolta contro Dio quella \u00e8 la voce dei poveri e che nessuno nella storia ha ottenuto niente se non con la forza. Questo non attenua la gravit\u00e0 del comunismo ma mostra che il comunismo \u00e8 \"segnato dal segno soprannaturale della spada di Dio nella storia e che per poterlo superare bisogna prima vincersi\".\n\"Il cristiano non \u00e8 chiuso nella tragedia. Ha con s\u00e9 la forza dell'amore insegnatogli dai santi. Oppure i cristiani di oggi pensano che il cristianesimo possa essere vissuto solo sulla carta? \u00c8 inevitabile che un certo mondo cristiano \"decorativo\" reagisca negativamente a questo appello.\" Ma nuove nascite avverano. \u00c8 anche una legge statistica che le scoperte difficili di cui si ha pi\u00f9 bisogno la crescita della storia, si fanno raramente senza il soccorso delle energie dell'errore e di calamit\u00e0. Le purificazioni che avrebbero salvato tutto, si producono allora dopo che tutto \u00e8 stato rovinato e comincia a rifiorire. Cos\u00ec va il corso del mondo. Gli stessi che hanno aiutato i santi a santificarsi bruciandoli a fuoco lento traggono profitto dai loro meriti e nutrono la gloria dei crocifissi una volta che siano stati canonizzati i luoghi comuni della loro eloquenza e la prosperit\u00e0 delle loro imprese e non mancheranno dal preparare nuovi santi per nuovi dolori e nuove canonizzazioni. I mondi che sono sorti nell'eroismo, tramontano nella fatica, affinch\u00e9 vengano a loro volta nuovi eroismi e nuove sofferenze che faranno sorgere altri mondi. La storia umana cresce cos\u00ec perch\u00e9 non si ha l\u00e0 un processo di ripetizione ma di espansione e progresso; cresce, come una sfera di espansione, ravvicinandosi insieme alla sua doppia consumazione: nell'assoluto di quaggi\u00f9, ove l'uomo \u00e8 dio senza Dio; e nell'assoluto dell'atto ove \u00e8 Dio con Dio.\"\"\nStruttura dell'azione.\nCos\u00ec si chiude l'Umanesimo Integrale, ma Maritain aggiunse un allegato - \"Struttura dell'azione\" - che chiarisce alcuni concetti. Si distingue nettamente senza separare piano temporale (ove pur essendo Dio il Fine ultimo si mira a beni diversi dalla vita eterna) e spirituale (ove si ha come fine la vita eterna) e il primo deve essere vivificato dal secondo. Poi si distingue fra l'agire in quanto cristiani impegnando la Chiesa e nella sfera spirituale o spirituale che tocca il temporale (cio\u00e8 la difesa degli interessi della Chiesa nelle questioni miste e in questo campo \u00e8 richiesta l'unione di tutti i cattolici) ed agire da cristiani impegnando solo il singolo cristiano nel campo temporale. In questo campo il pluralismo delle posizioni politiche anche fra cattolici \u00e8 inevitabile e \"si andrebbe in modo contrario alla natura delle cose e dunque molto pericoloso, reclamare su questo piano un'unione dei cattolici che potrebbe essere l\u00e0 solo artificiale e ottenuta sia con una materializzazione politica delle energie religiose (il che si \u00e8 visto troppo spesso con i \u00abpartiti politici\u00bb quali il \u00abcentro\u00bb tedesco), sia con un indebolimento delle energie sociali del cristiano e una specie di fuga nei principi generali\"."}
{"id": "2402851", "revid": "767487", "url": "https://it.wikipedia.org/wiki?curid=2402851", "title": "Carrascal (Surigao del Sur)", "text": "Carrascal \u00e8 una municipalit\u00e0 di Seconda classe delle Filippine, situata nella Provincia di Surigao del Sur, nella Regione di Caraga.\nCarrascal \u00e8 formata da 14 baranggay:"}
{"id": "2402852", "revid": "110157", "url": "https://it.wikipedia.org/wiki?curid=2402852", "title": "Morretes", "text": "Morretes \u00e8 un comune del Brasile nello Stato del Paran\u00e1, parte della mesoregione Metropolitana de Curitiba e della microregione di Paranagu\u00e1. si trova a 70\u00a0km dalla capitale dello Stato Curitiba."}
{"id": "2402854", "revid": "991694", "url": "https://it.wikipedia.org/wiki?curid=2402854", "title": "Societ\u00e0 Sportiva Dilettantistica Real Teramo", "text": ""}
{"id": "2402857", "revid": "137928", "url": "https://it.wikipedia.org/wiki?curid=2402857", "title": "Deep Crack", "text": ""}
{"id": "2402860", "revid": "1654832", "url": "https://it.wikipedia.org/wiki?curid=2402860", "title": "Star (natante)", "text": "Lo Star \u00e8 un natante a vela nato nel 1911 per mano dello statunitense Francis Sweisguth, rientra nella categoria internazionale delle \"barche a chiglia\". ed ha partecipato a 16 edizioni dei Giochi olimpici. La classe \u00e8 governata dalla \"International Star Class Yacht Racing Association,\" \u00e8 probabilmente la pi\u00f9 prestigiosa delle classi veliche dove tutti i migliori velisti del mondo si sono cimentati.\nEquipaggio.\nL'equipaggio \u00e8 formato da 2 persone. Nei tempi si ricorda Dennis Conner, Paul Cayard la coppia italiana Agostino Straulino e Nicol\u00f2 Rode, pluricampioni olimpionici.\nGuido Postiglione fu campione d'Europa nel 1935 (http://starclass.org/history/europeanchamps1935.shtml) a bordo del Sirah\nFranco Cavallo e Camillo Gargano vinsero la medaglia di Bronzo ai Giochi Olimpici di Citt\u00e0 del Messico del 1968 e Giorgio Gorla con Alfio Peraboni furono Bronzo Olimpico a Mosca nel 1980 e Los Angeles nel 1984.\nCollegamenti esterni.\nSito dell'ISAF (Federazione Internazionale della Vela)"}
{"id": "2402861", "revid": "1498232", "url": "https://it.wikipedia.org/wiki?curid=2402861", "title": "Festival da Can\u00e7\u00e3o", "text": "Il Festival da Can\u00e7\u00e3o, ufficialmente Festival RTP da Can\u00e7\u00e3o, \u00e8 un festival musicale portoghese trasmesso e organizzato dall'emittente radiotelevisiva R\u00e1dio e Televis\u00e3o de Portugal (RTP) dal 1964, che funge da metodo di selezione nazionale per il rappresentante del Portogallo all'Eurovision Song Contest.\n\u00c8 stato trasmesso ogni anno a partire dalla sua fondazione, fatta eccezione per gli anni 2002, 2004, 2005, 2013 e 2016.\nStoria.\nLe radici del festival risalgono al Festival da Can\u00e7\u00e3o Portuguesa, organizzato nel 1958 e protrattosi fino al 1961. In occasione del debutto del paese iberico, ancora sotto il governo dittatoriale di Ant\u00f3nio de Oliveira Salazar, all'Eurovision Song Contest 1964 di Copenaghen, in Danimarca, fu concesso all'emittente radiofonica pubblica Emissora Nacional de Radiodifus\u00e3o (ENR) di organizzare il primo Festival da Can\u00e7\u00e3o per selezionare il rappresentante dello stato alla manifestazione europea. A vincere fu Ant\u00f3nio Calv\u00e1rio, che tuttavia con la sua \"Ora\u00e7\u00e3o\", si classificher\u00e0 ultimo senza ricevere punti, al fianco di Germania Ovest, Jugoslavia e Svizzera."}
{"id": "2402862", "revid": "31886", "url": "https://it.wikipedia.org/wiki?curid=2402862", "title": "Deposizione di Cristo (Donatello)", "text": "Il Deposizione di Cristo \u00e8 un rilievo di Donatello facente parte della decorazione dell'altare della basilica del Santo a Padova.\n\u00c8 l'unico rilievo del complesso pervenutoci scolpito in pietra calcarea anzich\u00e9 bronzo, ma le sue figure sono state brunite per meglio accordarsi all'insieme.\nMisura 138x188 cm e risale a dopo il 1446, completato entro il 1453.\nStoria.\nL'altare e le sue decorazioni vennero eseguiti tra la seconda met\u00e0 del 1446 e la partenza dell'artista da Padova, nel 1453. Le opere vennero ritoccate per molto tempo, ben oltre la partenza di Donatello: se ne ha notizia fino al 1477.\nPoich\u00e9 la struttura architettonica originale dell'altare and\u00f2 distrutta sul finire del XVI secolo, la versione che oggi si vede \u00e8 una ricostruzione controversa dell'architetto Camillo Boito del 1895.\nIl rilievo della \"Deposizione\" si trovava forse sul lato posteriore al centro ed anche oggi \u00e8 stato collocato sul retro nell'altare ottocentesco.\nDescrizione e stile.\nLa scena \u00e8 molto concitata, a differenza della compostezza delle statue a tutto tondo e dei rilievi minori (\"Cristo morto\", \"simboli degli Evangelisti\" e \"Putti\"). Essa rielabora il modello antico della morte di Meleagro. In primo piano si vede il lato anteriore, rettangolare e riccamente decorato da tarsie policrome, del sudario dove \u00e8 deposto Cristo, il cui corpo \u00e8 abbandonato, sostenuto da quattro uomini in primo piano. Il capo di Cristo cade realisticamente all'indietro, le mani e i piedi sono incrociati . Gli uomini sono di diverse et\u00e0 e sono composti secondo linee prevalentemente verticali e diagonali nel senso alto/destra-basso/sinistra.\nLe quattro donne in secondo piano sono invece in preda alla disperazione pi\u00f9 concitata, correndo, piangendo, urlando e strappandosi i capelli. Due di loro hanno le braccia spalancate in aria e disegnano linee diagonali che incontrano perpendicolarmente o con angoli acuti quelle degli uomini, creando un effetto di contrasto e dinamismo. La mimica facciale e la gestualit\u00e0 sono esasperate e stravolgono i personaggi, rendendoli singolarmente irriconoscibili. \nL'insieme \u00e8 intricato e d\u00e0 un senso di affollamento che riempie quasi tutti gli spazi liberi del rilievo. L'effetto dimostra sia la disperazione, ma soprattutto l'incertezza e il caos che aveva creato la morte del Salvatore. \nLo spazio \u00e8 come annullato, con la percezione possibile del solo sarcofago e delle figure, in modo da accentuare la drammaticit\u00e0 dell'episodio. Le figure dolenti creano come uno schermo unitario di maschere di dolore. Spicca quindi la linea dinamica, esaltata dalla policromia. \nIn quest'opera, di impatto fondamentale per l'arte dell'Italia settentrionale, Donatello rinunci\u00f2 ai principi di razionalit\u00e0 e fiducia nell'individuo tipicamente umanistiche, che negli stessi anni, invece, lo scultore fiorentino ribadiva nel \"Gattamelata\". Si tratta dei primi sintomi, colti con estrema prontezza dall'artista, della crisi degli ideali del primo Rinascimento, che matur\u00f2 nei decenni successivi."}
{"id": "2402865", "revid": "1079891", "url": "https://it.wikipedia.org/wiki?curid=2402865", "title": "Vincent d'Indy", "text": "Biografia.\nD'Indy nacque in un'aristocratica famiglia parigina di grande fede monarchica e cattolica. Inizi\u00f2 lo studio del pianoforte in giovanissima et\u00e0 sotto la guida di Di\u00e9mer e successivamente armonia con Marmontel ma, per seguire i desideri dei genitori, studi\u00f2 legge. Conseguita la laurea decise comunque di studiare musica e fu allievo di C\u00e9sar Franck al Conservatoire de Paris. Come allievo di Franck, d'Indy ammir\u00f2 quello che lui considerava lo standard del sinfonismo tedesco.\nNel 1872, una volta terminata la guerra contro i tedeschi, alla quale partecip\u00f2 anche lui, riprese gli studi di composizione con Franck. Dal 1872 al 1876 ottenne il ruolo di organista a Saint-Leu; dal 1873 al 1878 fu maestro di cori dell'orchestra Colonne. Con la collaborazione di C\u00e9sar Franck, Gabriel Faur\u00e9, Duparc e Castillon, istitu\u00ec, nel 1871, la \"Soci\u00e9t\u00e9 Nationale de Musique\", di cui divenne anche presidente.\nIspirato dagli studi con Franck, ma insoddisfatto della qualit\u00e0 dell'insegnamento al \"Conservatoire de Paris\", d'Indy, assieme a Charles Bordes e Alexandre Guilmant, nel 1894 fond\u00f2 la Schola cantorum, che inizialmente si occup\u00f2 solo di musica gregoriana, ed in seguito si trasform\u00f2 in un centro di educazione, didattica e cultura, con corsi di studio inerenti ad ogni disciplina. D'Indy vi insegn\u00f2; pi\u00f9 tardi insegn\u00f2 anche al \"Conservatoire\", fino alla morte. D'Indy \u00e8 stato spesso accusato di veemente antisemitismo (come il suo ispiratore Wagner), che assieme alla sua convinzione monarchica lo indusse ad iscriversi alla \"Ligue de la patrie fran\u00e7aise\", un'organizzazione con idee antidreyfussiane nata alla fine degli anni 1890 in conseguenza dell'affare Dreyfus.\nFra i suoi allievi vi furono Leo Arnaud, Erik Satie, Cole Porter, D\u00e9odat de S\u00e9verac, Adrien Rougier, Albert Roussel, Alberic Magnard, Isaac Alb\u00e9niz, Arthur Honegger, Otto Albert Tichy, Darius Milhaud (la cui famiglia era ebrea) e Joseph Canteloube (che scrisse poi la biografia di d'Indy).\nOpere.\nHa scritto composizioni per pianoforte a due e quattro mani, per canto e pianoforte, per cori, musica religiosa, per organo, musica da camera, musica sinfonica, musica di scena, musica teatrale, canzoni popolari. \nOggi, poca della musica composta da d'Indy viene eseguita regolarmente. I suoi pezzi pi\u00f9 conosciuti sono la \"Symphonie C\u00e9venole\" per pianoforte e orchestra (1886), e \"Istar\" (1896), un poema sinfonico nella forma di tema con variazioni.\nFra le altre opere di d'Indy, fra la musica da camera si ricordano due quartetti (No. 2 in Mi maggiore Op. 45 e No. 3 in Si bemolle, Op. 96), ma scrisse anche musica per pianoforte, canzoni e alcune opere come \"Fervaal\" (1897) e \"L'\u00c9tranger\" (1903). Il suo \"Lied per violoncello e orchestra, op. 19\" venne registrato da Julian Lloyd Webber con la English Chamber Orchestra diretta da Yan Pascal Tortelier nel 1991. Cos\u00ec come Franck, le opere di d'Indy mostrano l'influenza di Berlioz e particolarmente di Wagner (assistette alla prima esecuzione de \"L'anello del Nibelungo\" al Festival di Bayreuth nel 1876).\nD'Indy riesum\u00f2 diverse opere del passato, fra le quali \"L'incoronazione di Poppea\" di Claudio Monteverdi e \"Hippolyte et Aricie\" di Jean-Philippe Rameau.\nFra i suoi trattati musicali figurano tre volumi, \"Cours de composition musicale\" (1903-1905), cos\u00ec come studi sull'opera di Franck e Beethoven.\n\u00c8 sepolto al Cimitero di Montparnasse a Parigi"}
{"id": "2402866", "revid": "1305772", "url": "https://it.wikipedia.org/wiki?curid=2402866", "title": "Mart\u00edn Emilio V\u00e1zquez", "text": "Carriera.\nInternazionale dal 2001 ha diretto in vari tornei della FIFA, tra cui le qualificazioni per e il torneo calcistico di , dove dirige, tra le altre partite, anche Italia-Camerun e il derby sudamericano in semifinale Argentina-Brasile, figurando assai bene.\nNel dicembre 2008 ha cos\u00ec ottenuto la pre-selezione per : nel gruppo dei 38 arbitri precandidati, trova posto anche il connazionale Jorge Larrionda, e quella uruguayana diventa cos\u00ec l'unica Federazione, oltre alla messicana e alla neozelandese, a poter vantare due candidati per il Mondiale 2010.\nNel 2008 dirige anche una semifinale di Copa Libertadores.\nNell'ottobre 2009 giunge la convocazione per dirigere al Mondiale Under 17 in Nigeria, dove gli viene anche assegnata la finalissima tra Svizzera e Nigeria.\nConosce il portoghese e risiede a Montevideo.\nIl suo nome era inserito nella lista dei 38 preselezionati dalla FIFA per il mondiale 2010, ma nel febbraio 2010 viene scartato nel taglio finale.\nNel maggio 2010, per\u00f2, a seguito dell'esclusione della terna paraguayana di Carlos Amarilla (a causa dell'infortunio subito da un assistente), l'arbitro uruguayano viene riconvocato per il Mondiale sudafricano\n, dove svolge, per\u00f2, solo le funzioni di IV Ufficiale di gara.\nNel febbraio 2013 si apprende del suo inserimento nella lista di arbitri preselezionati per il mondiale di Brasile 2014. V\u00e1zquez subentra al posto del connazionale Roberto Silvera, che era stato selezionato in origine. Tuttavia, il processo di preselezione non lo porta alla fine ad essere selezionato per i mondiali del 2014, anche a causa di diversi infortuni patiti.\nNell'ottobre 2013 \u00e8 convocato dalla FIFA per il Campionato mondiale di calcio Under 17 2013. Non viene tuttavia impiegato in alcuna gara del torneo, patendo un infortunio che gli impedisce di guarire in tempo."}
{"id": "2402870", "revid": "122410967", "url": "https://it.wikipedia.org/wiki?curid=2402870", "title": "Finn (natante)", "text": "Il Finn \u00e8 una imbarcazione a vela nata nel 1950 per mano dello svedese Rickard Sarby.\nL'imbarcazione fa parte delle classi internazionali annoverate dalla Federazione Internazionale della Vela (ISAF) e le regate di questa classe fanno parte del programma olimpico dal 1952.\nCon questa deriva il pi\u00f9 grande velista di sempre, il danese Paul Elvstr\u00f6m, ha vinto tre dei suoi quattro ori olimpici, il neozelandese Russell Coutts (poi vincitore di tre edizioni dell'America's Cup) ha vinto l'oro olimpico nel 1984 e l'italiano Luca Devoti ha vinto la medaglia d'argento alle Olimpiadi di Sydney nel 2000.\nOlimpiadi.\nIl Finn \u00e8 un singolo pesante, il che lo rende molto impegnativo. "}
{"id": "2402873", "revid": "1543377", "url": "https://it.wikipedia.org/wiki?curid=2402873", "title": "Rio Matsumoto", "text": "Biografia.\nRio Matsumoto debutt\u00f2 come modella nel 1994, all'et\u00e0 di 11 anni, usando lo pseudonimo . In breve tempo apparve in diversi spot pubblicitari e in molte serie televisive. Nel 1999 annunci\u00f2 il suo ritiro dalle scene, per poter continuare tranquillamente gli studi.\nNel 2002 torn\u00f2 in attivit\u00e0, usando lo pseudonimo Rio Matsumoto, e l'anno successivo interpret\u00f2 il suo primo film cinematografico, l'action '. Nel 2005 ebbe il suo primo ruolo importante, quello di Tomie Kawakami nel J-Horror ', diretto da Ataru Oikawa, tratto dall'omonimo manga di Junji It\u014d. Nel 2008 fu diretta da Takashi Miike, nella commedia fantascientifica \"God's Puzzle\".\nNel 2007 Rio Matsumoto debutt\u00f2 come stilista, realizzando abiti da sposa. In veste di cantante incise nel 2004 un singolo, intitolato \"Seraphita no Komoriuta\", prodotto dalla casa discografica Avex."}
{"id": "2402874", "revid": "30445", "url": "https://it.wikipedia.org/wiki?curid=2402874", "title": "Bay-window", "text": ""}
{"id": "2402878", "revid": "125415153", "url": "https://it.wikipedia.org/wiki?curid=2402878", "title": "Just Jaeckin", "text": "Biografia.\nDapprima fotografo di moda, esordisce alla regia cinematografica con uno dei pi\u00f9 celebrati film erotici della storia: \"Emmanuelle\", il primo di una lunga saga, ispirato all'omonimo libro di Emmanuelle Arsan.\nIn seguito \u00e8 rimasto sempre nello stesso filone, spaziando anche nell'erotismo sadomaso in \"Histoire d'O\".\nTorn\u00f2 a poi a dirigere Sylvia Kristel in \"L'amante di Lady Chatterley\". Nel 1984, ispirandosi all'omonimo fumetto a tematica bondage di John Willie, diresse \"Gwendoline\". Assieme alla moglie Anne gestisce una galleria d'arte a Parigi in cui espone le sue opere di pittura e scultura."}
{"id": "2402879", "revid": "729019", "url": "https://it.wikipedia.org/wiki?curid=2402879", "title": "Gran Premio di Germania 1957", "text": "Il Gran Premio di Germania 1957 fu la sesta gara della stagione 1957 del Campionato mondiale di Formula 1, disputata il 4 agosto al N\u00fcrburgring.\nLa corsa vide la vittoria di Juan Manuel Fangio su Maserati, in una da molti considerata come tra le pi\u00f9 belle vittorie nella storia dell'automobilismo, nonch\u00e9 l'ultima in carriera per il pilota argentino.\nGara.\nResoconto.\nPrima della gara Fangio prese nota dei livelli di carburante e delle gomme usate dai piloti Ferrari e cap\u00ec che probabilmente avrebbero corso l'intera gara senza fare pit-stop. Decise cos\u00ec di usare gomme pi\u00f9 morbide con met\u00e0 serbatoio di benzina. Questo gli avrebbe permesso di affrontare le curve pi\u00f9 velocemente, ma si sarebbe dovuto fermare per far rifornimento durante la corsa. Fangio si ferm\u00f2 al tredicesimo giro, in prima posizione, con 30 secondi di vantaggio su Hawthorn e Collins.\nIl pit stop fu un disastro, con i meccanici in difficolt\u00e0 nel cambio di una gomma. Fangio torn\u00f2 in gara in terza posizione, 48 secondi dietro Collins, che al momento era secondo. Nei successivi 10 giri il pilota argentino batt\u00e9 il record sul giro 9 volte (di cui 7 volte in giri consecutivi). All'inizio del ventunesimo giro riusc\u00ec a superare Collins in rettilineo quando le vetture si presentarono sotto un ponte che permetteva a malapena il passaggio di due macchine affiancate. Al termine dello stesso giro Fangio, arrivando in una curva a sinistra, super\u00f2 Hawthorn mettendo entrambe le ruote interne sull'erba. Mantenne la prima posizione e vinse la gara.\nDopo la gara Fangio disse: \u00abNon ho mai corso cos\u00ec velocemente in tutta la mia vita, e penso che non sar\u00f2 mai pi\u00f9 in grado di farlo\u00bb.\nPer aumentare la partecipazione di concorrenti all'evento, gli organizzatori accettarono in gara anche vetture da Formula 2. Ai piloti in Formula 2 (mostrati in giallo nella tabella sottostante) non fu possibile far segnare punti nel campionato costruttori ed alcune fonti non considerano queste apparizioni tra le statistiche in carriera."}
{"id": "2402883", "revid": "1543377", "url": "https://it.wikipedia.org/wiki?curid=2402883", "title": "Mistral (natante)", "text": "Il Mistral \u00e8 un natante, in particolare una tavola a vela (o \"windsurf\"), nato nel 1978 per mano di Ernstfried Prade. Entrato a far parte della classe internazionale partecipa alle gare olimpiche col modello Mistral one Design dal 1996 al 2004, quando viene sostituito dallo . \nEquipaggio.\nSingolo olimpico.\nCollegamenti esterni.\nSito dell'ISAF (Federazione Internazionale della Vela)\n&lt;br&gt; Caratteristiche tecniche del Mistral One Design"}
{"id": "2402886", "revid": "287204", "url": "https://it.wikipedia.org/wiki?curid=2402886", "title": "Dalia Grybauskait\u0117", "text": "Biografia.\nDalia Grybauskait\u0117 nacque in una famiglia operaia a Vilnius. La madre, Vitalija Korsakait\u0117 (1922-1989), nacque nella regione di Bir\u017eai e lavor\u00f2 come rappresentante; il padre, Polikarpas Grybauskas (1928-2008) lavorava come elettricista e autista. Dalia frequent\u00f2 la Scuola Superiore Salom\u0117ja N\u0117ris; non era tra i migliori studenti, ma nel sistema di voti dove il quinto livello era il massimo, era classificata spesso al quarto livello. Le materie preferite erano storia, geografia e fisica.\nInizi\u00f2 a fare sport all'et\u00e0 di undici anni, e divenne un'appassionata di basket. All'et\u00e0 di diciannove anni, lavor\u00f2 per un anno per la Filarmonica Nazionale Lituana, come ispettore dello staff; si immatricol\u00f2 poi all'Universit\u00e0 Statale di San Pietroburgo, allora conosciuta come Universit\u00e0 \u017ddanov come studentessa di economia politica. Allo stesso tempo, inizi\u00f2 a lavorare in una fabbrica locale. Nel 1983, Dalia Grybauskait\u0117 si laure\u00f2 con lode e torn\u00f2 a Vilnius, iniziando a lavorare come segretaria all'Accademia delle Scienze. Dato che il lavoro era scarso, si spost\u00f2 alla Scuola Superiore di Vilnius, dove tenne lezioni di economia politica e finanza globale. Nel 1988 present\u00f2 la tesi per il dottorato di ricerca all'Accademia di Mosca.\nNel 1990, subito dopo che la Lituania torn\u00f2 indipendente dall'Unione Sovietica, Dalia Grybauskait\u0117 continu\u00f2 i suoi studi alla Georgetown University, a Washington DC. \nDal 1991 al 1993 la Grybauskait\u0117 lavor\u00f2 come Direttore del Dipartimento Europeo al Ministero delle Relazioni Economiche Internazionali della Lituania; nel 1993 fu impiegata al Ministero degli Esteri come direttore del Dipartimento di Relazioni Economiche, e rappresent\u00f2 la Lituania al momento dell'ingresso nell'accordo di Libero Commercio dell'Unione europea. Dalia Grybauskait\u0117 presiedette il Comitato di Coordinazione degli Aiuti (PHARE) e il Gruppo dei 24. \nPoco dopo, fu nominata Inviato Straordinario e Ministro Plenipotenziario nella Missione lituana verso l'UE. Oper\u00f2 come vice capo negoziatore per l'accordo europeo e come rappresentante della Coordinazione degli Aiuti Nazionali a Bruxelles.\nNel 1996 la Grybauskait\u0117 fu nominata Ministro Plenipotenziario nell'ambasciata lituana negli Stati Uniti. Mantenne tale posizione fino al 1999, quando fu nominata Vice Ministro delle Finanze. In quanto tale, condusse i negoziati lituani con la Banca Mondiale e con il Fondo Monetario Internazionale. Nel 2000, divenne Vice Ministro degli Affari Esteri, continuando a svolgere le funzioni di Ministro delle Finanze nel governo di Algirdas Brazauskas. La Lituania entr\u00f2 nell'Unione europea il 1\u00ba maggio 2004, e la Grybauskait\u0117 fu nominata Commissario Europeo lo stesso giorno.\nCommissione Europea.\nDalia Grybauskait\u0117 inizialmente Commissario europeo per l'Istruzione, la Formazione e la Cultura, affiancando la lussemburghese Viviane Reding; detenne questa posizione fino all'11 novembre 2004, quando fu nominata Commissario europeo per la Programmazione Finanziaria ed il Bilancio, all'interno della Commissione diretta da Jos\u00e9 Manuel Barroso.\nNel novembre 2005 Dalia Grybauskait\u0117 fu nominata \"Commissario dell'anno\" nell'ambito del sondaggio \"Europeo dell'Anno\", promosso da \"Voce Europea\". Fu proclamata vincitrice per \"gli instancabili sforzi per l'espansione dell'UE in aree che ne avrebbero migliorato la competitivit\u00e0, come ricerca e sviluppo\". Lei comment\u00f2: \nCome Commissario delle Finanze e del Bilancio, ha criticato fortemente il bilancio europeo, affermando che \"non era un bilancio da XXI secolo\". La maggior parte del bilancio UE era speso in programmi di agricoltura; la Grybauskait\u0117 present\u00f2 un nuovo progetto nel bilancio del 2008 in cui, per la prima volta nella storia, la parte principale del budget era assegnata alla crescita ed all'occupazione, superando la parte destinata ad agricoltura e risorse naturali. Dalia Grybauskait\u0117 critic\u00f2 spesso il governo lituano condotto dal Primo ministro Gediminas Kirkilas per la sua mancanza di risposte agli inizi della crisi finanziaria.\nElezioni presidenziali del 2009.\nIl 26 febbraio 2009, Dalia Grybauskait\u0117 annunci\u00f2 ufficialmente la sua candidatura alle elezioni presidenziali. Nel suo discorso, disse:\nI sondaggi svolti nel febbraio 2009 indicavano che la Grybauskait\u0117 era in nettissimo vantaggio nella corsa. Concorse come indipendente, anche se era sostenuta dall'Unione della Patria, come anche da S\u0105j\u016bdis.\nLa sua campagna elettorale fu focalizzata su problemi interni. Dopo anni di grande crescita economica, la Lituania stava affrontando una profonda recessione, con un tasso a due cifre. Il tasso di disoccupazione raggiunse il 15,5% a marzo, e a gennaio le proteste nelle strade contro il governo divennero violente. Durante la campagna, Dalia Grybauskait\u0117 sottoline\u00f2 la necessit\u00e0 di combattere i problemi finanziari proteggendo le persone con i redditi pi\u00f9 bassi, semplificando la burocrazia lituana, e rivedendo il programma di investimenti del governo. Promise anche un approccio pi\u00f9 calibrato alla politica estera, che \u00e8 il principale ruolo costituzionale della presidenza lituana.\nLe elezioni si tennero il 17 maggio 2009 e Dalia Grybauskait\u0117 vinse facilmente con il 68,18% dei voti. L'affluenza del 51,6% fu poco al di sopra della soglia necessaria per evitare un secondo turno di ballottaggio. Vincendo le elezioni, la Grybauskait\u0117 divenne non solo il primo presidente donna della Lituania, ma ottenne anche il migliore risultato mai conseguito in un'elezione presidenziale.\nGli analisti politici attribuirono la facile vittoria alla competenza finanziaria della Grybauskait\u0117 ed alla sua abilit\u00e0 nell'evitare gli scandali. La stampa internazionale la apostrof\u00f2 come \"Lady di ferro lituana\", per i suoi discorsi e per essere cintura nera di karate. La Grybauskait\u0117, che parla lituano, inglese, russo, francese e polacco, ha menzionato Margaret Thatcher e Mahatma Gandhi come suoi modelli politici.\nDalia Grybauskait\u0117 ha assunto la carica presidenziale il 12 luglio 2009; ad una conferenza del 18 maggio ha annunciato che stava considerando se sostituire cinque membri del governo, che l'euro avrebbe dovuto essere adottato durante il suo primo mandato, e che rinuncer\u00e0 a met\u00e0 del suo stipendio presidenziale (312.000 litas).\nDal 1\u00ba luglio 2013 fino al termine dell'anno \u00e8 stata presidente di turno della Presidenza del Consiglio dell'Unione europea."}
{"id": "2402888", "revid": "62748", "url": "https://it.wikipedia.org/wiki?curid=2402888", "title": "Georges Enesco", "text": ""}
{"id": "2402889", "revid": "110157", "url": "https://it.wikipedia.org/wiki?curid=2402889", "title": "Altenberg", "text": "Altenberg \u00e8 una citt\u00e0 di 5.829 abitanti della Sassonia, in Germania.Appartiene al circondario della Svizzera Sassone-Monti Metalliferi Orientali.\nLa citt\u00e0 \u00e8 sede della omonima comunit\u00e0 amministrativa.\nSecondo i rilevamenti locali, confrontati a quelli nazionali, quella di Altenberg risulta la regione pi\u00f9 fredda dell'intera Germania, con una temperatura media annua pari a 4,3\u00a0\u00b0C.\nSport.\nVi ha sede la pista DKB-Eiskanal (\"Rennschlitten- und Bobbahn Altenberg\"), sede abituale delle gare internazionali di bob, slittino e skeleton.\nSuddivisione amministrativa.\nIl territorio comunale comprende le seguenti localit\u00e0:"}
{"id": "2402897", "revid": "86599", "url": "https://it.wikipedia.org/wiki?curid=2402897", "title": "Dorippa", "text": "Dorippa (in greco antico \u0394\u03c9\u03c1\u03af\u03c0\u03c0\u03b7) \u00e8 un personaggio della mitologia greca.\nMitologia.\nDorippa era originaria della Tracia dove venne catturata dai pirati. Fu liberata e divenne moglie di Anio, signore di Delo.\nDal loro matrimonio nacquero sei figli, tre femmine e tre maschi. Le tre femmine erano Elaide, Eno e Spermo, collettivamente note come Oinotrope poich\u00e9 avevano ricevuto da Dioniso il dono di trasformare rispettivamente bacche, acqua ed erba in olive, vino e grano. I tre maschi erano Androne, Mykonos e Taso."}
{"id": "2402898", "revid": "2039709", "url": "https://it.wikipedia.org/wiki?curid=2402898", "title": "Androne", "text": ""}
{"id": "2402900", "revid": "106908", "url": "https://it.wikipedia.org/wiki?curid=2402900", "title": "Miracolo dell'asina", "text": "Il Miracolo dell'asina \u00e8 un rilievo di Donatello facente parte della decorazione dell'altare della basilica del Santo a Padova, in particolare della serie dei quattro \"Miracoli di Sant'Antonio\". \u00c8 in bronzo con dorature (57x123 cm) e risale a dopo il 1446, completato entro il 1453.\nStoria.\nL'altare e le sue decorazioni vennero eseguiti tra la seconda met\u00e0 del 1446 e la partenza dell'artista da Padova, nel 1453. Le opere vennero ritoccate per molto tempo, ben oltre la partenza di Donatello: se ne ha notizia fino al 1477.\nPoich\u00e9 la struttura architettonica originale dell'altare and\u00f2 distrutta sul finire del XVI secolo, la versione che oggi si vede \u00e8 una ricostruzione controversa dell'architetto Camillo Boito del 1895.\nI rilievi dei \"Miracoli\" si trovavano forse sotto i gruppi laterali dei santi a tutto tondo, due davanti e due sul lato posteriore, intervallati probabilmente dai rilievi dei \"Putti\". Prima di Donatello questi episodi della vita del Santo erano stati ritratti molto raramente, per cui egli dovette quasi inventarsi l'iconografia.\nDescrizione e stile.\nLe quattro tavole sono concepite come scene di massa, estremamente ricche di dettagli e di vari microepisodi narrativi, con una molteplicit\u00e0 di figure difficile da eguagliare.\nSecondo le storie di sant'Antonio da Padova, quando si trovava nei pressi di Tolosa ebbe una discussione con un eretico in merito all'eucaristia. Gli venne allora richiesta una prova pratica delle sue affermazioni: l'uomo aveva un'asina che ripromise di tenere digiuna per tre giorni. Alla fine il santo le avrebbe offerto un'ostia consacrata e se essa l'avesse preferita alla biada avrebbe avuto ragione, cosa che puntualmente avvenne. \nLa scena, molto affollata, \u00e8 ambientata in una chiesa, come dimostra l'altare rinascimentale al centro, davanti al quale sta il santo che, con un piede sul gradino, si abbassa per offrire l'ostia alla mula, la quale sta davanti a lui e si \u00e8 gi\u00e0 inginocchiata. Dietro di loro si vedono i servitori che portano la biada. Gli astanti si accalcano attorno alla scena e nei due vani sotto i due archi laterali, che sono in comunicazione con un passaggio diviso da una colonna. C'\u00e8 chi si inginocchia perch\u00e9 ha riconosciuto il miracolo, chi \u00e8 sorpreso, chi si accalca per la curiosit\u00e0, salendo anche sui plinti, chi chiama altre persone ad accorrere. La scena \u00e8 cos\u00ec ambientata nel quotidiano e la tensione emotiva nasce dal contrasto con l'evento miracoloso.\nLo sfondo presenta un'architettura sfarzosa, ripresa dall'arte romana anche se pi\u00f9 che a un edificio reale si deve pensare a un modello di Leon Battista Alberti nel \"De re aedificatoria\". Tre solenni archi a tutto sesto perfettamente scorciati in prospettiva dominano lo sfondo (come nella \"Resurrezione di Drusiana\" a Firenze), e sono scanditi in tutti gli elementi architettonici: le paraste scanalate, i rilievi sui pennacchi e sulla chiave di volta (molto simile agli archi della basilica di Massenzio nel Foro Romano), il cornicione, la decorazione dell'estradosso e del sottarco. Essi per\u00f2 sono leggermente sottodimensionati rispetto alle figure (gli uomini ad esempio rasentano con la testa le architravi), probabilmente per via delle difficile compenetrazione tra il triplice arco, che richiede parecchio spazio, e la volont\u00e0 di non creare figure troppo piccole. \nA un'osservazione attenta si nota come il fondo sia chiuso da grate che lasciano intravedere lo sviluppo ulteriore in profondit\u00e0 dell'architettura, secondo una costruzione di estremo virtuosismo."}
{"id": "2402901", "revid": "36426", "url": "https://it.wikipedia.org/wiki?curid=2402901", "title": "Chiave di arco", "text": ""}
{"id": "2402902", "revid": "767487", "url": "https://it.wikipedia.org/wiki?curid=2402902", "title": "Ibex (gruppo musicale)", "text": "Gli Ibex sono stati un gruppo rock di Liverpool dalla breve vita ma noto per aver avuto tra i suoi membri la futura voce dei Queen Freddie Mercury, allora noto come \"Freddie Bulsara\". Gli altri componenti furono Mike Bersin, alla chitarra, Mick Smith alla batteria e John 'Tupp' Taylor (in seguito manager di Jim Capaldi) al basso. Fondati nel 1969, ad ottobre dello stesso anno cambiavano nome in Wreckage per poi sciogliersi definitivamente a novembre.\nDurante l'esibizione del 9 settembre 1969 al \"The Sink\" di Liverpool, avvenne il primo incontro tra Freddie e i futuri compagni nei Queen Roger Taylor e Brian May. Dopo gli Ibex, Mercury fece parte dei Sour Milk Sea e quindi si un\u00ec a Taylor e May negli Smile.\nNel box-set postumo del 2000 \"Freddie Mercury Solo Collection\" sono contenute una demo dei Wreckage intitolata \"Green\" e una versione live degli Ibex della cover dei Beatles \"Rain\". Esistono altri live di \"Crossroads\", \"Communication Breakdown\", \"Jailhouse Rock\" e \"We're Going Wrong\", ma non sono mai stati ufficialmente distribuiti.\nIl gruppo si \u00e8 riunito nel 2005 per esibirisi all'evento dell\"'Official Queen Fan Club\" con Harry Hamilton dei \"Flash Harry\" nel ruolo di cantante al posto di Mercury. Sono anche apparsi in appoggio ai \"Flash Harry\" nel loro concerto del 2006 alla Royal Albert Hall."}
{"id": "2402903", "revid": "74173", "url": "https://it.wikipedia.org/wiki?curid=2402903", "title": "Algirdas Mykolas Brazauskas", "text": ""}
{"id": "2402904", "revid": "122246", "url": "https://it.wikipedia.org/wiki?curid=2402904", "title": "Santuario della Madonna del Roseto", "text": "Il santuario della Madonna del Roseto, in origine badia benedettina, \u00e8 una architettura religiosa sita nel comune di Solopaca.\nStoria.\nLa chiesa venne edificata intorno al XII secolo anche se il primo documento scritto inerente al monastero risale al 1214. Notizie dell'abbazia si hanno successivamente nel 1374 quando il 30 gennaio mor\u00ec fra Nicola da Preta, il primo abate di cui si abbia notizia.\nSino al 1536 si fa cenno alla comunit\u00e0 dei benedettini che dopo pochi anni abbandon\u00f2 il sito a causa delle scarse rendite.\nCaduto in abbandono, il complesso and\u00f2 col tempo in rovina per poi divenire nel XVIII secolo ricettacolo di vagabondi. Nello stesso secolo i ruderi vennero contesi dalla vicino Melizzano ma nel 1747 il vescovo mons. Falangola ordin\u00f2 il restauro della struttura con le rendite che si riscuotevano in Solopaca.\nMa nel 1805 il terremoto del Molise fece crollare l'appena costruito santuario e la statua della Madonna, salvatasi, venne trasportata nella chiesa di San Mauro dove col tempo venne dimenticata e riposta in un mobile nel vano sottostante al campanile.\nSolo nel 1844 a seguito di una grave siccit\u00e0 la statua venne portata in processione facendo voto che nel caso in cui fosse tornata la pioggia i cittadini di Solopaca avrebbero riedificato la chiesa. Al termine del rito sacro una improvvisa e forte pioggia invest\u00ec il paese e dopo pochi mesi cominciarono i lavori di ricostruzione.\nNel corso della seconda guerra mondiale la chiesa sub\u00ec alcuni danni nel 1943 durante uno scontro di artiglieria.\nDescrizione.\nLa chiesa \u00e8 ad aula unica con cappelle laterali. L'altare maggiore fu eseguito da Silvestro Laudato nel mese di maggio del 1844. All'interno della chiesetta l'unica opera di particolare interesse artistico \u00e8 la statua della Madonna del Roseto di epoca romanica, risalente al XIII secolo. La scultura ha subito negli anni la stessa sorte di tante altre che, \u00ab(\u2026) Trovandosi in eremi nascosti, sono state nascoste, poi ritrovate, molto venerate, in seguito mal restaurate e ingenuamente rivestite\u00bb.\nCuriosit\u00e0.\nIl 25 luglio del 2009, nel Santuario della Madonna del Roseto, lo chef e conduttore televisivo Alessandro Borghese \u00e8 convolato a nozze con la modella Wilma Oliviero."}
{"id": "2402906", "revid": "1543377", "url": "https://it.wikipedia.org/wiki?curid=2402906", "title": "H\u00e9ctor Baldassi", "text": "Carriera.\nDi chiare origini italiane, Baldassi \u00e8 giunto alla ribalta internazionale piuttosto tardi, dovendo rispettare la gerarchia dei valori in patria che vedeva pi\u00f9 quotati i connazionali \u00c1ngel S\u00e1nchez e Horacio Marcelo Elizondo, finalmente nel 2007 arriva la notizia della scelta da parte della FIFA che lo inserisce nella prima lista di 54 preselezionati in vista di (assieme, tra gli altri, al connazionale Sergio Pezzotta che peraltro non avrebbe superato il taglio successivo).\nDopo essere stato impiegato nel 2004 in occasione della Copa Am\u00e9rica in Per\u00f9, arrivano in rapida successione prima la convocazione per il Campionato mondiale di calcio Under-20 del 2007 in Canada, a cui per\u00f2 deve rinunciare a causa dell'inefficienza nei test atletici del guardalinee Velaz a cui era abbinato, poi la designazione per la finale 2008 della Copa Libertadores (dirige una finale di questa competizione anche nel 2010) e infine la selezione per il torneo calcistico di (dove arbitra anche il quarto di finale Italia-Belgio, dando in quella circostanza un gol fantasma ai belgi), venendo quindi pre-selezionato nella lista ridotta di 38 arbitri per .\nNel 2008, secondo la periodica classifica stilata da IFFHS, \u00e8 risultato il miglior arbitro sudamericano dell'anno, piazzandosi in nona posizione assoluta.\nNel settembre 2009 viene convocato, per la prima volta, al Campionato mondiale di calcio Under-20 in programma in Egitto.\nNel febbraio 2010 viene data l'ufficialit\u00e0 della sua convocazione ai mondiali in Sudafrica del 2010, dove dirige quattro partite: Serbia-Ghana, Olanda-Giappone, Svizzera-Honduras e l'ottavo di finale Spagna-Portogallo.\nIn carriera vanta anche la direzione di una finale di Copa Sudamericana (nel 2006).\nConosce l'inglese e risiede a Salsipuedes."}
{"id": "2402907", "revid": "117426505", "url": "https://it.wikipedia.org/wiki?curid=2402907", "title": "Europa (natante)", "text": "L'Europa \u00e8 un natante a vela nata nel 1964 per mano del belga Alois Roland. Rientra nella classe internazionale, partecipa ai Giochi olimpici dall'edizione di Barcellona del 1992. Successivamente dalle olimpiadi di Pechino perse lo status olimpico che and\u00f2 al Laser radial.\nVelatura.\nL'Europa ha una superficie velica di 7,40\u00a0m\u00b2 pur pesando soltanto 45\u00a0kg (scafo), questo significa che \u00e8 una barca leggermente \"sovrainvelata\", soggetta a forze di sbandamento notevoli. Il caratteristico boma basso fa s\u00ec che solo i timonieri di piccola-media taglia (oppure particolarmente agili) riescano a governare questa deriva."}
{"id": "2402908", "revid": "287204", "url": "https://it.wikipedia.org/wiki?curid=2402908", "title": "Hector Baldassi", "text": ""}
{"id": "2402910", "revid": "380453", "url": "https://it.wikipedia.org/wiki?curid=2402910", "title": "Odbojka\u0161ki klub Radni\u010dki Kragujevac", "text": "L'Odbojka\u0161ki Klub Radni\u010dki Kragujevac \u00e8 una societ\u00e0 pallavolistica maschile serba con sede a Kragujevac: milita nel campionato di Superliga.\nStoria.\nLa societ\u00e0 \u00e8 stata fondata nel 1945, e da sempre milita nei massimi campionati della Repubblica Socialista Federale di Jugoslavia. La formazione si conferma tra le pi\u00f9 forti del panorama pallavolistico jugoslavo, e negli anni ottanta raggiunge una volta il secondo posto nel campionato.\nLa squadra si mantiene su livelli discreti anche dopo la dissoluzione della Jugoslavia, e partecipa al massimo campionato della neonata Serbia e Montenegro. Qui raggiunge ancora il secondo posto, e nel 2007 partecipa per la prima volta ad una competizione continentale, la Coppa CEV.\nLa crescente forza della formazione \u00e8 dimostrata dai recenti risultati: nel 2008 raggiunge e vince la finale della Coppa di Serbia, seguita a breve dalla conquista del primo scudetto. Nel 2009-2010 parteciper\u00e0 per la prima volta alla Champions League."}
{"id": "2402911", "revid": "242653", "url": "https://it.wikipedia.org/wiki?curid=2402911", "title": "Arsenal-Chelsea", "text": ""}
{"id": "2402912", "revid": "242653", "url": "https://it.wikipedia.org/wiki?curid=2402912", "title": "Tottenham-Arsenal", "text": ""}
{"id": "2402916", "revid": "729019", "url": "https://it.wikipedia.org/wiki?curid=2402916", "title": "Jungiery", "text": "La Jungiery (cinese: \u55ac\u5091\u7acb; pinyin: Qiao Jie Li) \u00e8 una popolare compagnia d'intrattenimento manageriale di Taiwan. La compagnia \u00e8 affiliata alla SanLih Television Station (pi\u00f9 comunemente conosciuta con la sigla \"SETTV\") taiwanese e gli artisti che ne fanno parte appaiono come ospiti principalmente nei programmi di intrattenimento e nei talkshow di tale stazione televisiva. Il manager capo della compagnia \u00e8 Sun De Rong (alias Sun Zhong). Gli artisti della Jungiery sono famosi a Taiwan in special modo per le loro apparizioni in vari drama di successo, e per le vendite dei loro album.\nArtisti e Gruppi.\nTutti gli artisti e gruppi sotto contratto con la Jungiery, insieme sono chiamati \"J-Star\".\nStoria.\nMr. Sun ha preso l'idea della Jungiery principalmente basandosi sulla famosa agenzia giapponese Johnny's Jimusho.\nIl primo gruppo ad essere stato creato dal manager della compagnia \u00e8 stata la boyband 5566 (21 gennaio 2002). Al loro fianco, sono comparsi i solisti Ming Dao, Qiao En, Cyndi Wang, Hong Qiao. Due anni pi\u00f9 tardi tocc\u00f2 alla nascita degli R&amp;B, che al giorno d'oggi per\u00f2 si sono sciolti. Da quel momento, avendo notato il successo degli artisti gi\u00e0 affermati, iniziarono a nascere sempre pi\u00f9 gruppi, come le 7 Flowers e i 183 Club. Perfino i cantanti solisti furono messi insieme in alcuni gruppi. Sun Zhong si assicur\u00f2 nella sua compagnia la partecipazione dei K-One, e Toro degli ex-Energy si un\u00ec ad un gruppo sponsorizzato dalla compagnia, i Typhoon.\nLe etichette di registrazione che lavorano insieme alla Jungiery sono la Avex Trax e la Warner Music."}
{"id": "2402918", "revid": "90913025", "url": "https://it.wikipedia.org/wiki?curid=2402918", "title": "Ratovoantany", "text": "Ratovoantany (\"autocreato\"), \u00e8 un dio della mitologia delle popolazioni del Madagascar.\nNel mito.\nNato come una pianta fu il primo essere dalle sembianze umane a vagare sulla terra, inizi\u00f2 a creare delle statue di argilla con le fattezze umane, al che giunse il dio Zanahary, che voleva portarli in vita grazie ai suoi poteri. Ratovoantany inizialmente rifiuto in quanto il dio voleva portarli con lui nel cielo mentre l'uomo li voleva sulla terra, per accontentarlo Zanahary cre\u00f2 la morte: in vita le persone sarebbero state sulla terra in morte nel cielo.\nNella mitologia le prime creature dalle sembianze umane furono Andriambahomanana e sua moglie Andriamahilala."}
{"id": "2402919", "revid": "110157", "url": "https://it.wikipedia.org/wiki?curid=2402919", "title": "Das Testament", "text": "Das Testament \u00e8 l'album di debutto del progetto musicale tedesco E Nomine, uscito l'11 dicembre 1999. Una versione rimasterizzata digitalmente dell'album \u00e8 stata pubblicata in seguito il 25 novembre 2002, con circa il doppio dei brani originali.\nAllegato a quest'album \u00e8 il singolo di debutto degli E Nomine \"Vater Unser\", il quale ha per protagonista il doppiatore tedesco di Robert De Niro, Christian Br\u00fcckner, che recita e canta il Padre Nostro. Questi fornisce la sua voce anche nel secondo singolo, \"E Nomine (Denn sie wissen nicht was sie tun)\", allegato alla \"versione digitalizzata\" dell'album.\n\"Das Testament\" comprende anche le voci tedesche di Al Pacino, Jack Nicholson, Nicolas Cage e John Travolta.\nLista dei brani.\nCD normale.\nTutti i brani di Fritz Graner &amp; Chris Tentum tranne dove annotato."}
{"id": "2402923", "revid": "24823", "url": "https://it.wikipedia.org/wiki?curid=2402923", "title": "Non pensavo", "text": "Non pensavo \u00e8 il primo singolo estratto da \"\", EP del gruppo musicale dARI. Gi\u00e0 presente nel precedente album \"Sottovuoto generazionale\", il singolo differisce dalla prima versione per la partecipazione di Max Pezzali, presente anche nel videoclip del brano. Il video \u00e8 stato girato a Torino."}
{"id": "2402925", "revid": "1442080", "url": "https://it.wikipedia.org/wiki?curid=2402925", "title": "Medibank International 2009 - Singolare femminile", "text": "Il singolare femminile del Medibank International 2009 \u00e8 stato un torneo di tennis facente parte del WTA Tour 2009.\nJustine Henin era la detentrice del titolo, ma si \u00e8 definitivamente ritirata il 14 maggio 2008.\nElena Dement'eva ha vinto in finale, 6\u20133, 2\u20136, 6\u20131, contro Dinara Safina."}
{"id": "2402926", "revid": "123164232", "url": "https://it.wikipedia.org/wiki?curid=2402926", "title": "Campionato sudamericano di pallavolo maschile 1971", "text": "Il IX campionato sudamericano di pallavolo maschile si \u00e8 svolto nel 1971 a Montevideo, in Uruguay. Al torneo hanno partecipato 8 squadre nazionali sudamericane e la vittoria finale \u00e8 andata per l'ottava volta, la terza consecutiva, al Brasile.\nPodio.\nCampione.\nBrasile(Ottavo titolo)\nSecondo posto.\nUruguay\nTerzo posto.\nArgentina"}
{"id": "2402931", "revid": "515394", "url": "https://it.wikipedia.org/wiki?curid=2402931", "title": "Miracolo del neonato che parla", "text": "Il Miracolo del neonato che parla \u00e8 un rilievo di Donatello facente parte della decorazione dell'altare della basilica del Santo a Padova, in particolare della serie dei quattro \"Miracoli di Sant'Antonio\". \u00c8 in bronzo con dorature (57x123 cm) e risale a dopo il 1446, completato entro il 1453.\nStoria.\nL'altare e le sue decorazioni vennero eseguiti tra la seconda met\u00e0 del 1446 e la partenza dell'artista da Padova, nel 1453. Le opere vennero ritoccate per molto tempo, ben oltre la partenza di Donatello: se ne ha notizia fino al 1477.\nPoich\u00e9 la struttura architettonica originale dell'altare and\u00f2 distrutta sul finire del XVI secolo, la versione che oggi si vede \u00e8 una ricostruzione controversa dell'architetto Camillo Boito del 1895.\nI rilievi dei \"Miracoli\" si trovavano forse sotto i gruppi laterali dei santi a tutto tondo, due davanti e due sul lato posteriore, intervallati probabilmente dai rilievi dei \"Putti\". Prima di Donatello questi episodi della vita del Santo erano stati ritratti molto raramente, per cui egli dovette quasi inventarsi l'iconografia. \nDescrizione e stile.\nI quattro pannelli furono concepiti come scene di massa, estremamente ricche di dettagli e di vari microepisodi narrativi, con una molteplicit\u00e0 di figure difficile da eguagliare.\nSecondo le storie di sant'Antonio da Padova una donna di Ferrara era stata accusata ingiustamente di adulterio. Chiesto aiuto al Santo, essa venne scagionata dal proprio bambino, un neonato, che si mise miracolosamente a parlare.\nI personaggi principali dell'episodio sono ritratti al centro della composizione, mentre tutt'intorno si dispone un semicerchio di persone che assistono al miracolo, alcune delle quali sono in ginocchio. A sinistra si riconosce il marito della donna, con un ricco abbigliamento, che indica il bambino con gesto di sfida, poich\u00e9 lo riteneva nato da un tradimento della moglie.\nTra gli astanti si riconoscono un frate con la chierica e alcuni soldati con le armi in mano. La scena \u00e8 cos\u00ec calata nel quotidiano e la tensione emotiva nasce dal contrasto con l'evento miracoloso. Altri personaggi sembrano infuriati e sono probabilmente raffigurazioni di nemici dell'onest\u00e0, tra cui una donna a seno scoperto che forse \u00e8 una personificazione della lussuria. \nLa scena \u00e8 ambientata in un'architettura stupendamente scorciata in prospettiva, che ricorda le pareti delle chiese toscane: con l'oro \u00e8 creata una bicromia che richiama edifici come il battistero di Firenze o il duomo di Siena. Anche in questo caso l'architettura tripartisce la scena, con aperture che rendono comunicanti i tre ambienti principali. nei vani laterali c'\u00e8 un viavai di personaggi che arrivano o vanno a chiamare altre persone oppure si allontanano ma sembrano richiamati dal tumulto. Per dare l'idea di uno spazio aperto Donatello cre\u00f2 delle figure in primo piano che si ergono sui plinti accanto ai pilastri: esse sono di dimensioni maggiori perch\u00e9 teoricamente sono le pi\u00f9 vicine allo spettatore, come se uscissero illusionisticamente dalla rappresentazione."}
{"id": "2402951", "revid": "767487", "url": "https://it.wikipedia.org/wiki?curid=2402951", "title": "7 Flowers", "text": "Le 7 Flowers (cinese semplificato: \u4e03\u6735\u82b1) sono un gruppo femminile taiwanese sotto contratto con l'agenzia Jungiery.\nStoria.\nIl nome \"7 Flowers\" fu scelto perch\u00e9, all'inizio, c'erano sette ragazze nel gruppo. Tuttavia, a causa di ragioni personali e problemi di contratto, alcune delle ragazze hanno lasciato il gruppo, lasciandone solo quattro rimaste.\nIl gruppo ha debuttato nel 2004, con sei membri ed una ragazza in prova. La prima apparizione delle 7 Flowers \u00e8 avvenuta nella colonna sonora di \"Top On The Forbidden City\". Nel 2005 Joe Chen Qiao En e Joyce Zhao Hong Qiao hanno recitato nel drama televisivo \"The Prince Who Turns Into a Frog\" , con i membri dei 183 Club. Le ragazze hanno contribuito alla colonna sonora di \"The Magicians of Love\". \u00c8 stato principalmente grazie a \"The Prince Who Turns Into a Frog\" che il gruppo ha ottenuto successo. Successivamente, Joyce Zhao Hong Qiao ha recitato nel ruolo di \"Rita\" nel famoso drama televisivo \"Smiling Pasta\""}
{"id": "2402955", "revid": "92723", "url": "https://it.wikipedia.org/wiki?curid=2402955", "title": "Benedikt Szabolcsi", "text": " \nBiografia.\nFiglio del giornalista Miksa Szabolcsi, ha studiato legge, filosofia, storia della letteratura, musica con Albert a Lipsia (1917-1920), storia dell'arte, musicologia con Zolt\u00e1n Kod\u00e1ly a Budapest (1921-1923).\nSzabolcsi nel 1923 si \u00e8 diplomato con la dissertazione \"Benedetti und Saracinim Beitr\u00e4ge zur Gesch.der Monodie\". \nTra le sue attivit\u00e0 principali, si segnalano le fondazioni di varie riviste musicali, quali \"Zenei Szemle\", la realizzazione di un dizionario di musica intitolato \"Zenei Lexikom\", pubblicato a partire dal 1930, la direzione dal 1938 della Nemzetk\u00f6zi Zenetudom\u00e1nyi T\u00e1rsas\u00e1g (Societ\u00e0 internazionale di musicologia), e di quella del Nemzetk\u00f6zi N\u00e9pzenei Tan\u00e1cs (Folk music council).\nDal 1945 Szabolcsi \u00e8 stato insegnante di storia della musica presso la Liszt Zenem\u0171v\u00e9szeti F\u0151iskola (Accademia musicale Liszt). \nPer quanto riguarda la sua attivit\u00e0 giornalistica di musicologo, tra 1950 e il 1956 diresse il \"\u00daj Zenei Szemle\" (Nuova recensione musicale), dal 1960 fino al 1973 la \"Magyar Zene\" (Musica ungherese), fino alla morte cur\u00f2 \"Studia musicologica\" (Studio musicologico).\nNel 1961, ha fondato e diretto fino al 1973 i MTA Bart\u00f3k Arch\u00edvum\u00e1t (Archivi-Bart\u00f3k dell'Accademia ungherese), oltrech\u00e9 il Dipartimento di Musicologia presso il Zenem\u00fbv\u00e9szeti F\u0151iskol\u00e1n (College di Musica) di Budapest.\nHa viaggiato nei paesi del Danubio dal 1920 al 1930, per studiare, raccogliere e pubblicare cimeli storici della musica antica ungherese, dal Medioevo al XIX secolo. Questi studi si intitolarono \"A magyar zene \u00e9vsz\u00e1zadai\" (I secoli della musica ungherese), pubblicati in numerosi volumi tra il 1959 e il 1961. \nHa presentato la sua ricerca riguardante la storia dei fenomeni musicali pubblicando \"Bevezet\u00e9s a zenet\u00f6rt\u00e9netbe\" (Introduzione alla storia della musica, Budapest, 1936), \"A zene t\u00f6rt\u00e9nete\" (Storia della musica, Budapest, 1940); \"Beethoven\" (Budapest, 1947), \"Eur\u00f3pai virradat. A klasszikus zene kialakul\u00e1sa Vivaldit\u00f3l Mozartig\" (Alba europea. Lo sviluppo della musica classica da Vivaldi a Mozart, Budapest, 1948).\nLe altre pubblicazioni principali sono state: \"Mozart\" nel 1921, \"Die ungarische Magnatenmusik des 17 Jahrh\" nel 1928. \nSzabolcsi vinse il premio Baumgarten (1933, 1947), il premio Kossuth (1951, 1965), il premio Herder (1971); fu membro dell'Accademia delle scienze ungherese dal 1955.\nTra i suoi parenti pi\u00f9 famosi menzioniamo: il fratello Lajos, scrittore, poeta e giornalista; sua figlia Eva Szabolcs, traduttrice, storica della letteratura, specializzata nella letteratura italiana; suo nipote Nicholas, figlio di Lajos, storico letterario."}
{"id": "2402959", "revid": "640277", "url": "https://it.wikipedia.org/wiki?curid=2402959", "title": "Turnisti", "text": ""}
{"id": "2402963", "revid": "767487", "url": "https://it.wikipedia.org/wiki?curid=2402963", "title": "Il cavaliere, la morte e il diavolo (film)", "text": "Il cavaliere, la morte e il diavolo \u00e8 un film drammatico del 1983, scritto e diretto dal regista Beppe Cino e ispirato al romanzo breve \"Doppio sogno\" di Arthur Schnitzler.\nTrama.\nMonica e la figlia Lola incontrano per caso il misterioso Orlok, che le lascia scosse. Nicholas, padre di Lola, rimane invece affascinato dalla \"punk\" Patty. Quando Nicholas rientra a casa dalla famiglia, i tre precipitano in un incubo oscuro e inquietante.\nAccoglienza.\nNel 1983 il film \u00e8 inserito in \"Venezia De Sica\", sezione non competitiva della 40\u00aa Mostra internazionale d'arte cinematografica di Venezia"}
{"id": "2402965", "revid": "767487", "url": "https://it.wikipedia.org/wiki?curid=2402965", "title": "Carl Friedrich Weitzmann", "text": "Biografia.\nHa studiato violino e composizione sotto la guida di Carl Henning e Bernard Klein, e successivamente (1817-1832) teoria della musica con Louis Spohr e Moritz Hauptmann nelle scuole di Kassel.\n\u00c8 stato un maestro di coro e di violino del Teatro di Riga ed \u00e8 stato membro della orchestra imperiale di San Pietroburgo.\nIntorno alla met\u00e0 del secolo si \u00e8 trasferito a Berlino, dove ha insegnato composizione presso il Conservatorio Stern.\nSvolse lunghi studi presso le biblioteche parigine e londinesi.\nWeitzmann pubblic\u00f2 il suo primo grande lavoro teorico \"Der \u00fcberm\u00e4ssige Dreiklang\" nel 1853. In questo trattato, sugger\u00ec che la triade minore era semplicemente un'inversione della triade maggiore e che entrambe sono generate da un tono fondamentale comune nel mezzo. \nTra le sue amicizie importanti, si annovera quella con Liszt, che mostr\u00f2 un considerevole interesse per le nuove teorie sulle sonorit\u00e0 dissonanti. \nLa dimostrazione di Weitzmann ha avuto un'influenza significativa sui moderni teorici neo-riemanniani, quali David Lewin, Brian Hyer, Richard Cohn e Henry Klumpenhouwer. \nIn seguito Weitzmann estese le sue teorie alle scale, osservando come una scala minore discendente che parte dal quinto grado \u00e8 un'inversione di una scala maggiore ascendente. Poich\u00e9 le sue teorie si riferiscono a maggiori e minori, \u00e8 chiamata una spiegazione \"dualista\". I teorici dualisti successivi includono Arthur von Oettingen e le prime opere di Hugo Riemann. Infine Weittzmann si interess\u00f2 anche del temperamento musicale.\nCome musicista effettu\u00f2 tour in gran parte dell'Europa, toccando anche la Scandinavia e la Finlandia.\nTra le sue pubblicazioni, si ricordano : \"Geschichte des Septimenakord\" (1854), \"Geschichte der Klaviermusik\" (1899), \"Der letzte der Virtuosen: K.Tausig\" (1868). \nHa composto anche opere e musica per pianoforte e per coro."}
{"id": "2402969", "revid": "767487", "url": "https://it.wikipedia.org/wiki?curid=2402969", "title": "Maurice Gendron", "text": "Biografia.\nNato in una famiglia povera, figlio di una violinista e d'un padre che lo abbandon\u00f2 in tenera et\u00e0. Inizi\u00f2 a studiare il violino con la madre a quattro anni senza grande soddisfazione. A cinque anni pass\u00f2 a studiare il violoncello, questa volta con grande entusiasmo.\nIl suo primo insegnante, St\u00e9phane Odero, gli consent\u00ec d'incontrare Emanuel Feuermann; e fu amore a prima vista. Reincontra il suo idolo, prende lezioni quando possibile, ma non si pu\u00f2 permettere di andare a Vienna, Zurigo o New York. Ottiene il primo premio al Conservatorio di Nizza a 14 anni, nel 1934, e tre anni pi\u00f9 tardi and\u00f2 a studiare al conservatoire de Paris con Gerard Hekking.\nLa sua salute piuttosto cagionevole lo fece riformare per la seconda guerra mondiale. Rifiutando di suonare per i tedeschi, si arruol\u00f2 nella resistenza. Dopo la fine della guerra, debutt\u00f2 a Londra alla Wigmore Hall il 2 dicembre 1945, accompagnato da Benjamin Britten nelle due sonate di Gabriel Faur\u00e9 e Claude Debussy.\nIncise la maggior parte dei concerti di repertorio con direttori come Bernard Haitink, Raymond Leppard, e Pablo Casals, ed orchestre come la Wiener Philharmoniker, la London Symphony Orchestra e la London Philharmonic Orchestra. Registr\u00f2 anche il repertorio delle sonate con pianisti come Philippe Entremont e Jean Fran\u00e7aix. Fu membro del celebre trio con pianoforte con Yehudi Menuhin e Hephzibah Menuhin realizzando la registrazione delle \"suite per violoncello solo\" di Johann Sebastian Bach.\nGendron suon\u00f2 con grandi musicisti del suo tempo come Benjamin Britten e Rudolf Serkin. Il suo violoncello, uno Stradivarius oggi noto come \"Ex-Gendron\", \u00e8 stato affidato alla violoncellista tedesca Maria Kliegel.\nGendron insegn\u00f2 alla \"Menuhin School\" ed al Conservatoire de Paris e fra i suoi allievi ebbe Colin Carr, Chu Yibing e Jacqueline du Pr\u00e9.\nFu il primo violoncellista moderno a suonare il Concerto in Si bemolle di Boccherini nella sua forma originale, invece della versione, normalmente eseguita, di Gr\u00fctzmacher. Esegu\u00ec la prima occidentale del Concerto per violoncello di Prokofiev con la London Philharmonic Orchestra diretta da Walter Susskind, ricevendo il diritto di esecuzione esclusiva per tre anni."}
{"id": "2402976", "revid": "1372005", "url": "https://it.wikipedia.org/wiki?curid=2402976", "title": "Egon Wellesz", "text": "Biografia.\nWellesz studi\u00f2 musica sotto la guida di Arnold Sch\u00f6nberg (composizione) e di Guido Adler (musicologia), che fond\u00f2 un importante istituto a Vienna e lavor\u00f2 anche come editore.\nSi laure\u00f2, nel 1910, in filosofia, con una dissertazione su Giuseppe Bonno.\nTre anni dopo assunse il ruolo di insegnante di storia della musica all'Universit\u00e0 viennese.\nSi trasfer\u00ec in Inghilterra ai tempi del regime nazista.\nPer le sue ricerche storiche e artistiche riguardanti la musica bizantina, ricevette onorificenze e riconoscimenti, come il dottorato onorario da parte dell'Universit\u00e0 di Oxford nel 1932. Proprio in questa prestigiosa universit\u00e0, prosegu\u00ec la sua carriera di insegnante.\nFu un compositore prolifico, dato che raggiunse il numero considerevole di 112 lavori musicali, suddivisi tra musica per concerto, musica da camera (4 quartetti per archi, sonate), musica per pianoforte (op.4, 6, 9, 10, 11, 17), canzoni, lavori per coro, opere (\"Prinzessin Girnara\", \"Alkestis\") e nove splendide sinfonie.\nTra le sue pubblicazioni, si ricordano: \"Renaissance und Barocl\"; \"Cavalli und der Stil der venetianische Oper 1640-60\"; \"Aufgaben und Probleme der oriental Kirchenmusik\"; \"Byzantinische Musik\"; \"A History of Byzantine Music\""}
{"id": "2402978", "revid": "287204", "url": "https://it.wikipedia.org/wiki?curid=2402978", "title": "Jean Francaix", "text": ""}
{"id": "2402979", "revid": "439868", "url": "https://it.wikipedia.org/wiki?curid=2402979", "title": "Egidio Giaroli", "text": "Biografia.\nOriginario del quartiere Gattaglio di Reggio Emilia, fra le allora ville di San Pellegrino e Cavazzoli, rimane orfano di padre. Condividendo la condizione di miseria di tante famiglie reggiane dell'epoca frequenta, giovanissimo, l'orfanotrofio maschile della citt\u00e0.\nLa madre, analfabeta e poverissima, vende il latte agli abitanti delle \"ville\" lungo il fiume Crostolo, spingendo un carretto a mano.\nGiaroli frequenta l'Istituto d'Arte \"Venturi\" di Modena, nel quale apprezza l'insegnamento di Severo Piccinini, tanto da legarsi a lui con un'amicizia riconoscente e affettuosa.\nRealizza un breve periodo di apprendistato presso il marmista reggiano Grossi e successivamente si iscrive all'Accademia di Belle Arti di Bologna.\nArruolato, partecipa alla Campagna d'Albania dove viene inviato come incaricato del generale Dalmazzo di ritrarre luoghi, personaggi e imprese belliche al fronte. Si congeda nel 1943.\nSi diploma nel 1945 e ottiene il primo incarico presso l'Istituto Magistrale \"S.Suardo\" di Bergamo. In questo periodo, tra le prime commissioni di questo artista emiliano, amante dei cavalli e della vita contadina, figurano opere sacre: il \"Cristo Benedicente\" nella chiesa del Canto Alto sopra Bergamo, un'opera dove l'artista trasferisce la sua passione per il modellato e la sua fede. Da ricordare anche il Monumento ai Caduti a Nembro e Albino in provincia di Bergamo. Un altro viso di Cristo \u00e8 collocato nella cappella privata di Susanna Agnelli.\nLa permanenza a Bergamo non costituisce tuttavia il periodo di pi\u00f9 intensa produzione dell'artista.\nSar\u00e0 bens\u00ec con il suo trasferimento a Roma e con lo studio al n. 51/A di Via Margutta che Egidio Giaroli entra nel periodo pi\u00f9 fiorente della sua attivit\u00e0. Nello stesso cortile su cui si apre il suo studio, affaccia anche lo studio di Pericle Fazzini. Siamo negli anni '60 e la scultura vive, come le altre arti visive, una fase di profondi cambiamenti e sostanziali innovazioni espressive. Via Margutta \u00e8 la fucina degli artisti.\nIl contatto tra Giaroli e Fazzini, la frequentazione del Circolo degli Artisti a Roma, l'allestimento di mostre ove confrontare le proprie acquisizioni con quelle di altri artisti del momento, costituiscono per Giaroli un autentico balzo sintattico, pur restando fedele alla sua particolare sensibilit\u00e0 plastica e al suo collegamento con una tradizione pi\u00f9 che millenaria.\nIn questo periodo Giaroli ottiene importanti committenze di carattere religioso e civile che sfociano in prestigiosi incarichi:\nA Wilmington, nel Delaware - Stati Uniti, Giaroli realizza il monumento in bronzo a Cristoforo Colombo (nel parco di Wilmington), un complesso bronzeo con i Santi Apostoli di dimensioni gigantesche (San Giuseppe e la Madonna sono alti 4 m, Ges\u00f9 \u00e8 alto 2,70 m), qui realizza inoltre le porte per la Chiesa di Sant'Antonio di Padova.\nSempre negli anni sessanta realizza l'enorme statua bronzea \"Corazon de Jesus\" alta 16 m a Guayaquil in Ecuador.\nNel 1967 realizza la croce Pettorale del Sinodo, spesso indossata dal papa Paolo VI. Dello stesso anno \u00e8 la Porta della Chiesa di San Martino degli Svizzeri (detta Porta del Concilio) all'interno della Citt\u00e0 del Vaticano.\nNel 1971 realizza le due torciere bronzee poste nella Basilica Vaticana ai piedi della statua di San Pietro attribuita ad Arnolfo di Cambio. Le due torciere raccontano rispettivamente la storia delle vite dei SS. Pietro e Paolo. Inoltre di Giaroli \u00e8 il Reliquiario in argento (teca di 45\u00a0cm x 20) per contenere i resti ossei attribuiti a San Pietro trovati nei sotterranei dell'omonima Basilica, reliquiario eseguito per Papa Paolo VI nel 1971 e conservato nella Cappella privata del Papa.\nNel 1972 realizza la Torre di Babele e l'Arca di No\u00e8 tutt'oggi conservate nel Museo di arte Sacra in Vaticano.\nNel corso degli anni a seguire l'attivit\u00e0 di Egidio Giaroli si intensifica e diventa sempre pi\u00f9 prolifica sia in Italia che all'estero. \nTra gli anni settanta, ottanta e novanta realizza la statua bronzea di Padre Kolbe per una scuola di Osaka in Giappone; il monumento a Don Orione a Roma, sito in Largo Don Orione; il monumento in marmo al Santo Giannelli nel Duomo di San Lorenzo a Genova; la statua bronzea di Leonardo da Vinci a Roma nel cortile interno della Facolt\u00e0 di Ingegneria a San Pietro in Vincoli.\nA Roma Giaroli esegue, inoltre, opere monumentali alla Corte dei Conti, al Ministero dei Lavori Pubblici. Altre opere di grande rilevanza sono poste nel Palazzo di Giustizia di Avezzano e nell'Istituto di Santa Cecilia a Civitavecchia.\nLa sua seconda Croce Pettorale del Sinodo dei Vescovi del 1990 sotto Papa Giovanni Paolo II e la medaglia celebrativa del viaggio del Papa in Giappone (1981). \nIl Pastorale in argento per Papa Paolo VI (di cui il Pontefice ha fatto suo dono personale alla Chiesa delle Filippine durante il suo viaggio apostolico).\nUn altro settore di attivit\u00e0 che caratterizza l'impegno artistico di Egidio Giaroli sono le porte in bronzo per le Chiese.\nDieci sono le porte realizzate di cui cinque negli Stati Uniti, una in Vaticano (San Martino degli Svizzeri), tre a Bisceglie, una dentro il carcere di Rebibbia a Roma e una Ostuni nella Chiesa di San Francesco. Nelle sue porte l'artista reggiano propone \"sequenze didattiche e narrative vigorose e incalzanti, di grande e toccante efficacia, per il taglio scabro e conciso, la coerenza, la compattezza, l'essenzialit\u00e0, il ritmo perfetto nella distribuzione e nel flusso dei contenuti iconografici che vivono in uno spazio ideale di forme affrancate sia dalla banalit\u00e0 del realismo volgare che dalle deformazioni arbitrarie di uno spiritualismo di maniera\" (nota 1).\nEgidio Giaroli non abbandona mai la sua terra. Pur essendosi trasferito a Bergamo e a Roma, mantiene un forte rapporto affettivo con Reggio Emilia e legami culturali molto stretti.\nNegli anni '70, quando l'Associazione Stampa Reggiana ritrov\u00f2 giornalisti disposti a tentare la rivitalizzazione del lascito di Gino Bedeschi, Egidio Giaroli partecip\u00f2 ad alcune iniziative culturali ed artistiche.\nGiaroli ha sempre esibito l'amore per la sua terra e il sentirsi a suo agio nella dimensione contadina, a contatto diretto con la natura, con gli animali, con l'attivit\u00e0 produttiva che deriva dall'agricoltura. I cavalli, che ha ricreato in mille pose diverse, nell'effervescente plasticit\u00e0 della materia che prende forma e vita dalle sue mani, sono un sintomo eloquente di questo amore per la campagna e per la terra. Di Giaroli a Reggio Emilia sono presenti solamente due opere: il Busto del Sindaco Cesare Campioli (fuso in due esemplari d cui uno posto nell'atrio del Municipio) e un bassorilievo in bronzo con l'effigie del Cardinale Sergio Pignedoli, posto nel Duomo.\nEgidio Giaroli ha dedicato tutta la sua vita alla scultura. Giaroli era un uomo riservato che ha lavorato sempre per la propria arte e lontano dai riflettori. \n\u00c8 morto il 12 febbraio 2000 nella sua casa a Roma"}
{"id": "2402981", "revid": "124123", "url": "https://it.wikipedia.org/wiki?curid=2402981", "title": "Emil Vogel", "text": " \nDa giovane ha affrontato studi di filologia, trasferendosi a Berlino, oltre a compiere studi di musica sotto la guida di Philipp Spitta.\nSoggiorn\u00f2 per lungo tempo in Italia, assieme al suo collega Franz Xaver Haberl; collaborarono nelle ricerche sulla musica \nrinascimentale della penisola.\nVogel, in particolar modo, approfond\u00ec le sue conoscenze anche sulla musica seicentesca, che concretizz\u00f2 con alcuni trattati e monografie, quali: \"Claudio Monteverdi\" (1887) e \"Marco da Gagliano e la musica a Firenze dal 1570 al 1650\".\nTra gli altri suoi lavori rilevanti, si annoverano vari cataloghi, tra i quali una delle musiche vocali profane realizzate in Italia dal XVI secolo al XVIII secolo.\nInoltre \u00e8 stato il direttore della Biblioteca Musicale Peters a Lipsia ed ha collaborato con il \"Jahrbuch Peters\"."}
{"id": "2402982", "revid": "287204", "url": "https://it.wikipedia.org/wiki?curid=2402982", "title": "Matinhos", "text": "Matinhos \u00e8 un comune del Brasile nello Stato del Paran\u00e1, parte della mesoregione Metropolitana de Curitiba e della microregione di Paranagu\u00e1. Si trova a 111\u00a0km dalla capitale dello Stato Curitiba."}
{"id": "2402983", "revid": "62748", "url": "https://it.wikipedia.org/wiki?curid=2402983", "title": "Boccherini", "text": ""}
{"id": "2402984", "revid": "767487", "url": "https://it.wikipedia.org/wiki?curid=2402984", "title": "Francesco Vatielli", "text": " \nBiografia.\nVatielli da giovane approfond\u00ec le sue conoscenze musicali grazie agli studi liceali, svolti presso il Liceo musicale Rossini di Pesaro, sotto la guida di Antonio Cicognani e Pietro Mascagni; inoltre si iscrisse all'Universit\u00e0 di Bologna per seguire il corso di filologia, che prosegu\u00ec all'Istituto di Studi Superiore di Firenze.\nDall'et\u00e0 di ventinove anni assunse l'incarico di dirigere la Biblioteca del Liceo musicale di Bologna, dove contemporaneamente ha svolto il ruolo di insegnante di storia della musica e di direttore dello stesso Istituto nel biennio 1924-1925.\nCome storico e critico musicale ha collaborato con numerose riviste, occupandosi soprattutto della storia musicale.\nNel biennio 1922-1923 Vatielli ha fondato e diretto la rivista \"La Cultura Musicale\".\nRaccolse, trascrisse ed armonizz\u00f2: \"Antiche cantate d'amore\", \"Antiche cantate spirituali\", \"Antichi maestri bolognesi\": \"Azzaiolo\", \"Villotte del Fiore \".\nTra le sue pubblicazioni, annoveriamo sia lavori storici sia didattici: \"La Biblioteca del Liceo Musicale di Bologna\" (1917); \"Rossini a Bologna\" (1917-1918); \"I ragionamenti di Petronio Isaurico\" (1923); \"Ragionamenti e fantasie\" (1924); \"Cinquant'anni di vita musicale bolognese\" (1918); \"Primordi dell'arte del violoncello\" (1918); \"Materia e forma della musica\" 2 volumi (1922-1928); \"Vita e Arte musicale a Bologna\" (1922); \"Il Principe di Venosa ed Eleonora d'Este\" (1941); numerosi scritti di storia della musica su riviste italiane e straniere.\nTra i lavori musicali principali di Vatielli menzioniamo principalmente musica strumentale: \"Intermezzi\" per l'Orfeo di Poliziano, \"Canti di Melitta\", canto e pianoforte; \"Fiabe e balocchi\" per pianoforte; \"Figurine cinesi\" per pianoforte."}
{"id": "2402988", "revid": "1305772", "url": "https://it.wikipedia.org/wiki?curid=2402988", "title": "Pontal do Paran\u00e1", "text": "Pontal do Paran\u00e1 \u00e8 un comune del Brasile nello Stato del Paran\u00e1, parte della mesoregione Metropolitana de Curitiba e della microregione di Paranagu\u00e1. \nSi trova a 100\u00a0km dalla capitale dello Stato Curitiba. Le principali attivit\u00e0 economiche sono nel settore del turismo, del commercio, della pesca e dell'artigianato.\nStoria.\nIl comune di Pontal do Paran\u00e1 \u00e8 il risultato della smembramento del comune di Paranagu\u00e1. Venne creato dalla legge n\u00b0 11252 del 20 dicembre 1995 ed ha autonomia amministrativa dal 1\u00ba gennaio 1997."}
{"id": "2402989", "revid": "73843", "url": "https://it.wikipedia.org/wiki?curid=2402989", "title": "Filippo Vitali", "text": "Biografia.\nSacerdote, fu ammesso come cantore nella cappella papale a Roma il 10 giugno 1631 e fu al servizio dei Barberini come compositore e musicista. \nIl 4 ottobre 1645, annunci\u00f2 ai suoi colleghi della cappella papale di aver ottenuto il permesso dal papa di ritirarsi a Firenze con un beneficio e una pensione. \nDal 21 settembre 1648 al 17 dicembre 1649 fu maestro di cappella presso Santa Maria Maggiore a Bergamo.\"\"\nDal 21 giugno 1651 alla morte (10 novembre 1654) fu maestro di cappella in Santa Maria del Fiore a Firenze, dove succedette a Marco da Gagliano.\nCome compositore si dedic\u00f2 sia alla musica profana sia a quella religiosa. Con i suoi \"Hymni Urbani VIII\" (1636) evidenzi\u00f2 di aver assimilato pienamente la tecnica della polifonia tradizionale, anche se si distinse soprattutto per lo sviluppo della monodia, presente nei tre Libri di madrigali (1616-1629).\nTra le sue composizioni sono compresi 3 \"Libri di madrigali a cinque voci\" (1616-1629); \"Musiche a due, tre, sei voci\" (1617); \"Musiche a una, due voci con il basso per l'organo\" (1618); \"Musiche a una, due, tre voci per cantare nel cimbalo\" (1620); \"Concerto\" (1629); \"Madrigali e altri generi di canti a una, due, tre, quattro, cinque, sei voci, Lib.I\" (1629); \"Arie a una, due, tre voci\" (1632); \"Arie a tre voci\" (1635-1639); \"Musiche a tre voci, Lib.V\" (1647); \"Sacrae Cantiones a sei voci\" (1625); \"Sacrae modulationes a una, due, tre, quattro, cinque voci\" (1631); \"Mottetti\"; \"Inni \"(1636); \"Salmi \"(1641); \"Messe, responsori e mottetti de' morti a quattro voci\" (1646). \nCompose \"L'Aretusa\" (1620), uno dei primi drammi per musica rappresentati a Roma nei primi tre decenni del Seicento e uno dei pochi di cui ci \u00e8 pervenuta la partitura, che si caratterizz\u00f2 per la saldatura fra la tradizione polifonica romana con l'innovativo \u201crecitar cantando\u201d fiorentino; nel 1628 \"Cocchiata delli accademici rugginosi\" fu rappresentata a Firenze e nel 1642 \"Narciso et Ecco immortalati\" al Teatro Santi Giovanni e Paolo di Venezia.\nMor\u00ec a Firenze il 10 novembre 1654."}
{"id": "2402990", "revid": "767487", "url": "https://it.wikipedia.org/wiki?curid=2402990", "title": "Peel Association Football Club", "text": "Il Peel Association Football Club \u00e8 una societ\u00e0 calcistica di Peel, Isola di Man. Milita nella Premier League, la massima divisione del campionato nazionale.\nStoria.\nFondato il 1\u00ba ottobre 1888, \u00e8 il club pi\u00f9 antico e che vanta pi\u00f9 vittorie in ambito nazionale con 29 campionati vinti e 30 Manx FA Cup.\nRosa 2011-2012.\n (capitano)\nPalmar\u00e8s.\n1896-97, 1906-07, 1921-22, 1931-32, 1932-33, 1933-34, 1934-35 1947-48, 1948-49, 1952-53, 1953-54, 1954-55, 1957-58, 1958-59, 1959-60, 1962-63, 1963-64, 1964-65, 1965-66, 1971-72, 1972-73, 1973-74, 1974-75, 1975-76, 1976-77, 1983-84, 1999-00, 2000-01, 2001-02, 2008-09\n1996-97\n1890-91, 1891-92, 1908-09, 1926-27, 1929-30, 1932-33, 1934-35, 1936-37, 1938-39, 1945-46, 1947-48, 1948-49, 1952-53, 1953-54, 1957-58, 1958-59, 1959-60, 1960-61, 1962-63, 1963-64, 1968-69, 1972-73, 1973-74, 1974-75, 1976-77, 1981-82, 1983-84, 1996-97, 1998-99, 2006-07\n1989-90, 1990-91, 1996-97, 1998-99, 2009-10\n1998-99, 2002-03, 2006-07, 2007-08\nSquadra Riserve.\n1955-56, 1965-66, 1976-77, 1997-78, 1991-92, 1997-98, 1998-99, 2005-06, 2007-08, 2008-09, 2009-10\nSquadra Femminile.\nLa Squadra calcistica femminile del Peel A.F.C fondata nel 2000 milita attualmente nella Women's League Division One. La squadra \u00e8 una delle pi\u00f9 seguite della nazione ed \u00e8 detentrice della Women's Association Cup e vice-campione nazionale.\nPalmar\u00e8s.\n2004-05, 2008-09, 2009-10\n2002-03\n2002-03, 2005-06, 2007-08, 2009-10, 2010-11\n2003-04"}
{"id": "2402991", "revid": "200568", "url": "https://it.wikipedia.org/wiki?curid=2402991", "title": "Triclorofosfina", "text": ""}
{"id": "2402993", "revid": "585241", "url": "https://it.wikipedia.org/wiki?curid=2402993", "title": "Federazione di rugby a 15 dell'eSwatini", "text": "La Federazione di rugby a 15 dell'eSwatini (in inglese \"eSwatini Rugby Union\") \u00e8 l'organo che governa il rugby a 15 nell'eSwatini, precedentemente noto come Swaziland.\nAffiliata all'International Rugby Board, \u00e8 inclusa fra le nazionali di terzo livello senza esperienze di Coppa del Mondo."}
{"id": "2402996", "revid": "767487", "url": "https://it.wikipedia.org/wiki?curid=2402996", "title": "DFB-Pokal 2006-2007", "text": "La coppa di Germania 2006-2007 \u00e8 stata la 64\u00aa edizione del trofeo nazionale tedesco. \u00c8 stata vinta in Finale dal Norimberga sullo per 3-2 dopo i tempi supplementari."}
{"id": "2402998", "revid": "86927001", "url": "https://it.wikipedia.org/wiki?curid=2402998", "title": "Miracolo del figlio pentito", "text": "Il Miracolo del figlio pentito \u00e8 un rilievo di Donatello facente parte della decorazione dell'altare della basilica del Santo a Padova, in particolare della serie dei quattro \"Miracoli di Sant'Antonio\". \u00c8 in bronzo con dorature (57x123 cm) e risale a dopo il 1446, completato entro il 1453.\nStoria.\nL'altare e le sue decorazioni vennero eseguiti tra la seconda met\u00e0 del 1446 e la partenza dell'artista da Padova, nel 1453. Le opere vennero ritoccate per molto tempo, ben oltre la partenza di Donatello: se ne ha notizia fino al 1477.\nPoich\u00e9 la struttura architettonica originale dell'altare and\u00f2 distrutta sul finire del XVI secolo, la versione che oggi si vede \u00e8 una ricostruzione controversa dell'architetto Camillo Boito del 1895.\nI rilievi dei \"Miracoli\" si trovavano forse sotto i gruppi laterali dei santi a tutto tondo, due davanti e due sul lato posteriore, intervallati probabilmente dai rilievi dei \"Putti\". Prima di Donatello questi episodi della vita del Santo erano stati ritratti molto raramente, per cui egli dovette quasi inventarsi l'iconografia. \nDescrizione e stile.\nI quattro pannelli furono concepiti come scene di massa, estremamente ricche di dettagli e di vari microepisodi narrativi, con una molteplicit\u00e0 di figure difficile da eguagliare.\nSecondo le storie di sant'Antonio da Padova un giovane aveva confessato al santo di aver percosso con un calcio la propria madre. Allora Antonio, per deplorare la sua azione, gli disse che la gamba che si era macchiata di tale colpa avrebbe meritato di essere tagliata. L'uomo pentito, appena tornato a casa, non avendo capito il senso delle parole, si tagli\u00f2 la gamba e la notizia della sua punizione fece il giro della citt\u00e0. Antonio si rec\u00f2 subito dall'uomo e spiegatogli il senso delle sue parole in un'orazione, gli riattacc\u00f2 miracolosamente la gamba.\nI personaggi principali dell'episodio sono ritratti al centro della composizione, mentre tutt'intorno si dispone un semicerchi di persone che assistono al miracolo, alcune delle quali sono in ginocchio. La scena principale \u00e8 magnificamente incorniciata dalla costruzione architettonica, una delle pi\u00f9 straordinarie della serie, che ambienta l'azione in un circo con gradinate, sopra il quale si erge un palazzo con un porticato (probabilmente un'eco dei palazzi imperiali del Palatino e del Circo Massimo), mentre due scalinate in primo piano indicano, con le linee dei corrimano, il miracolo. La costruzione usa pi\u00f9 punti di fuga, dimostrando un superamento della prospettiva lineare centrica. Un sole splendente, simbolo della luce divina, illumina il cielo in alto.\nI personaggi sono molto numerosi e vanno dalle persone vicine alla scena del miracolo, pi\u00f9 o meno colpite dall'evento straordinario, a una serie di passanti sulle gradinate, che accorrono o si voltano indicando l'avvenimento, fino alle piccole figurette che popolano il passaggio del circo tutto intorno, perfettamente rimpicciolite via via che ci si allontana in profondit\u00e0. La tensione emotiva del miracolo nasce proprio dal fatto di essere calata nel quotidiano, con una straordinaria sintesi tra esigenze descrittive ed esaltazione del significato della scena.\nIn basso a sinistra da un arco escono delle acque e delle figure sdraiate: sono una citazione dell'antico, infatti ricordano le personificazioni dei fiumi."}
{"id": "2403004", "revid": "287204", "url": "https://it.wikipedia.org/wiki?curid=2403004", "title": "Carlos Chandia", "text": ""}
{"id": "2403006", "revid": "121837", "url": "https://it.wikipedia.org/wiki?curid=2403006", "title": "Distribuzione di Maxwell", "text": ""}
{"id": "2403010", "revid": "83531", "url": "https://it.wikipedia.org/wiki?curid=2403010", "title": "Georg Andreas Sorge", "text": "Biografia.\nGeorg Andreas Sorge si avvicin\u00f2 alla musica seguendo dal 1714 al 1716 le lezioni dell'organista del tribunale di Schney (Alta Franconia) Kaspar Tischer.\nL'appartenenza all'associazione musicale Correspondierende Societ\u00e4t der musicalischen Wissenschaften, fondata da Lorenz Christoph Mizler avvenuta nel 1747, incoraggi\u00f2 Sorge a studiare, dal punto di vista scientifico, le diverse forme musicali e le loro varie implicazioni matematiche. \nL'occasione per gli studi teorici musicale fu la disputa su un nuovo sistema di toni introdotto da Georg Philipp Telemann, sulla divisione dell'ottava in 55 microintervalli. Poich\u00e9 Telemann aveva formulato solo le condizioni di base del suo sistema, la Correspondierende Societ\u00e4t der musicalischen Wissenschaften si impegn\u00f2 per approfondire i calcoli matematici e Sorge si distinse per le definizioni matematiche del sistema di Telemann assieme a Christoph Gottlieb Schr\u00f6ter.\nCome musicista fu, principalmente, l'organista della corte a Lobenstein, e durante tutta la sua carriera si dimostr\u00f2 anche un compositore prolifico.\nTra le sue composizioni, si annoverano soprattutto pezzi per organo e per pianoforte, oltre ad un rilevante numero di cantate e mottetti.\nMa il suo nome \u00e8 ricordato anche per il lavoro svolto come teorico, per il quale ha pubblicato, tra gli altri: \"Genealogia allegorica intervallorum octavae diatonico-chromaticae\" (1741), \"Vorgemach der musik. Komposition\" (1745), \"Compendium harmonicum\" (1760)."}
{"id": "2403012", "revid": "43530", "url": "https://it.wikipedia.org/wiki?curid=2403012", "title": "Cacciatore di streghe", "text": ""}
{"id": "2403015", "revid": "1573940", "url": "https://it.wikipedia.org/wiki?curid=2403015", "title": "Chiesa di Santa Maria della Candelora", "text": "La chiesa di Santa Maria della Candelora \u00e8 un edificio sconsacrato di Napoli, ubicato tra via della Candelora e via Banchi Nuovi.\nStoria e descrizione.\nLa chiesa fu eretta su una precedente cappella demolita da Alfonso S\u00e1nchez, a met\u00e0 XVI secolo, durante la costruzione dell'attuale palazzo Giusso. Anticamente, vi erano una lapide sepolcrale del 1502, l'altare maggiore e un quadro del XVII secolo che raffigurava la \"Purificazione\".\nLa chiesa \u00e8 sconsacrata ed \u00e8 adibita ad officina di lavorazione dei metalli. La facciata \u00e8 ampiamente danneggiata: non ci sono segni di decorazioni rinascimentali e successive ed \u00e8 in preda al degrado."}
{"id": "2403021", "revid": "830939", "url": "https://it.wikipedia.org/wiki?curid=2403021", "title": "Friedrich Wilhelm Rust", "text": "Biografia.\nSi \u00e8 avvicinato alla musica grazie agli insegnamenti del fratello, violinista alla Thomasschule sotto la guida di Johann Sebastian Bach. All'et\u00e0 di tredici anni Rust era gi\u00e0 in grado di suonare perfettamente le fughe ed i preludi del grande compositore di Eisenach.\nIl padre, un ufficiale giudiziario, per\u00f2, decise di instradarlo verso gli studi di giurisprudenza, e quindi dopo averlo iscritto al ginnasio luterano di K\u00f6then nel 1755, quattro anni dopo lo invi\u00f2 ad Halle per frequentare la locale universit\u00e0.\nSuo padre mor\u00ec nel 1751 e Rust si trasfer\u00ec con sua madre e suo fratello a Gr\u00f6bzig.\nDurante questo periodo studi\u00f2 composizione e organo con Wilhelm Friedemann Bach.\nAll'et\u00e0 di ventitr\u00e9 anni sospese gli studi universitari e si impegn\u00f2 a tempo pieno con la musica prendendo lezioni con Carl H\u00f6ckh a Zerbst, con Carl Philipp Emanuel Bach e Franti\u0161ek Benda a Berlino e Potsdam.\nGrazie al principe Leopold III, soggiorn\u00f2 in Italia per due anni (1765-1766), dove conobbe le ultime tendenze del tempo, come le composizioni di Alessandro Scarlatti e suon\u00f2 con Giovanni Battista Martini, Pietro Nardini, Gaetano Pugnani, Giuseppe Tartini e Ji\u0159\u00ed Anton\u00edn Benda. Si interess\u00f2 anche alla viola, per la quale avrebbe composto almeno nove pezzi.\nRientrato in patria nel 1766, lavor\u00f2 come educatore e organizzatore musicale; il 24 settembre 1774 fond\u00f2 un teatro d'opera e nello stesso anno ricevette l'incarico di dirigere la sezione musicale della corte.\nSempre nel 1774 spos\u00f2 la cantante Henriette Niedhardt, una ex allieva, con la quale ebbe otto figli: il figlio pi\u00f9 giovane, Wilhelm Karl Rust, fu un pianista e organista, il nipote Wilhelm Rust, fu un compositore e uno studioso di Bach. \nFriedrich Wilhelm Rust incontr\u00f2 Goethe nel 1776, che apprezz\u00f2 le sue qualit\u00e0.\nTra le composizioni principali di Rust si ricordano: diciassette sonate per pianoforte, ventotto sonate per violino, tre sonate per arpa, una sonata per cello, 8 sonate per viola d'amore, trio, quartetti, lieder, cantate, divertimenti, altri pezzi per pianoforte o violino.\nDopo la sua morte, la musica di Rust era in gran parte sconosciuta finch\u00e9, nel 1885, suo nipote Wilhelm Rust pubblic\u00f2 quattordici delle sue sonate. Wilhelm sosteneva che suo nonno meritasse di essere riconosciuto come un precursore della musica romantica, anche se alcuni musicologi come Dr. Neufeldt espressero dubbi sull'attribuzione delle sonate al nonno e formularono l'ipotesi di alterazioni eseguite dal nipote sui testi originari. Altre personalit\u00e0 della musica, come Vincent d'Indy, indicarono Rust come un possibile precursore di Beethoven, soprattutto in riferimento alla \"forma-sonata\"."}
{"id": "2403022", "revid": "367445", "url": "https://it.wikipedia.org/wiki?curid=2403022", "title": "Richard Zeeman", "text": ""}
{"id": "2403023", "revid": "287204", "url": "https://it.wikipedia.org/wiki?curid=2403023", "title": "Doutor Ulysses", "text": "Doutor Ulysses \u00e8 un comune del Brasile nello Stato del Paran\u00e1, parte della mesoregione Metropolitana de Curitiba e della microregione di Cerro Azul. Si trova a 96\u00a0km dalla capitale dello Stato Curitiba."}
{"id": "2403024", "revid": "709565", "url": "https://it.wikipedia.org/wiki?curid=2403024", "title": "Miracolo del cuore dell'avaro", "text": "Il Miracolo del cuore dell'avaro \u00e8 un rilievo di Donatello facente parte della decorazione dell'altare della basilica del Santo a Padova, in particolare della serie dei quattro \"Miracoli di Sant'Antonio\". \u00c8 in bronzo con dorature (57x123 cm) e risale a dopo il 1446, completato entro il 1453.\nStoria.\nL'altare e le sue decorazioni vennero eseguiti tra la seconda met\u00e0 del 1446 e la partenza dell'artista da Padova, nel 1453. Le opere vennero ritoccate per molto tempo, ben oltre la partenza di Donatello: se ne ha notizia fino al 1477.\nPoich\u00e9 la struttura architettonica originale dell'altare and\u00f2 distrutta sul finire del XVI secolo, la versione che oggi si vede \u00e8 una ricostruzione controversa dell'architetto Camillo Boito del 1895.\nI rilievi dei \"Miracoli\" si trovavano forse sotto i gruppi laterali dei santi a tutto tondo, due davanti e due sul lato posteriore, intervallati probabilmente dai rilievi dei \"Putti\". Prima di Donatello questi episodi della vita del Santo erano stati ritratti molto raramente, per cui egli dovette quasi inventarsi l'iconografia. \nDescrizione e stile.\nI quattro pannelli furono concepiti come scene di massa, estremamente ricche di dettagli e di vari microepisodi narrativi, con una molteplicit\u00e0 di figure difficile da eguagliare.\nSecondo le storie di sant'Antonio da Padova un uomo molto ricco era morto e Antonio stava assistendo alle sue esequie. Preso da un'ispirazione subitanea si mise a gridare che il morto non andava sepolto in luogo consacrato, poich\u00e9 privo di cuore. Stupiti dalla sua affermazione i presenti chiesero a Antonio di dimostrare la sua affermazione ed egli, come \u00e8 citato nel Vangelo di Luca (\"Dov'\u00e8 il tuo tesoro, l\u00ec \u00e8 anche il tuo cuore\"), fece cercare nella cassapanca dove teneva il suo denaro e l\u00ec effettivamente venne rinvenuto. \nLa scena mostra al centro i cerusici che aprono il petto dell'uomo e non vi rinvengono niente, mentre pi\u00f9 a sinistra un uomo apre un forziere e vi rinviene effettivamente il cuore dell'uomo. Da questa scena si voltano rapidamente alcuni personaggi per adorare il sant'uomo che aveva detto il vero e, guidando anche l'occhio dello spettatore verso destra, indicano la figura di sant'Antonio che con una mano indica l'avaro, mentre ai suoi piedi sono gi\u00e0 inginocchiati dei fedeli che si prostrano umilmente, abbassando il capo o, addirittura, baciando la terra dove ha camminato. \nSullo sfondo si vedono alcuni chierici del corteo funebre e nella folla si possono distinguere le pi\u00f9 varie emozioni: dallo stupore alla devozione, dalla curiosit\u00e0 (come quella dei personaggi che salgono su un tavolo per vedere meglio) alla paura, come quella dei bambini che a destra scappano verso le loro madri. L'episodio viene cos\u00ec calato nel reale e proprio dal contrasto tra la vita normale e l'evento miracoloso scaturisce la forte tensione emotiva della scena.\nStraordinaria, come negli altri episodi, \u00e8 l'ambientazione architettonica, perfettamente tridimensionale e centrata prospetticamente nonostante il bassissimo rilievo dello \"stiacciato\". Il miracolo \u00e8 ambientato in una strada che porta a una chiesa, della quale si vede il grandioso portale ad arco, chiuso e rappresentato magistralmente in tutti i dettagli decorativi. Ai lati si trovano gli edifici, aperti sulla strada e decorati da elementi classici: archi, pilastri scanalati, timpani, soffitti a cassettoni. Grande prova di virtuosismo \u00e8 data dalla rappresentazione degli ambienti soprattutto della casa di destra, con pi\u00f9 piani attraversati da scale, scalette e passaggi perfettamente scorciati nello spazio illusorio."}
{"id": "2403027", "revid": "287204", "url": "https://it.wikipedia.org/wiki?curid=2403027", "title": "Adrian\u00f3polis", "text": "Adrian\u00f3polis \u00e8 un comune del Brasile nello Stato del Paran\u00e1, parte della mesoregione Metropolitana de Curitiba e della microregione di Cerro Azul. Si trova a 130\u00a0km dalla capitale dello Stato Curitiba."}
{"id": "2403032", "revid": "363629", "url": "https://it.wikipedia.org/wiki?curid=2403032", "title": "Massaggio cardiaco", "text": ""}
{"id": "2403036", "revid": "287204", "url": "https://it.wikipedia.org/wiki?curid=2403036", "title": "Cerro Azul (Paran\u00e1)", "text": "Cerro Azul \u00e8 un comune del Brasile nello Stato del Paran\u00e1, parte della mesoregione Metropolitana de Curitiba e della microregione di Cerro Azul. Si trova a 92\u00a0km dalla capitale dello Stato Curitiba."}
{"id": "2403042", "revid": "24427315", "url": "https://it.wikipedia.org/wiki?curid=2403042", "title": "ReCaptcha", "text": ""}
{"id": "2403043", "revid": "1086846", "url": "https://it.wikipedia.org/wiki?curid=2403043", "title": "Unione Sportiva Palermo 1952-1953", "text": "Questa voce raccoglie le informazioni riguardanti l'Unione Sportiva Palermo nelle competizioni ufficiali della stagione 1952-1953.\nStagione.\nNel quinto anno consecutivo in Serie A, il Palermo arriva al terzultimo posto in classifica (l'ultimo utile per la salvezza).\nOrganigramma societario.\nArea direttiva\nArea tecnica\nStatistiche.\nStatistiche dei giocatori.\n\"Tra parentesi le presenze e le eventuali reti segnate\""}
{"id": "2403044", "revid": "767487", "url": "https://it.wikipedia.org/wiki?curid=2403044", "title": "Headcleaners", "text": "Gli Headcleaners, noti anche come Huvudtv\u00e4tt in svedese, sono stati un gruppo hardcore punk svedese."}
{"id": "2403045", "revid": "889336", "url": "https://it.wikipedia.org/wiki?curid=2403045", "title": "Ren\u00e9 Ortub\u00e9", "text": "Carriera.\n\u00c8 nipote dell'ex direttore di gara boliviano Oscar Ortub\u00e9, che vanta diverse partecipazioni alle fasi finali della Copa Am\u00e9rica. Con 552 presenze al 19 agosto 2011 \u00e8 l'arbitro con pi\u00f9 partite all'attivo in Liga del F\u00fatbol Profesional Boliviano.\nNel 1997 si colloca la prima importante esperienza a livello internazionale con la direzione in occasione della Confederations Cup in Arabia Saudita.\nHa diretto una partita durante il , - a K\u014dbe: la convocazione a questa rassegna iridata arriva inaspettata, in quanto l'arbitro titolare doveva essere l'uruguaiano Jorge Larrionda che, per\u00f2, colpito in patria da una sospensione disciplinare, deve rinunciare al torneo e far posto alla prime delle riserve.\nHa totalizzato anche varie partite di Copa Am\u00e9rica, nei tornei del 1997, 2001, 2004 e 2007, e una semifinale di Copa Libertadores nel 2009, suo ultimo anno di attivit\u00e0 da internazionale.\nNel 2004 il suo nome viene inserito nella lista dei 46 pre-candidati in vista dei Mondiali di calcio 2006 in Germania, ma al termine della selezione Ortub\u00e9 viene scartato dall'elenco dei 21 arbitri prescelti."}
{"id": "2403046", "revid": "277947", "url": "https://it.wikipedia.org/wiki?curid=2403046", "title": "Heinrich Kaspar Schmid", "text": " \nBiografia.\nHa studiato musica dapprima sotto la guida del padre, insegnante di musica, e dopo aver cantato per diversi anni nel coro per ragazzi a Ratisbona \u00e8 entrato all'Accademia di Monaco, dove \u00e8 stato allievo di Ludwig Thuille.\n\u00c8 stato insegnante nel Conservatorio Odeon di Atene, negli anni che vanno dal 1902 al 1905.\nDal 1905 al 1921 ha insegnato composizione e pianoforte all'Accademia musicale di Monaco di Baviera, mentre nel triennio seguente ha assunto la direzione del Conservatorio di Karlsruhe. \nDopo la seconda guerra mondiale raggiunse l'apice del successo che gli ha aperto le porte ad una torunee europea.\nNegli anni successivi si \u00e8 trasferito a Augusta con lo stesso incarico.\nI suoi brani risentirono maggiormente del tardo-romanticismo piuttosto che delle nuove correnti del XX secolo. Brahms, in particolar modo, \u00e8 stato il compositore che ha esercitato una influenza sullo stile di Schmid, come appare evidente nelle sonate per violino e pianoforte e nel suo lavoro pi\u00f9 riuscito, la \"Sinfonia in D minore\" (1947). Il compositore si distinse anche per il recupero e la valorizzazione di musica folk bavarese.\nTra le altre sue composizioni, si annoverano: lieder, pezzi per pianoforte, trio per pianoforte e archi."}
{"id": "2403049", "revid": "57872", "url": "https://it.wikipedia.org/wiki?curid=2403049", "title": "Cappella di S. Isidoro e N.S. della Guardia", "text": ""}
{"id": "2403051", "revid": "102300363", "url": "https://it.wikipedia.org/wiki?curid=2403051", "title": "Encolpio", "text": ""}
{"id": "2403052", "revid": "125601990", "url": "https://it.wikipedia.org/wiki?curid=2403052", "title": "Alliata", "text": "Gli Alliata (o Alliati, Agliata) sono una famiglia della nobilt\u00e0 toscana e siciliana, di antiche origini pisane, baroni e principi di Villafranca, duchi di Salaparuta.\nLa famiglia \u00e8 storicamente divisa in numerosi rami, tra Sicilia e Toscana. Durante la repubblica di Pisa, gli Alliata ricoprirono numerosi incarichi pubblici nella citt\u00e0 toscana. Il ramo toscano si \u00e8 estinto nella prima met\u00e0 del XX secolo, e i titoli e i beni passarono per matrimonio ai Della Gherardesca e ai Percy, duchi di Northumberland.\nI Principi di Villafranca sono il ramo primogenito siciliano, tuttora fiorente, discendenti degli Alliata di Pisa. In Sicilia, gli Alliata hanno acquisito nel corso dei secoli numerosi feudi, tra cui nove principati, due ducati, un marchesato, sei baronie e numerose signorie . \nStoria.\nOrigini leggendarie.\nLo studioso Agostino Inveges sostenne che gli Alliata discendessero da un'antica famiglia che visse tra Grecia, Francia e Italia.\nSecondo la tradizione leggendaria la famiglia sarebbe discesa da un \"comes\" \"Alicatus\" (\"Alciata\"), di \"Mediolanum\", . Sarebbe appartenuto alla famiglia anche Dacio Agliati, menzionato come arcivescovo di Milano nel 530 e dichiarato santo da papa Vigilio dopo la morte avvenuta nel 552.\nIn epoca medioevale i fratelli Gaspare, Melchiorre e Baldasserre Alliata avrebbero partecipato alle crociate e nella stessa epoca sarebbe vissuto il beato Signoretto Alliata, .\nUn capitano di nome Leone difese Costantinopoli nel 1274 dall'attacco dei Barbari, e fu capostipite di due famiglie, quella milanese e quella pisana. Il ramo milanese decadde, rimase fiorente quello di Pisa, diramatosi successivamente in Sicilia.\nA Pisa.\nNel XII secolo la famiglia Alliata era attestata a Pisa, proprietaria dell'omonimo palazzo sul lungarno Gambacorti. Secondo alcuni studiosi, gli Alliata arrivarono a Pisa dal vicino borgo di Agliati, da cui presero il cognome, localit\u00e0 oggi nel comune di Palaia, vicina Calcinaia dove avevano ricoperto incarichi pubblici. Secondo altri gli Alliata erano mercanti di origine greca giunti, tra l'XI e il XII secolo, a Pisa che all'epoca era uno dei pi\u00f9 importanti crocevia commerciali.\nCapostipite documentato della famiglia \u00e8 Betto di Alliata che fu mercante e intrattenne numerosi rapporti commerciali con la Sardegna, all'epoca sotto il dominio della Repubblica Pisana. A Pisa gli Alliata si stabilirono nel quartiere di Forisporta, vicino alla chiesa di Sant'Andrea, dove acquistarono una \"torre vergata\" che divenne per secoli la principale dimora pisana della famiglia. Membri della famiglia ricoprirono importanti incarichi pubblici a Pisa, fecero parte del Consiglio degli Anziani, appartenendo alla fazione dei \"Bianchi\".\nTra gli ultimi discendenti degli Alliata di Pisa, vanno ricordati Giuseppe Alliata-Campiglia con le due figlie, la contessa Olimpia, signora di Biserno, vissuta a cavallo tra il XIX e il XX secolo e sposa del conte Gherardo della Gherardesca, e sua sorella, che spos\u00f2 il Duca Percy di Northumberland. \nAlliata in Sicilia.\nCon il declino della repubblica di Pisa, nel corso del XIV secolo un membro della famiglia, Fillippo Alliata, si trasfer\u00ec in Sicilia, dove dette origine al ramo siciliano tuttora fiorente, senza tuttavia smettere di curare gli interessi pisani. La famiglia si afferm\u00f2 velocemente in Sicilia, inizialmente come banchieri e mercanti a Palermo.\nXV secolo.\nAlla met\u00e0 del XV secolo a Palermo gli Alliata edificarono una cappella nella chiesa di San Francesco d'Assisi di Palermo. Alla fine del secolo si legarono alla monarchia spagnola acquisendo il feudo baronale di Villafranca: il titolo di principe di Villafranca fu concesso nel 1609 dal re Filippo III a Francesco Alliata, figlio di Giuseppe e di Fiammetta Paruta, baronessa di Salaparuta. Il titolo di principe del Sacro Romano Impero dava diritto al trattamento di Altezza Serenissima per il capo della famiglia. Gli Alliata furono inoltre grandi di Spagna e pari del regno.\nXVII secolo.\nNel XVII secolo ottennero dal re Carlo III la carica di \"Corrieri Maggiori\" ereditari del Regno di Sicilia, relativa al servizio postale dell'isola, carica che mantennero sino al 1838. Eressero a Palermo il palazzo Alliata di Villafranca.\nDagli Alliata di Villafranca discesero dei rami cadetti: Alliata di Pietratagliata, Alliata di Montereale, Alliata Cardillo, Alliata di Valguarnera\nXIX secolo.\nGiuseppe Alliata di Villafranca, duca di Salaparuta (Napoli, 23 giugno 1784 - Palermo, 18 gennaio 1844), spos\u00f2 Agata Valguarnera, principessa di Valguarnera, e fond\u00f2 nel 1824 le cantine di Casteldaccia, poi divenuta l'azienda vinicola Corvo Vini. Si tratta di una delle prime azienda vinicole in Sicilia ad esportare vino siciliano in Europa e in America gi\u00e0 nella met\u00e0 del XIX secolo, con il marchio \"Duca di Salaparuta\".. Il figlio quartogenito Enrico (1820-1862) prese parte alla rivoluzione siciliana del 1848.\nAnche Edoardo Alliata di Villafranca (Palermo, 10 gennaio 1818 - 5 marzo 1898) partecip\u00f2 ai moti siciliani del 1848 con Ruggero Settimo e con Rosolino Pilo, ma perse i privilegi nobiliari. Spos\u00f2 Felicita Lo Faso dei marchesi di San Gabriele.\nXX secolo.\nFrancesco Alliata di Villafranca, fu pioniere della cinematografia subacquea e fond\u00f2 la Panaria Film insieme a Pietro Moncada, Renzino Avanzo e Quintino Di Napoli, con cui produsse l film \"Vulcano\" e \"La carrozza d'oro\" di Jean Renoir, tutti e due interpretati da Anna Magnani. La figlia, Vittoria Alliata di Villafranca, traduttrice di Tolkien, ha scritto libri sul mondo arabo (tra cui il pi\u00f9 noto \u00e8 \"Harem\", del 1980).\nIl principe Francesco \u00e8 morto nel 2015 . L'attuale principe \u00e8 il nipote di Francesco, Gabriele Alliata di Villafranca figlio di suo fratello Raimondo.\nTopazia Alliata, pittrice allieva di Pippo Rizzo, madre di Dacia Maraini, nata dal suo matrimonio con Fosco Maraini nel 1946 successe al padre, il Principe Don Enrico Alliata di Villafranca, nella gestione dell'azienda vinicola delle cantine di Casteldaccia, fino alla vendita nel 1959.\nAltri personaggi appartenenti ai differenti rami della famiglia furono:\nStefania Alliata, del ramo della casata, Alliata Cardillo, ha recentemente promosso il restauro di una villa familiare ai Colli, riaperta come spazio espositivo e museo multimediale, con il sostegno della Regione Siciliana. \nAraldica.\nMotto: \"Duriora decoxi\"."}
{"id": "2403056", "revid": "287204", "url": "https://it.wikipedia.org/wiki?curid=2403056", "title": "Rene Ortube", "text": ""}
{"id": "2403068", "revid": "1543377", "url": "https://it.wikipedia.org/wiki?curid=2403068", "title": "HMS Glasgow (C21)", "text": "La HMS \"Glasgow\", settima nave da guerra a portare questo nome, \u00e8 stata un incrociatore leggero Classe Town, tipo \"Southampton\" della Royal Navy. Entr\u00f2 in servizio nel settembre 1937 nella \"Home Fleet\", Secondo Squadrone Incrociatori, e partecip\u00f2 alla scorta ai reali nel loro viaggio in Canada nel 1939. Trasfer\u00ec anche parte delle riserve d'oro britanniche a Fort Knox come riserva d'emergenza.\nServizio.\nLa Campagna di Norvegia.\nIl comando della nave venne affidato tra il luglio 1939 e l'aprile 1940 al Capitano F.H. Pegram. Allo scoppio della Seconda guerra mondiale, oper\u00f2 al largo delle coste scandinave, e nel mese di novembre partecip\u00f2 insieme a due cacciatorpediniere al tentativo di intercettare la nave passeggeri tedesca \"Bremen\", partita da Murmansk. La nave non venne intercettata ma alcuni mesi dopo, il 12 febbraio 1940, cattur\u00f2 il peschereccio d'altura tedesco \"Herrlichkeit\" al largo di Troms\u00f8.\nIl 9 aprile, mentre si trovava al largo di Bergen venne attaccata da Junkers Ju 88 e Heinkel He 111, venendo danneggiata dall'esplosione di alcune bombe cadute a breve distanza dallo scafo. L'11 aprile, durante la Campagna di Norvegia, insieme alla \"Sheffield\" e a sei cacciatorpediniere Classe Tribal sbarc\u00f2 truppe presso Harstad e tre giorni dopo, di nuovo in coppia con lo \"Sheffield\" e dieci cacciatorpediniere, sbarc\u00f2 un'avanguardia di Royal Marines a Namsos, per creare una testa di ponte per il successivo sbarco di una pi\u00f9 ampia forza. Il 23 aprile successivo, insieme alla \"Sheffield\", alla \"Galatea\" e a sei cacciatorpediniere sbarc\u00f2 la prima parte della 15\u00aa Brigata di Fanteria a \u00c5ndalsnes.\nIl 29 aprile trasfer\u00ec il re Haakon VII di Norvegia e il principe Olav di Norvegia, insieme a parte delle riserve auree norvegesi da Molde a Troms\u00f8, per sfuggire all'avanzata delle truppe tedesche.\nNel Mediterraneo.\nDopo il ritiro dalla Norvegia, oper\u00f2 per breve tempo in patria. In questo periodo si scontr\u00f2 accidentalmente a causa della nebbia con il cacciatorpediniere \"Imogen\" affondandolo il 16 luglio al largo di Ducansby Head.\nVenne poi trasferita nel Mediterraneo per rinforzare il Terzo Squadrone Incrociatori di base ad Alessandria d'Egitto con compiti di scorta ai convogli diretti principalmente a Malta. Partecip\u00f2 quindi all'azione che si concluse con i bombardamento del porto di Taranto nota come notte di Taranto, mentre il 14 novembre seguente insieme con la \"Berwick\", la \"Sydney\" e la \"York\" sbarc\u00f2 3.400 soldati nel porto del Pireo.\nIl 26 novembre la \"Glasgow\" scort\u00f2 insieme con la \"Gloucester\" e la \"York\" un convoglio di rifornimenti a Malta mentre pochi giorni dopo, il 3 dicembre, venne attaccata da aerosiluranti italiani mentre si trovava nella Baia di Suda, a Creta. Venne colpita da due siluri e gravemente danneggiata. Riusc\u00ec comunque a ritornare ad Alessandria dove sub\u00ec delle riparazioni temporanee. In questo periodo venne rimpiazzata temporaneamente dalla \"Southampton\"\nIn Estremo Oriente.\nNel gennaio 1941 venne assegnata alla Flotta Orientale presso Singapore, dove sub\u00ec ulteriori riparazioni. Nel febbraio seguente la corazzata tascabile \"Admiral Scheer\" affond\u00f2 i mercantili \"Canadian Cruiser\" e \"Rantaupandjang\" nell'Oceano Indiano. Entrambi riuscirono ad inviare una richiesta di aiuto e gli equipaggi vennero salvati dalla \"Glasgow\", dislocata nell'area per la ricerca della nave tedesca. Il 22 febbraio l'aereo da ricognizione della \"Glasgow\" individu\u00f2 l'incrociatore nemico, subito dopo la Task Force delle Indie Orientali si diresse nell'area, ma la \"Admiral Scheer\" riusc\u00ec a sfuggire alla caccia dirigendosi a Sudest. Nel mese di marzo, insieme all'incrociatore leggero \"Caledon\", due incrociatori ausiliari, due cacciatorpediniere e due navi antisommergibili della Marina Indiana scort\u00f2 due trasporti truppe diretti nella Somalia Britannica, dove sbarcarono nei pressi di Berbera due battaglioni indiani ed un commando somalo per riprendere il controllo della zona agli italiani. La resistenza fu sporadica e rapidamente messa a tacere dal fuoco d'appoggio delle navi di scorta. A mezzanotte del 9 dicembre la \"Glasgow\" affond\u00f2 la nave di pattuglia HMIS \"Prabhavati\" della marina indiana in rotta per Karachi, dopo averla scambiata per un sottomarino giapponese in emersione. I sopravvissuti vennero recuperati e trasportati a Bombay, dove arrivarono nel pomeriggio dello stesso giorno.\nIl 19 marzo 1942 scort\u00f2 il convoglio WS-16 dal Regno Unito al Sudafrica. In aprile venne sottoposta a delle brevi riparazioni a Simon's Town. Successivamente si trasfer\u00ec negli Stati Uniti per riparazioni definitive, che vennero completate in agosto. Quindi torn\u00f2 in patria unendosi al 10\u00ba Squadrone Incrociatori di stanza a Scapa Flow, con il quale oper\u00f2 per proteggere i convogli artici.\nNell'Artico e nell'Atlantico.\nTra il gennaio ed il febbraio 1943 la \"Glasgow\" ebbe compiti di scorta a convogli artici. Nel marzo intercett\u00f2 nello Stretto di Danimarca la nave tedesca \"Regensburg\" che tentava di forzare il blocco. L'equipaggio autoaffond\u00f2 la nave e sei marinai furono recuperati dalla \"Glasgow\". Tra giugno e luglio ebbe compiti di copertura nella zona del Golfo di Biscaglia, dopodich\u00e9 venne trasferita alle dipendenze del comando di Plymouth.\nIn dicembre prese parte all'Operazione Stonewall, con lo scopo di bloccare tutti i tentativi di commercio estero della Germania. Pi\u00f9 avanti nello stesso mese insieme all'incrociatore \"Enterprise\" ebbe uno scontro a fuoco durato pi\u00f9 di tre ore con undici cacciatorpediniere nemici, tre dei quali vennero affondati e quattro danneggiati dal fuoco dei due incrociatori. Dopo questo combattimento torn\u00f2 a Plymouth nonostante alcuni attacchi effettuati con bombe plananti.\nIl 6 giugno 1944 prese parte all'Operazione Neptune, la fase di appoggio navale allo Sbarco in Normandia. Insieme alle navi da battaglia statunitensi \"Texas\" e \"Arkansas\" e agli incrociatori francesi \"Montcalm\" e \"Georges Leygues\" e a nove cacciatorpediniere della US Navy form\u00f2 la Forza di bombardamento di Supporto C di Omaha Beach. Tra il 25 ed il 26 giugno bombard\u00f2 le batterie tedesche vicino a Querqueville in supporto all'attacco Alleato a Cherbourg. Durante questa azione la \"Glasgow\" venne colpita e danneggiata dalle batterie costiere. Nell'agosto 1945 venne trasferita nelle Indie Orientali dove divenne la nave ammiraglia del Comandante In Capo.\nNel Dopoguerra.\nNel 1948 la \"Glasgow\" venne trasferita nelle Indie Occidentali tornando ad essere ammiraglia della flotta. Torn\u00f2 in patria nel 1950. L'anno successivo divenne ammiraglia della \"Mediterranean Fleet\" con base a Malta sotto il comando dell'Ammiraglio Louis Mountbatten, Primo Conte di Burma ed ultimo Governatore dell'India prima della sua indipendenza. Nell'agosto del 1954 partecip\u00f2 insieme all'incrociatore leggero \"Gambia\" al ritiro dei commando della Marina. Nel 1955 torn\u00f2 in Gran Bretagna dove serv\u00ec presso la \"Home Fleet\" per venire poi messa in disarmo poco tempo dopo. Con la Crisi di Suez del 1956 torn\u00f2 brevemente in servizio ma nello stesso anno venne nuovamente messa in disarmo. Venne quindi deciso che non era pi\u00f9 necessaria e messa in vendita nel novembre seguente. Nel luglio 1958 venne demolita presso i cantieri Hughes Bolckow di Blyth."}
{"id": "2403069", "revid": "834", "url": "https://it.wikipedia.org/wiki?curid=2403069", "title": "Autopilot Off (album)", "text": ""}
{"id": "2403076", "revid": "436907", "url": "https://it.wikipedia.org/wiki?curid=2403076", "title": "Invaders Must Die (singolo)", "text": "Invaders Must Die \u00e8 un singolo del gruppo musicale britannico The Prodigy, pubblicato il 26 novembre 2008 come primo estratto dall'album omonimo.\nPubblicazione.\nIl brano \u00e8 stato annunciato dai The Prodigy il 26 novembre 2008, data nel quale \u00e8 stato reso disponibile per il download gratuito attraverso il sito ufficiale del gruppo per un periodo di una settimana.\nIl 30 novembre 2009 una nuova versione di \"Invaders Must Die\", denominata \"Liam H Re-Amped Version\", \u00e8 stata pubblicata come ultimo singolo estratto dall'album.\nVideo musicale.\nIl video mostra un uomo (interpretato dall'attore Noel Clarke) passeggiare per la campagna britannica, incontrando o creando il logo dei The Prodigy. L'uomo si addentra anche in una base militare abbandonata, nel quale appaiono per pochi secondi i componenti del gruppo, per poi venire localizzato da un militare. Al termine, l'uomo si ritrova bloccato all'interno di una delle fortezze marittime Maunsell."}
{"id": "2403080", "revid": "181699", "url": "https://it.wikipedia.org/wiki?curid=2403080", "title": "Cultura di Srednij Stog", "text": "La cultura di Srednij Stog (dal nome del villaggio ucraino di Serednyi Stih dove fu per prima localizzata, per cui Srednij Stog \u00e8 la sua designazione convenzionale in lingua russa) risalente approssimativamente al periodo che va dal 4500-3500 a.C. Era situata precisamente a nord del Mar d'Azov fra i fiumi Dnepr e Don. Uno dei siti pi\u00f9 noti associati a questa cultura \u00e8 Deri\u00efvka.\nEssa sembra abbia avuto contatti con la cultura agricola di Trypillia nell'ovest e fu contemporanea della cultura di Chvalynsk. C'\u00e8 un parere (di Jurij Rassamakin) il quale lo considera un termine areale, con almeno quattro distinti elementi culturali. Il principale esperto di questa cultura, Dmytro Telegin, ha suddiviso la Srednij Stog in due fasi distinte. Ad essa subentr\u00f2 la cultura di Jamna.\nL'inumazione avveniva in una fossa a livello del suolo, non ancora coperta da un tumulo (\"kurgan\"). Il deceduto veniva posto supino con le gambe flesse. Veniva usata l'ocra. Anche la II fase conobbe la \"ceramica del vasellame a corde\" e asce da guerra in pietra del tipo che pi\u00f9 tardi verr\u00e0 associato all'espansione delle culture indoeuropee verso ovest. La cosa pi\u00f9 notevole \u00e8 che essa possiede la prova pi\u00f9 arcaica dell'addomesticamento del cavallo (nella II fase, 4000-3500 a.C. ca.): dei suggestivi reperti di pezzi di \"briglia\" (psalia).\nNel contesto della teoria kurganica modificata di Marija Gimbutas, questa cultura archeologica pre-kurgan potrebbe rappresentare la Urheimat (\"patria\") della lingua protoindoeuropea. La teoria della continuit\u00e0 paleolitica associa la tomba a fossa e le culture kurgan della Srednij Stog con i popoli turchi."}
{"id": "2403087", "revid": "1086846", "url": "https://it.wikipedia.org/wiki?curid=2403087", "title": "Unione Sportiva Palermo 1953-1954", "text": "Questa voce raccoglie le informazioni riguardanti l'Unione Sportiva Palermo nelle competizioni ufficiali della stagione 1953-1954.\nStagione.\nDopo sei anni consecutivi \"storici\" - fino a quel momento - in Serie A, per il Palermo arriva la retrocessione in Serie B: la squadra si piazza al penultimo posto a pari punti con e e si devono quindi disputare degli spareggi salvezza, poich\u00e9 ancora non vi si utilizzava la funzione della differenza reti. I rosanero hanno la peggio e dunque retrocedono, anche dopo essersi salvati sul filo del rasoio la stagione precedente.\nA fine marzo \u00e8 esonerato l'allenatore Hiden. Si tenta di sostituirlo con J\u00f3zsef B\u00e1n\u00e1s, bloccato invece dal Bagheria che obbliga la squadra a partire senza guida tecnica per la trasferta di Roma. Senza allenatore e con Raimondo Lanza di Trabia dimissionario da commissario tecnico (e sostituito da Giuseppe Seminara e Attilio Ferraro), la prima squadra \u00e8 allenata ad interim da Scarpato e Giaroli fino all'arrivo di Nicol\u00f2 Nicolosi, ufficializzato il 23 aprile.\nStatistiche.\nStatistiche dei giocatori.\n\"Tra parentesi le presenze e le eventuali reti segnate\""}
{"id": "2403088", "revid": "287204", "url": "https://it.wikipedia.org/wiki?curid=2403088", "title": "Toledo (Paran\u00e1)", "text": "Toledo \u00e8 un comune del Brasile nello Stato del Paran\u00e1, parte della mesoregione dell'Oeste Paranaense e della microregione di Toledo. Si trova a 555\u00a0km dalla capitale dello Stato Curitiba."}
{"id": "2403090", "revid": "75421", "url": "https://it.wikipedia.org/wiki?curid=2403090", "title": "Huvudtv\u00e4tt", "text": ""}
{"id": "2403091", "revid": "436907", "url": "https://it.wikipedia.org/wiki?curid=2403091", "title": "Voodoo People/Out of Space", "text": "Voodoo People/Out of Space \u00e8 un singolo del gruppo musicale britannico The Prodigy, pubblicato il 3 ottobre 2005 come unico estratto dalla raccolta \"\"."}
{"id": "2403092", "revid": "599013", "url": "https://it.wikipedia.org/wiki?curid=2403092", "title": "Armando Cavazzuti", "text": "Carriera.\nHa esordito in Serie A con il il 9 gennaio 1949 in -Modena (1-0).\nHa giocato in massima serie anche con le maglie di , e , per un totale di 95 presenze e 13 reti. Ha collezionato inoltre 98 presenze e 16 reti in Serie B nelle file di Modena, , Cagliari (in prestito dalla Roma) e Venezia.\n\u00c8 morto nella sua Modena a 85 anni."}
{"id": "2403093", "revid": "117933732", "url": "https://it.wikipedia.org/wiki?curid=2403093", "title": "L'ultimo padrino (miniserie televisiva 1997)", "text": "L'ultimo padrino \u00e8 una miniserie televisiva statunitense del 1997 di Graeme Clifford ispirata all'omonimo romanzo di Mario Puzo.\nTrama.\nDon Domenico Clericuzio, feroce e potente padrino mafioso statunitense di provenienza siciliana, ha deciso di accompagnare gli interessi della sua Famiglia verso ambienti completamente legali, ma deve tenere conto di rancori famigliari mai sopiti e nuovi ostacoli formidabili."}
{"id": "2403094", "revid": "1568601", "url": "https://it.wikipedia.org/wiki?curid=2403094", "title": "Monte Kusatsu-Shirane", "text": "Il (2.171 ) \u00e8 un vulcano attivo che si trova a Kusatsu, Giappone. Si chiama Kusatsu Shirane per distinguerlo dal Monte Nikk\u014d-Shirane dall'altra parte della prefettura di Gunma. La cima di questo vulcano si trova immediatamente a nord del Monte Asama, si compone di una sovrapposizione di coni vulcanici e di tre laghi vulcanici. Il pi\u00f9 grande di questi \u00e8 Yu-Gama, un lago acido di colore turchese.\nIl monte Kusatsu-Shirane venne inserito nella lista dei \"100 famosi monti del Giappone\" (Nihon Hyaku-meizan) di Ky\u016bya Fukada.\nIn seguito ad un'eruzione inattesa, il 23 gennaio 2018, una persona \u00e8 rimasta uccisa e almeno 11 ferite, a causa delle pietre lanciate dall'esplosione del Kusatsu-Shirane e dalle valanghe dovute agli accumuli nevosi sulle pendici del vulcano."}
{"id": "2403100", "revid": "599013", "url": "https://it.wikipedia.org/wiki?curid=2403100", "title": "Carlo Lucchesi", "text": "Carriera.\nHa esordito in Serie A con la maglia della il 2 ottobre 1949 in -Roma (4-1).\nHa giocato in massima serie anche con le maglie di Lucchese (in prestito dalla Roma) e ."}
{"id": "2403101", "revid": "767487", "url": "https://it.wikipedia.org/wiki?curid=2403101", "title": "DFB-Pokal 1984-1985", "text": "La Coppa di Germania 1984-1985 fu la 42\u00aa edizione di questa competizione terminata il 26 maggio 1985. In 6 turni si sfidarono 64 squadre. In finale il Bayer Uerdingen sconfisse il 2-1.\nFinale.\nBayer Uerdingen(1\u00ba successo)"}
{"id": "2403105", "revid": "838137", "url": "https://it.wikipedia.org/wiki?curid=2403105", "title": "Asseco Resovia", "text": "L'Asseco Resovia \u00e8 una societ\u00e0 pallavolistica maschile polacca con sede a Rzesz\u00f3w: milita nel campionato di Polska Liga Siatk\u00f3wki.\nStoria.\nLa societ\u00e0 viene fondata nel 1905. Tra il 1971 e il 1975 conquista 4 scudetti, mentre negli anni Ottanta ottiene altrettante Coppe di Polonia.\nPartecipa anche a diverse edizioni delle competizioni europee, ottenendo il secondo posto nell'edizione 1972-73 della Champions League. Il risultato pi\u00f9 importante resta comunque la medaglia d'argento e il conseguente titolo di vicecampione nella Coppa del Mondo per club del 1975.\nLa squadra non avr\u00e0 piazzamenti di rilievo per i successivi vent'anni, fino al campionato 2008-09, dove viene sconfitta in finale dallo Skra Be\u0142chat\u00f3w.\nNella stagione 2011-12 riesce a ottenere la vittoria; mentre in campo europeo viene sconfitta in finale di Coppa CEV dalla Dinamo Mosca."}
{"id": "2403112", "revid": "729019", "url": "https://it.wikipedia.org/wiki?curid=2403112", "title": "Coltello Bowie", "text": "Il Bowie \u00e8 un coltello pesante statunitense. La nomenclatura deriva da Jim Bowie, pioniere e soldato negli USA del XVIII secolo che usava questa arma e che fu ucciso nella battaglia di Alamo. Era un utensile molto diffuso, grazie ai suoi meriti di affidabilit\u00e0 e utilit\u00e0, non solo tra pionieri ed esploratori ma anche tra i membri dell'esercito americano del XVIII e XIX secolo.\nStoria.\nLa fama di selvaggio combattente di Jim Bowie (1796-1836) ed il mito del suo formidabile coltello da caccia nacquero nel 1827 a seguito della rissa, passata alla storia come la \"Sandbar Fight\", che vide Bowie uscire malconcio vincitore dagli assalti di uomini armati di coltello e stocco nei pressi di Natchez (Mississippi).\nTre anni dopo la rissa di Natchez (1830), Jim Bowie commission\u00f2 ad un armaiolo dell'Arkansas, James Black (1800-1872), la realizzazione di un coltello su suo preciso disegno, codificando il modello del \"Bowie Knife\" vero e proprio. \u00c8 quasi certo, infatti, che al tempo dei fatti di Natchez Jim Bowie fosse armato di un coltello diverso, forse realizzato su disegno del fratello Rezin Bowie, forse commissionato sempre da Jim.\nL'armaiolo Black realizz\u00f2 per Bowie il coltello richiesto ma propose all'avventuriero anche un secondo prodotto: un'arma basata sempre sul modello di Bowie ma presentante un contro-taglio affilato e ricurvo in prossimit\u00e0 della punta. Fu questa seconda arma ad essere scelta da Bowie ed a divenire il prototipo del \"Bowie Knife\" poi passato ai posteri.\nBowie, ora armato del coltello fornito da Black, si port\u00f2 in Texas e venne coinvolto in un altro scontro all'arma bianca, uccidendo tre sicari che erano stati ingaggiati per ucciderlo. Conseguentemente allo scontro, la fama di Bowie e del suo coltello crebbero ulteriormente. Jim Bowie mor\u00ec cinque anni dopo nella Battaglia di Alamo ed assurse al rango di eroe nazionale texano.\nDel suo coltello si persero le tracce sino a che l'Historic Arkansas Museum acquist\u00f2 da un collezionista texano un coltello recante l'incisione \"Bowie No. 1\" che le analisi scientifiche concorsero ad attribuire alla manifattura dell'armaiolo Black.\nCostruzione e descrizione.\nIl \"Bowie Knife\" viene spesso confuso con l\"'Arkansas toothpick\", un tipo di daga in uso alle forze di fanteria degli Stati Confederati durante la Guerra di secessione americana, e con lo \"Sheffield Knife\" di produzione inglese. Il coltello \u00e8 robusto, ha una lama spessa e larga che in alcuni esemplari supera i 20 cm, ma pu\u00f2 essere pi\u00f9 corta. L'impugnatura \u00e8 quasi sempre in corno, composto da due guancette laterali. L'arma \u00e8 utile per molti usi, come coltello da caccia, per scuoiare e squartare l'animale, come coltello per tranciare rami sottili o corde, e come coltello da battaglia, ruolo per cui \u00e8 ben costruito. Tra le caratteristiche principali si possono notare:"}
{"id": "2403118", "revid": "547034", "url": "https://it.wikipedia.org/wiki?curid=2403118", "title": "Julian Lloyd Webber", "text": "Biografia.\nJulian Lloyd Webber \u00e8 il secondo figlio del compositore William Lloyd Webber e della moglie Jean Johnstone, insegnante di pianoforte. Fratello del compositore Andrew Lloyd Webber, Julian ha studiato violoncello al Royal College of Music di Londra e ha completato gli studi a Ginevra sotto la guida di Pierre Fournier nel 1973. Julian fece il suo debutto professionale nel settembre del 1972 presso la Queen Elizabeth Hall di Londra, dove present\u00f2 in anteprima londinese il concerto per violoncello di Sir Arthur Bliss.\nCollaborazioni.\nHa collaborato con numerosi musicisti tra i quali Yehudi Menuhin, Lorin Maazel, Neville Marriner, Georg Solti, Esa-Pekka Salonen, St\u00e9phane Grappelli, Philip Glass, Elton John, e Cleo Laine. Lloyd Webber ha inciso numerose opere, tra le quali spicca il Concerto per violoncello di Elgar, condotto da Yehudi Menuhin, premiato con la BRIT Award e considerato dalla rivista BBC Music la migliore esecuzione di tutti i tempi. Vanno ricordati inoltre il Concerto per violoncello di Dvo\u0159\u00e1k con V\u00e1clav Neumann e la Czech Philharmonic Orchestra, le Rococo Variations con la London Symphony Orchestra sotto Maxim Shostakovich, La Sinfonia per Violoncello di Britten e il Concerto per Violoncello di Walton, entrambi condotti da Sir Neville Marriner con la Academy of St Martin in the Fields, descritti dalla rivista Gramophone come \"senza eguali\". Julian ha inciso anche diverse raccolte di pezzi brevi per la Universal Classics tra i quali \"Made in England\", \"Cello Moods\", \"Cradle Song\" ed \"English Idyll\".\nPrime esecuzioni.\nJulian ha dato la prima esecuzione di pi\u00f9 di 50 nuove opere di musicisti quali Malcolm Arnold (Fantasia per Violoncello, 1986, e Concerto per Violoncello, 1989), Joaqu\u00edn Rodrigo (Concierto Como un Divertimento, 1982), James MacMillan (Sonata per Violoncello No. 2, 2001), Philip Glass (Concerto per Violoncello, 2001). Ricordiamo inoltre quattro opere pi\u00f9 recenti composte appositamente per Julian, il Concerto di Gavin Bryars eseguito presso la Suntory Hall di Tokyo, il Doppio Concerto per violoncello e sassofono di Michael Nyman, trasmesso dalla BBC Television, il Concerto per Violoncello di Philip Glass al Festival Internazionale di Beijing e The River Cam di Eric Whitacre, al Southbank Centre di Londra. La registrazione del Concerto di Glass condotto da Gerard Schwarz con la Royal Liverpool Philharmonic, \u00e8 uscita su dischi Orange Mountain nel settembre 2005.\nTra gli album pi\u00f9 recenti di Lloyd Webber troviamo The Art of Julian Lloyd Webber (2011) ed Evening Songs (2012).\nPromozione dell'educazione musicale.\nLloyd Webber si dedica molto anche alla promozione dell'educazione musicale. Nel 2003 ha formato il \"Music Education Consortium\" con James Galway ed Evelyn Glennie. Grazie agli interventi positivi del Consortium, il 21 novembre 2007 il governo britannico annunci\u00f2 un finanziamento di \u00a3332 milioni per l'educazione musicale. Nel 2008 il governo britannico nomin\u00f2 Lloyd Webber Presidente di \"In Harmony\", progetto di educazione musicale ispirato al sistema sociale venezuelano \"El Sistema\". Il documento Henley Review of Music Education (2001), commissionato dal governo, riporta che \"non c'\u00e8 alcun dubbio che In Harmony ha portato cambiamenti positivi in alcune delle aree pi\u00f9 depravate di Londra e dell'Inghilterra\". Nel luglio del 2011 il maestro Jos\u00e8 Antonio Abreu, fondatore di El Sistema in Venezuela, ha riconosciuto In Harmony quale parte della rete internazionale di El Sistema. Da allora il progetto ha preso il nome di \"In Harmony Sistema England\". In novembre 2011 il governo britannico ha dichiarato di voler continuare a finanziare e divulgare pregetti di In Harmony su tutto il territorio nazionale tra il 2012 e il 2015.\nRiconoscimenti.\nJulian Lloyd Webber ha ricevuto il Crystal Award al World Economic Forum nel 1998 e il Classic FM Red Award quale riconoscimento per la sua dedizione e per i suoi servizi in campo musicale. \u00c8 stato nominato membro d'onore del Royal College of Music nel 1994 e ha ricevuto il dottorato Honoris Causa dall'Universit\u00e0 di Hull e dalla Thames Valley University.\nJulian \u00e8 stato il primo a ricevere, nel maggio del 2001, la licenza ufficiale per artisti di strada dalla metropolitana londinese, la London Underground.\nIn maggio 2009, Lloyd Webber fu eletto presidente della Elgar Society, ruolo precedentemente ricoperto da Sir Adrian Boult, Lord Menuhin (che aveva diretto il Concerto per Violoncello di Elgar, premiato con la Brit Award) e Richard Hickox.\nJulian \u00e8 anche presidente della Delius Society, Patrono Musicale degli ospedali e da pi\u00f9 di vent'anni ambasciatore del Prince's Trust.\nIn settembre 2009 Julian \u00e8 entrato nel consiglio di amministrazione del Southbank Centre. Nel 2010 \u00e8 stato \"Handel Fellow\" del Foundling Museum.\nNel giugno 2021 \u00e8 stato nominato Ufficiale dell'Ordine dell'Impero Britannico in occasione del compleanno di Elisabetta II del Regno Unito.\nVita privata.\nJulian \u00e8 da sempre un grande tifoso del Leyton Orient F.C. Il compositore Herbert Howells \u00e8 stato il suo padrino.\nLloyd Webber ha un figlio, David, nato nel 1992 ad Hammersmith, Londra, dal matrimonio con Zohra Mahmoud Ghazi, pronipote del sovrano afgano Zahir Shah. Nel 2009 Julian ha sposato la violoncellista cinese Jiaxin Cheng con la quale ha avuto una figlia, Jasmine Orienta, nata il 14 giugno 2011.\nStrumento.\nJulian suona lo Stradivari Barjansky, strumento del 1690."}
{"id": "2403120", "revid": "2033069", "url": "https://it.wikipedia.org/wiki?curid=2403120", "title": "Mental (serie televisiva 2009)", "text": "Mental \u00e8 una serie televisiva statunitense del 2009, prodotto dalla Fox Telecolombia, sussidiaria della Fox. Protagonisti della serie sono Chris Vance ed Annabella Sciorra. La serie ha debuttato in tutto il mondo nella primavera 2009.\nDopo un ottimo share raggiunto nei primi episodi l'audience \u00e8 diminuito tanto che la FOX, Il 29 marzo 2010, ha annunciato la cancellazione della serie dopo una sola stagione\nTrama.\nIl dottor Jack Gallagher (Chris Vance) \u00e8 uno psichiatra dai metodi poco ortodossi, direttore del reparto psichiatrico del \"Wharton Memorial Hospital\" di Los Angeles. Gallagher ha sviluppato la misteriosa abilit\u00e0 di entrare nelle menti dei propri pazienti e vede il modo in cui loro percepiscono la realt\u00e0, cosa che gli permette di scoprire quale potrebbe essere la causa della loro condizione. Questa prospettiva dei casi permette a Gallagher di fornire bizzarri trattamenti ai propri pazienti, che spesso finiscono per generare incomprensioni e conflitti con il suo capo, la dottoressa Nora Skoff, che in passato aveva avuto una relazione con Gallagher. Jack inoltre avr\u00e0 a che fare, oltre che con i pazienti con Veronica Hayden-Jones, ambiziosa e sexy psichiatra, sua rivale ed il collega Carl Belle, che sotto l'aspetto amichevole nasconde un profondo odio nei suoi confronti. Altri personaggi fissi della serie sono i due tirocinanti dell'ospedale: il latin lover Arturo Suarez, e Chloe Artis, il cui orientamento sessuale la rende immune alle avances di Arturo."}
{"id": "2403123", "revid": "436907", "url": "https://it.wikipedia.org/wiki?curid=2403123", "title": "Spitfire (The Prodigy)", "text": "Spitfire \u00e8 un singolo del gruppo musicale inglese The Prodigy, pubblicato l'11 aprile 2005 come terzo estratto dal quarto album in studio \"Always Outnumbered, Never Outgunned\"."}
{"id": "2403124", "revid": "36426", "url": "https://it.wikipedia.org/wiki?curid=2403124", "title": "Palazzi del Palatino", "text": ""}
{"id": "2403125", "revid": "36426", "url": "https://it.wikipedia.org/wiki?curid=2403125", "title": "Circo massimo", "text": ""}
{"id": "2403126", "revid": "36426", "url": "https://it.wikipedia.org/wiki?curid=2403126", "title": "Circo (architettura)", "text": ""}
{"id": "2403133", "revid": "104458", "url": "https://it.wikipedia.org/wiki?curid=2403133", "title": "Vladimir Sergeevi\u010d Epi\u0161in", "text": "Grande maestro dal 1990, raggiunse il massimo rating Elo nel 1994, con 2675 punti. Dal 1987 al 1996 fu uno dei secondi di Anatolij Karpov in tutti i suoi match pi\u00f9 importanti.\n\u00c8 considerato uno dei pi\u00f9 grandi specialisti dei tornei \"open\". In Italia si \u00e8 aggiudicato cinque volte il torneo di Bratto (quattro volte consecutive 1999-2002 e nel 2005). Al torneo di Capodanno di Reggio Emilia del 1995/96 fu =1\u00ba con Yury Razuvaev e Aleksej Dreev, ma Razuvaev prevalse per spareggio tecnico.\nVinse, da solo o alla pari, un gran numero di tornei, tra cui i seguenti:"}
{"id": "2403142", "revid": "203463", "url": "https://it.wikipedia.org/wiki?curid=2403142", "title": "Vladimir Sergeevi\u010d Jepi\u0161in", "text": ""}
{"id": "2403151", "revid": "316089", "url": "https://it.wikipedia.org/wiki?curid=2403151", "title": "Joumungardr", "text": ""}
{"id": "2403152", "revid": "205250", "url": "https://it.wikipedia.org/wiki?curid=2403152", "title": "Mario Vitale", "text": "Biografia.\nDotato di un bel fisico atletico ed un volto virile e dai tratti accattivanti, venne scoperto da Roberto Rossellini mentre svolgeva la sua attivit\u00e0 di pescatore nei pressi della sua citt\u00e0 natale, Salerno. Rossellini lo volle appunto per il ruolo del pescatore a fianco di Ingrid Bergman nel film \"Stromboli\", nel 1950 quando decise di affidare il ruolo del protagonista maschile del suo film ad un volto nuovo.\nA seguito dei giudizi positivi che gli pervennero da questa interpretazione, Vitale scelse di dedicarsi al cinema e recit\u00f2 in rapida successione in diversi film, dei quali il migliore di questi fu sicuramente \"Domenica d'agosto\" di Luciano Emmer del 1950, dove interpret\u00f2 \"Renato\", un reduce di guerra innamorato di \"Luciana\" (Elvy Lissiak) e dal carattere debole, che stenta a reinserirsi nella societ\u00e0, divenendo preda della malavita.\nLa critica gli rimprover\u00f2 una certa fissit\u00e0 e freddezza interpretativa. Inoltre Vitale ebbe la necessit\u00e0 di venire sistematicamente doppiato - in \"Domenica d'agosto\" venne doppiato da Gualtiero De Angelis - ed i ruoli che fu costretto a sostenere in seguito non gli diedero le soddisfazioni che s'attendeva; pertanto, dopo qualche anno dal suo esordio, decise di ritirarsi definitivamente dalle scene."}
{"id": "2403153", "revid": "267099", "url": "https://it.wikipedia.org/wiki?curid=2403153", "title": "Schweizer Armee", "text": ""}
{"id": "2403156", "revid": "282579", "url": "https://it.wikipedia.org/wiki?curid=2403156", "title": "Cinquidea", "text": ""}
{"id": "2403158", "revid": "547034", "url": "https://it.wikipedia.org/wiki?curid=2403158", "title": "Loris Stafoggia", "text": "Biografia.\nDocente di educazione fisica, affiliato dal 1973 alla sezione AIA di Pesaro, fu promosso nel 1988 alla CAN: il debutto in Serie A avvenne il 25 giugno 1989 nella gara tra Como e Napoli, vinta di misura dai partenopei.\nRicoperta la carica internazionale dal 1992 al 1997, il presidente della Roma Franco Sensi contest\u00f2 il suo arbitraggio in occasione della sfida persa (3-0) dai capitolini contro la Juventus il 15 gennaio 1995: a propiziare il primo gol dei bianconeri contribu\u00ec una rimessa laterale malamente eseguita da Aldair, involontariamente spintonato dal guardalinee Tullio Manfredini al momento del lancio. Ritenendo che l'azione della rete fosse scaturita da un errore tecnico, il massimo dirigente romanista chiese invano la ripetizione dell'incontro.\nUlteriori rimostranze, stavolta dal rossonero Adriano Galliani, vennero mosse all'urbinate dopo la gara tra Perugia e Milan del 23 febbraio 1997 in cui non sanzion\u00f2 un fallo di Bucci (portiere della squadra umbra) ai danni di Davids, fratturatosi peraltro la tibia: in ragione di ci\u00f2, fu sospeso dal designatore arbitrale Paolo Casarin. La sua carriera ebbe quindi termine con 68 direzioni di gara all'attivo, tra le quali il derby romano del 1\u00ba marzo 1992 e la stracittadina milanese del 20 novembre 1994: in quest'ultima circostanza Fabio Capello, all'epoca sulla panchina del \"Diavolo\", rivolse accuse di parzialit\u00e0 all'arbitro che comportarono un turno di squalifica per il tecnico.\nDivenuto osservatore arbitrale, nel 2000 viene avvicendato e abbandona l'Associazione Arbitri; successivamente collabora come dirigente per alcune societ\u00e0 dilettantistiche umbre, tra cui il Citt\u00e0 di Castello. \nMuore a 54 anni, il 5 maggio 2010, in un incidente stradale avvenuto nei pressi di Foligno."}
{"id": "2403161", "revid": "336009", "url": "https://it.wikipedia.org/wiki?curid=2403161", "title": "Chevrolet Lacetti", "text": ""}
{"id": "2403162", "revid": "203463", "url": "https://it.wikipedia.org/wiki?curid=2403162", "title": "Vladimir Epishin", "text": ""}
{"id": "2403165", "revid": "256896", "url": "https://it.wikipedia.org/wiki?curid=2403165", "title": "Narodno S\u0103branie", "text": ""}
{"id": "2403166", "revid": "436907", "url": "https://it.wikipedia.org/wiki?curid=2403166", "title": "Hotride", "text": "Hotride \u00e8 un singolo del gruppo musicale inglese The Prodigy, pubblicato il 1\u00ba novembre 2004 come secondo estratto dal quarto album in studio \"Always Outnumbered, Never Outgunned\"."}
{"id": "2403168", "revid": "72396", "url": "https://it.wikipedia.org/wiki?curid=2403168", "title": "Alfresco", "text": "Alfresco \u00e8 un enterprise content management per Microsoft Windows e per sistemi unix-like.\n\u00c8 disponibile in due versioni: la \"Community Edition\" che \u00e8 software libero pubblicato sotto la licenza libera GNU GPL e l\"'Enterprise Edition\" che \u00e8 la versione proprietaria con supporto commerciale.\n\u00c8 orientato verso gli utenti che richiedono un elevato grado di modularit\u00e0 e . Alfresco comprende un repository di contenuti, un portale web \"out-of-the-box\" per la gestione e l'utilizzo standard del contenuto del portale, una interfaccia di file CIFS che fornisce la compatibilit\u00e0 del sistema in Microsoft Windows e Unix, un Content Management System in grado di virtualizzare applicazioni web e siti statici tramite Apache Tomcat, il motore di ricerca Lucene e il flusso di lavoro jBPM.\nAlfresco \u00e8 sviluppato in Java, JSP e JavaScript."}
{"id": "2403169", "revid": "745179", "url": "https://it.wikipedia.org/wiki?curid=2403169", "title": "Daewoo Lacetti Premiere", "text": ""}
{"id": "2403175", "revid": "729019", "url": "https://it.wikipedia.org/wiki?curid=2403175", "title": "Khanjar", "text": "Il Khanjiar \u00e8 un grosso coltello-pugnale di produzione indiana o persiana con lama a doppia curvatura, lunga anche 30 cm, affilata su ambo i lati e capace di colpire efficacemente anche di punta. Quasi sempre realizzato in acciaio Damasco, ha spesso anche impugnatura e guardia realizzate in metallo.\nViene spesso erroneamente confuso con il \"Jambiya\" degli Arabi, dal quale deriva.\nStoria.\nIl vocabolo di lingua araba \"khanjar\", indica il coltello-pugnale, in uso fin dall'et\u00e0 preislamica, ed \u00e8 oggi diffuso in tutti i paesi toccati dall'influenza dell'Islam per indicare, genericamente un'arma bianca da impugnare, a lama ricurva. Quale tipologia specifica, il \"khanjar\" venne perfezionato in Persia ed in India, tra il XVII e il XVIII secolo, in forma di lungo coltello-pugnale sempre riccamente decorato.\nCostruzione.\nEspressione della matura siderurgia indiana dell'Impero Moghul e della Persia safavide, il \"Khanjar\" ha:\nI \"khanjar\" prodotti in Persia hanno lama solitamente pi\u00f9 leggera rispetto ai modelli indiani, a curvatura singola, con impugnatura solitamente diritta, priva degli accorgimenti difensivi tanto cari agli ind\u00f9. L'apparato decorativo persiano prevedeva, solitamente, un pi\u00f9 massiccio ricorso al corallo ed alla filigrana rispetto alle decorazioni sui \"khanjar\" indiani. Una netta linea di distinzione tra \"khanjar\" indiani e persiani \u00e8 per\u00f2 inesistente."}
{"id": "2403176", "revid": "767487", "url": "https://it.wikipedia.org/wiki?curid=2403176", "title": "L'ultima profezia", "text": "L'ultima profezia (\"The Prophecy\") \u00e8 un film del 1995 scritto e diretto da Gregory Widen. La pellicola \u00e8 interpretata da Christopher Walken, Elias Koteas, Virginia Madsen, Eric Stoltz e Viggo Mortensen.\nTrama.\nThomas Dagget sta per essere ordinato sacerdote quando viene colpito da orribili visioni su angeli in guerra tra loro; diversi anni dopo Thomas, avendo perso la fede e abbandonato la chiesa, \u00e8 divenuto un detective che lavora per la Polizia di Los Angeles. Due angeli cadono sulla Terra: uno, Simon, avverte Thomas degli eventi che stanno per accadere prima di scomparire, il secondo, Uziel, rintraccia Simon e tenta di ucciderlo, ma viene ucciso lui stesso. Per indagare sul fatto, Thomas va a casa di Simon e trova un necrologio di un veterano della Guerra di Corea recentemente scomparso di nome Arnold Hawthorne. Thomas trova quindi una copia di un testo di teologia, che lui stesso ha scritto anni fa; a Chimney Rock, Simon trova il veterano e ne aspira l'anima dalla bocca.\nIl medico legale informa Thomas che il corpo di Uziel \u00e8 un qualcosa che non ha mai visto prima: non ha occhi, n\u00e9 segni di crescita ossea, tracce di ermafroditismo e la stessa chimica del sangue di un feto abortito. Tra gli effetti personali trovati sul corpo c'\u00e8 un antico manoscritto della Bibbia che comprende il ventitreesimo capitolo dell'Apocalisse - un capitolo che non esiste nelle altre versioni. Thomas traduce il capitolo e viene a sapere di una seconda guerra in Paradiso istigata da un gruppo di angeli che si sono rifiutati di accettare l'elevazione, ad opera di Dio, dell'uomo su tutte le altre creature, tra cui gli angeli. Il capitolo include inoltre una profezia su un'anima nera che verr\u00e0 trovata sulla Terra e che pu\u00f2 essere usata come una terribile arma.\nAll'insaputa di Thomas, Gabriel \u00e8 arrivato sulla Terra e avendo bisogno di un aiuto umano recluta Jerry, che si trova in uno stato di sospensione nel Limbo da quando Gabriel gli ha impedito di morire durante il suo suicidio. Jerry recupera quindi le cose di Uziel dalla stazione di polizia mentre Gabriel distrugge il corpo di quest'ultimo all'obitorio; dopo aver trovato il necrologio di Hawthorne, i due si dirigono a Chimney Rock, nell'Arizona, dove ha vissuto Hawthorne. Prima che Gabriel arrivasse, Simon ha fatto amicizia con una bambina, Mary, alla quale passa l'anima per nasconderla da Gabriel; la piccola, subito dopo, si ammala e viene curata dalla sua insegnante Katherine.\nDopo aver trovato il corpo di Uziel, Thomas decide di andare a Chimney Rock. Gabriel e Jerry localizzano il corpo di Hawthorne, ma non trovano la sua anima: Gabriel individua Simon dal suo odore e lo affronta nella scuola dove si \u00e8 rifugiato, ma Simon si rifiuta di dirgli dove ha nascosto l'anima. Gabriel dice allora che l'anima di Hawthorne gli consentir\u00e0 di chiudere la fase di stallo e far\u00e0 vincere la parte che la possiede per poi uccidere Simon con delle fiamme e strappandogli il cuore dal petto.\nMary, nel frattempo, comincia a mostrare segni di possessione da parte dell'anima di Hawthorne. Thomas, nel mentre, arriva a Chimney Rock, esamina i resti di Simon e fa alcune domande a Katherine; successivamente cerca la casa di Hawthorne e trova le prove di un processo in corte marziale in cui Hawthorne era stato accusato di una serie di crimini di guerra, tra cui il cannibalismo. Thomas visita quindi una chiesa per riflettere ma viene turbato da un confronto con Gabriel.\nKatherine arriva a scuola il giorno dopo e trova Gabriel a fare domande ai bambini; successivamente l'angelo se ne va e si precipita a casa di Mary trovandovi anche Thomas. Le condizioni di Mary stanno peggiorando e Katherine porta Thomas a una miniera abbandonata dove ha visto l'auto di Gabriel parcheggiata; all'interno, i due trovano uno scritto angelico sulle mura e sperimentano una visione di un campo di battaglia disseminato di angeli morti. Thomas e Katherine tornano quindi di fretta a casa di Mary: Gabriel e Jerry sono l\u00ec e il primo sta tentando di estrarle l'anima. Thomas uccide Jerry e Katherine fa esplodere il rimorchio della casa di Mary sparando una bombola di propano; Mary, successivamente, informa Thomas che gli angeli non sono immortali sulla Terra ma possono essere uccisi strappandogli il cuore. Katherine porta quindi Thomas e Mary a un sito di nativi americani in cui deve essere eseguito un rituale per espellere l'anima di Hawthorne dal corpo di Mary mentre Gabriel recluta un'altra assistente, Rachael, da una unit\u00e0 di terapia intensiva di malati terminali in un ospedale vicino.\nQuella notte, mentre Mary comincia a subire il suo esorcismo, Katherine ha un confronto con Lucifero: questi le dice che altri angeli hanno ripreso questa guerra contro l'umanit\u00e0 e da allora le anime umane non sono state pi\u00f9 in grado di incontrare il loro creatore. Egli sa inoltre del complotto di Gabriel sul voler usare l'anima di Hawthorne per rovesciare gli agenti del Cielo e sa anche che se Gabriel dovesse vincere il suo nuovo cielo finir\u00e0 per regredire in un altro Inferno, con la conseguente e indesiderata concorrenza. Il giorno successivo Lucifero appare anche a Thomas e gli consiglia di usare la mancanza di fede di Gabriel contro di lui. Gabriel arriva e tenta di interrompere il rituale ma Thomas lo ferma, uccide Rachael e poi cerca di soggiogare Gabriel.\nMentre il rito continua Lucifero appare e affronta Gabriel, strappandogli il cuore fino a divorarlo; una volta che gli antenati tribali completano l'esorcismo, l'anima di Hawthorne viene espulsa da Mary e distrutta. Con la minaccia eliminata, Lucifero chiede a Thomas e Katherine di tornare a casa con lui, ma si rifiutano. Lucifero fa quindi ritorno all'Inferno mentre Thomas commenta la natura della fede e cosa significhi essere veramente umano.\nSequel.\nDopo questo film sono stati realizzati quattro sequel:"}
{"id": "2403181", "revid": "363629", "url": "https://it.wikipedia.org/wiki?curid=2403181", "title": "Feeling (sentimento)", "text": "Il feeling \u00e8 un particolare stato emotivo per cui due o pi\u00f9 persone provano contemporaneamente le stesse sensazioni o sentono una particolare vicinanza di affetto e reciprocit\u00e0, o un particolare trasporto che una persona prova verso qualcosa che ne occupa l'attenzione (ad esempio un ballerino particolarmente coinvolto dalla musica su cui danza). \nDescrizione.\nViene anche comunemente definito uno stato di sintonia emotiva con l'altro (che sia persona, oggetto concreto o astratto).\nViene citato comunemente come valore positivo nei rapporti di amicizia e di innamoramento o come causa di una \"performance\" particolarmente brillante in campo artistico (ad esempio la recitazione tra due o pi\u00f9 attori, il rapporto tra un regista e il suo cast o un'esecuzione musicale particolarmente corale).\nNon \u00e8 in alcun modo una condizione patologica (quando non diventi monomaniacale, come tutto del resto), n\u00e9 si esprime solitamente con particolari manifestazioni esterne, se non un generale stato di \"rapimento\" e particolare attenzione verso il soggetto interessato. \u00c8 invece una condizione particolarmente intima e coinvolgente del proprio animo (e del partner o dei partner, ove presenti)."}
{"id": "2403189", "revid": "24429135", "url": "https://it.wikipedia.org/wiki?curid=2403189", "title": "Elia Juniore", "text": ""}
{"id": "2403191", "revid": "149727", "url": "https://it.wikipedia.org/wiki?curid=2403191", "title": "Landau in Palatinato", "text": ""}
{"id": "2403192", "revid": "388937", "url": "https://it.wikipedia.org/wiki?curid=2403192", "title": "Rockering", "text": ""}
{"id": "2403193", "revid": "729019", "url": "https://it.wikipedia.org/wiki?curid=2403193", "title": "Kogai e kozuka", "text": "Il kogai e la kozuka (o Kogatana) sono due piccoli coltelli giapponesi.\nQueste piccole armi sono portate dai samurai uno su ciascun lato del fodero del tant\u014d o wakizashi, due tipi di spada corta, attraverso due buchi nella Tsuba, cio\u00e8 il guardamano.\nCaratteristiche ed utilizzo.\nIl kogai assomiglia ad un sottile punteruolo e il kozuka o kogatana sembra un moderno coltello da carne, solo pi\u00f9 piatto, a filo liscio singolo, con una punta; ambedue i coltelli sono completamente in acciaio, o con manico decorato, ed hanno usi non esattamente militari, cio\u00e8 il Kogai \u00e8 usato per acconciare i capelli, e sull'altra estremit\u00e0 vi \u00e8 un pommellino per togliere il cerume dalle orecchie, mentre invece il Kozuka era pi\u00f9 spesso usato come tagliacarte, invece che nel ruolo bellico, per cui non \u00e8 ben congegnato.\nTuttavia altre fonti affermano che essi venissero utilizzati come armi secondarie: il kogai veniva utilizzato come dardo da lancio (in modo simile al Bo-Shuriken o al Kunai), mentre il kozuka come un coltellino di riserva da usare nell'impossibilit\u00e0 di utilizzare le armi primarie.\nQuest'ultimo ha due nomi perch\u00e9 kozuka \u00e8 il nome del tipo di impugnatura e kogatana \u00e8 il nome del tipo di lama, dunque l'arma in s\u00e9 stessa \u00e8 chiamata con uno qualunque dei due nomi."}
{"id": "2403195", "revid": "339392", "url": "https://it.wikipedia.org/wiki?curid=2403195", "title": "Kozuka", "text": ""}
{"id": "2403196", "revid": "6923", "url": "https://it.wikipedia.org/wiki?curid=2403196", "title": "Provincia Socialista Autonoma del Kosovo", "text": "La Provincia Socialista Autonoma del Kosovo (; ), conosciuta anche come SAP Kosovo (cirillico: \u0421\u0410\u041f \u041a\u043e\u0441\u043e\u0432\u043e), era una delle aree autonome socialiste della Repubblica Socialista di Serbia dal 1974 al 1990. La provincia, abitata nella stragrande maggioranza da popolazione di lingua albanese con una minoranza serba era costituita dai territori del Kosovo e della Metochia. Il capoluogo era Pristina.\nLa Provincia Autonoma di Kosovo e Metochia era stata una Provincia Autonoma della Repubblica Popolare di Serbia in seno alla Repubblica Federativa Popolare di Jugoslavia dal 1946, ma venne ufficialmente istituita dalla costituzione nel 1963 per poi accrescere negli anni settanta la sua autonomia e nel 1974 diventare una delle unit\u00e0 federali della Repubblica Socialista Federale di Jugoslavia prendendo la denominazione di \"Provincia Socialista Autonoma del Kosovo\" aggiungendo il termine socialista e abolendo il termine Metochia in quanto non usato dagli albanesi del Kosovo.\nNel 1990 quando il XIV Congresso decise la dissoluzione della Lega dei Comunisti di Jugoslavia la regione riprese la denominazione di Provincia Autonoma di Kosovo e Metochia.\nStoria.\nCreata il 3 settembre 1945 come Regione Autonoma di Kosovo e Metochia () e rinominata nel 1963 in Provincia Autonoma di Kosovo e Metochia (; ), la Provincia Socialista Autonoma del Kosovo (; ) assunse tale nome nel 1968.\nIl Kosovo sotto il regime di Tito.\nL'autonomia del Kosovo fu rafforzata nel 1968 in seguito agli importanti sviluppi politici in Jugoslavia. Dopo l'allontanamento del nazionalista Aleksandar Rankovi\u0107 nel 1966, il governo federale continu\u00f2 l'agenda di riforme a favore della decentralizzazione del potere, appoggiate dalla Repubblica Socialista di Slovenia e di Croazia, che diedero una maggiore autonomia al Kosovo e alla Voivodina e portarono al riconoscimento dei Bosgnacchi musulmani come nazionalit\u00e0. Come risultato di queste riforme, vi fu una massiccia revisione della nomenklatura e della polizia kosovare che divennero a maggioranza albanese attraverso il licenziamento su larga scala dei funzionari serbi. Successivamente, furono fatte ulteriori concessioni agli Albanesi etnici del Kosovo a seguito del loro malcontento, inclusa la creazione dell'Universit\u00e0 di Pristina come istituto di lingua albanese indipendente dall'universit\u00e0 di Belgrado. Questi cambiamenti generarono una diffusa paura tra i Serbi che avvertivano il rischio di diventare cittadini di seconda classe in Jugoslavia.\nCostituzione jugoslava del 1974.\nIl Kosovo vide confermato ufficialmente il proprio status di Provincia Socialista Autonoma all'interno della Serbia grazie alla nuova costituzione jugoslava del 1974, permettendo alla provincia di avere non solo una propria amministrazione e assemblea ma anche una sostanziale autonomia costituzionale, legislativa e giudiziaria. Inoltre, la costituzione federale garant\u00ec la rappresentanza equa tra le province autonome e la Serbia.\nAi sensi delle costituzioni della RSF Jugoslava e della RS Serba, la PSA Kosovara ottenne anche una propria costituzione. Il Kosovo fu rappresentato negli organi pi\u00f9 importanti a livello federale, in particolare la Presidenza e il Consiglio esecutivo federale, e ottenne un seggio nel Presidium federale della Jugoslavia.\nIl 16 gennaio 1975, la Presidenza serba chiese una revisione del testo federale e, due anni dopo, un gruppo di giuristi serbi pubblic\u00f2 un documento riservato, reso noto soltanto nel 1990, in un \"libro blu\". Nel documento furono descritti i possibili problemi politici ed economici che avrebbe potuto avere la Serbia in futuro grazie alle nuove relazioni con le sue province autonome, ma il \"libro blu\" caus\u00f2 dissensi all'interno della leadership statale serba e Tito fu coinvolto nella risoluzione della questione.\nProteste e dissensi.\nLa leadership locale a maggioranza albanese chiedeva il riconoscimento del Kosovo come una repubblica parallela alla Serbia all'interno della Federazione, e dopo la morte di Josip Broz Tito nel 1980 le richieste furono rinnovate. Nel marzo del 1981, gli studenti albanesi dell'Universit\u00e0 di Pristina iniziarono a protestare contro le autorit\u00e0 kosovare a causa della disoccupazione, delle pessime condizioni di vita, degli scarsi finanziamenti per l'universit\u00e0 e dell'incapacit\u00e0 del governo federale di riconoscere il boom demografico nell'educazione superiore in Kosovo. Inizialmente, anche gli studenti serbi si unirono alla protesta. La Lega dei Comunisti del Kosovo cerc\u00f2 di negoziare con i manifestanti, ma le proteste si diffusero anche in altre citt\u00e0 come Podujevo, Gjilan, Vu\u010ditrn e Lipljan. Le manifestazioni assunsero un carattere di massa e le richieste divennero sempre pi\u00f9 esigenti, chiedendo la creazione di una Repubblica Socialista Kosovara all'interno della Jugoslavia. Il 6 aprile, il governo kosovaro dichiar\u00f2 lo stato di emergenza e la polizia federale intervenne reprimendo brutalmente le sommosse.\nNello stesso anno, Hydajet Hyseni, Mehmet Hajrizi e Nezir Myrtaj fondarono il \"Movimento Popolare per la Repubblica del Kosovo\" (), un gruppo nazionalista albanese che ebbe un ruolo importante nella successiva formazione dell'Esercito di Liberazione del Kosovo (). Nel 1982, Xhafer Shatri fond\u00f2 in Svizzera il \"Movimento per una Repubblica Socialista Albanese in Jugoslavia\" (), successivamente giunto in Kosovo tramite Gafurr Elshani e Shaban Shala. Questo movimento auspicava all'elevazione della PSA Kosovara a repubblica costituente ma fu accusato dalle autorit\u00e0 jugoslave di pianificare l'unificazione della regione con l'Albania.\nDopo le proteste del 1981, Mahmut Bakalli fu rimosso dal suo incarico di presidente del Comitato provinciale del Kosovo e sostituito da Veli Deva.\nL'emigrazione di non-Albanesi aument\u00f2 e le tensioni etniche aumentarono con violenti attacchi interni, in particolar modo mirati agli ufficiali jugoslavi e ai rappresentanti dell'autorit\u00e0.\nIl 17 novembre 1981, la Lega dei Comunisti di Jugoslavia (SKJ) pubblic\u00f2 un documento, intitolato \"Piattaforma politica per l'azione della Lega Jugoslava dei Comunisti nello sviluppo dell'autogestione socialista, fratellanza e unit\u00e0 e spirito di comunit\u00e0, dove le manifestazioni furono descritte come \"azioni aggressive, spietate, brutali e devastanti con lo scopo di formare la Repubblica del Kosovo, che potrebbe separarsi dalla Serbia e dalla Jugoslavia\". L'SKJ accus\u00f2 la leadership kosovara di non aver svolto una campagna effettiva contro il nazionalismo e l'irredentismo albanese, aumentando gli arresti politici tra le comunit\u00e0 albanesi. Nel 1983 i servizi segreti serbi scoprirono e fermarono pi\u00f9 di 55 gruppi nazionalisti albanesi attivi in Jugoslavia e all'estero.\nOltre agli Albanesi apertamente anti-jugoslavi, vi erano anche coloro che credevano nella coesistenza pacifica nella federazione e con le autorit\u00e0 centrali nel caso in cui i Kosovari albanesi fossero stati riconosciuti come una nazione e gli fossero stati concessi i diritti di tale status.\nSecondo il censimento del 1981, circa 110 000 Serbi avevano lasciato il Kosovo per stabilirsi in altre zone della Jugoslavia e l'emigrazione continu\u00f2 per tutti gli anni ottanta. Uno studio condotto da Ru\u017ea Petrovi\u0107 e Marina Blagojevi\u0107 per conto dell'Accademia serba delle arti e delle scienze, intitolato \"La migrazione dei Serbi e dei Montenegrini dal Kosovo: Risultati di un sondaggio condotto nel 1985-1986\", evidenzi\u00f2 che pi\u00f9 dei tre quarti delle emigrazioni erano provocate da fattori non economici, come pressione verbale, danni alle propriet\u00e0 o sequestri, attacchi fisici, problemi al lavoro e disuguaglianze nel settore pubblico. Le studiose conclusero che l'emigrazione era causata per lo pi\u00f9 dalle politiche discriminatorie della leadership albanese e dalle campagne di \"omogenizzazione etnica\" da parte dei nazionalisti-separatisti albanesi.\nTuttavia, nonostante occupassero la maggior parte dei ruoli pi\u00f9 importanti in aziende ed istituzioni statali, i Serbi rimasti continuarono ad essere in conflitto con gli Albanesi, temendo l'\"Albanizzazione\" della regione. A Kosovo Polje, un sobborgo di Pristina a maggioranza serba, un gruppo di emarginati politici (guidati da Kosta Bulatovi\u0107, Bo\u0161ko Budimirovi\u0107 e Miroslav \u0160olevi\u0107) si riun\u00ec per discutere sulle possibili azioni da intraprendere per contrastare le ineguaglianze prima a livello locale e poi a livello provinciale. Nel 1985, il gruppo fu esteso a Zoran Gruji\u0107, un professore universitario, e Du\u0161an Risti\u0107, un ex ufficiale kosovaro, e cominci\u00f2 ad esercitare una maggiore pressione sulle autorit\u00e0 centrali: nell'ottobre dello stesso anno, il gruppo di Kosovo Polje invi\u00f2 una petizione agli ufficiali di Jugoslavia e Serbia dove denunciavano le discriminazioni contro i Kosovari serbi e la \"pulizia etnica\" da parte delle autorit\u00e0 kosovare, chiedevano la tutela dei loro diritti e un intervento da parte del governo federale e repubblicano. La petizione fu firmata da circa duemila persone e nell'aprile del 1986 il numero dei firmatari si moltiplic\u00f2.\nIntanto, i Serbi del Kosovo iniziarono a scendere pi\u00f9 volte in piazza a manifestare e numerosi attivisti misero sotto pressione la leadership federale per risolvere la questione etnica. Il gruppo di Kosovo Polje cerc\u00f2 di organizzare e unire i nuclei locali (e anche quelli al di fuori del Kosovo) per formare una forza politica pi\u00f9 influente.\nNel gennaio del 1986, circa 200 intellettuali di Belgrado firmarono una petizione a sostegno dei Serbi kosovari e attirarono l'attenzione del governo federale sui problemi del Kosovo.\nDurante la XIV Conferenza dei comunisti del Kosovo organizzata nell'aprile del 1986, Azem Vllasi, leader della Lega della Giovent\u00f9 Comunista di Jugoslavia, fu nominato come capo provinciale del partito al posto di Kol\u00eb Shiroka, mentre Sinan Hasani divenne il presidente della Presidenza collettiva il mese successivo. Tali manovre politiche consentirono agli Albanesi di esercitare una maggiore autorit\u00e0 sulla loro provincia. Nello stesso periodo della conferenza, Kosta Bulatovi\u0107, un Kosovaro serbo, venne arrestato dalla polizia perch\u00e9 fu trovato in possesso di una copia di una petizione per chiedere una modifica costituzionale dello status del Kosovo affinch\u00e9 si fermasse il terrorismo albanese contro i Serbi. Si scopr\u00ec in seguito che la polizia non era in grado di affermare sotto quale autorit\u00e0 fu condotto l'arresto, alimentando il sospetto di una manovra pianificata da Belgrado.\nSlobodan Milo\u0161evi\u0107 al potere della Serbia.\nIl 15 luglio 1986, il nazionalista Slobodan Milo\u0161evi\u0107 divenne il leader della Lega dei comunisti serbi grazie all'appoggio del presidente serbo Ivan Stamboli\u0107 e cerc\u00f2 di ridurre l'autonomia del Kosovo e della Voivodina.\nIl 24 settembre 1986, le tensioni etniche si inasprirono con la pubblicazione del Memorandum SANU da parte dell'Accademia serba delle arti e delle scienze, nel quale si chiedeva la piena sovranit\u00e0 serba sull'intera repubblica e l'abolizione delle province autonome.\nIl 24 aprile 1987, Milo\u0161evi\u0107 visit\u00f2 Kosovo Polje in seguito ad un incidente provocato dalla falsa notizia dell'emigrazione di Zoran Gruji\u0107, professore universitario co-fondatore del gruppo. Le autorit\u00e0 kosovare interrogarono Gruji\u0107 per le sue presunte affiliazioni con il Kosovo Polje e il professore sfrutt\u00f2 la situazione per denunciare la discriminazione degli studenti e dei docenti di etnia serba all'Universit\u00e0 di Pristina.\nPer l'incontro, la polizia aveva stilato una propria lista di 300 persone autorizzate a partecipare e ci\u00f2 caus\u00f2 degli scontri con i manifestanti kosovari serbi al di fuori del Palazzo della cultura dove era situato Milo\u0161evi\u0107. La situazione degener\u00f2 in violente repressioni e fu chiesto l'intervento dello stesso leader serbo che dialog\u00f2 con i manifestanti e disapprov\u00f2 l'uso della forza da parte dei poliziotti. Durante l'incontro, Milo\u0161evi\u0107 si rifer\u00ec alla situazione del Kosovo come un altro esodo della nazione europea dal Kosovo sin dai tempi del medioevo.\nDurante lo stesso periodo, l'ex leader kosovaro Fadil Hoxha fu vittima di attacchi da parte dei media statali che lo accusavano di aver appoggiato lo sviluppo dei movimenti nazionalisti e irredentisti nel Kosovo.\nNel dicembre del 1987, Milo\u0161evi\u0107 collaborava ancora con Vllasi ad un piano per ridurre le tensioni in Kosovo, ma ben presto il leader serbo annull\u00f2 l'autonomia della Vojvodina nel 1988 ed inizi\u00f2 a prendere il controllo della provincia kosovara.\nDopo alcune riunioni dall'esito infruttuoso, i Kosovari serbi divennero scettici nei confronti di Milo\u0161evi\u0107 che prometteva un cambiamento della costituzione. Nel maggio del 1988, prima di una conferenza federale del partito, i manifestanti presentarono una nuova petizione firmata da quasi 50 600 persone affinch\u00e9 gli organi federali assumessero il controllo diretto sulle province e garantissero la sicurezza per i Serbi. Intanto, le proteste continuarono ad aumentare.\nCrisi politica.\nNel novembre del 1988, 3 000 minatori della Trep\u010da di Titova Mitrovica marciarono pacificamente verso Pristina e, assieme ad altre 300 000 persone, chiesero il mantenimento del Kosovo come provincia autonoma.\nTra il 1988 e il 1989, le autorit\u00e0 serbe attuarono una serie di manovre all'intero della \"rivoluzione antiburocratica\", che portarono alla nomina di nuovi ufficiali fedeli a Milo\u0161evi\u0107 e favorevoli alla revoca dell'autonomia kosovara. Nel febbraio del 1989 pi\u00f9 di mille minatori scioperarono nelle miniere di Stan T\u00ebrg e 215 intellettuali albanesi scrissero al parlamento serbo una lettera nella quale si opponevano alla modifica della costituzione. Molti tra questi dissidenti furono licenziati o arrestati.\nIl 23 marzo 1989, il Parlamento kosovaro approv\u00f2, sotto pressione serba e in maniera formale, la revoca dell'autonomia e gli Albanesi scesero nelle piazze di numerose citt\u00e0 del Kosovo a protestare contro tale provvedimento, venendo repressi brutalmente dalla polizia serba, nel giorno della conferma da parte del Parlamento serbo. Durante le manifestazioni, morirono sette dimostranti e due poliziotti tra Pristina e Podjuevo mentre i cittadini cercavano di assaltare i consigli locali.\nIl 28 giugno 1989, Milo\u0161evi\u0107 partecip\u00f2 ad una celebrazione di massa per il 600\u00ba anniversario della battaglia della Piana dei Merli (1389) e pronunci\u00f2 un discorso davanti al monumento di Gazimestan. Intriso di nazionalismo serbo, il discorso fu accolto in modo entusiasta dalla folla presente ma accentu\u00f2 le tensioni etniche con i kosovari albanesi, poich\u00e9 si accennava ad una lotta armata contro coloro che avevano oppresso e umiliato il popolo serbo.\nVerso la dissoluzione della Jugoslavia.\nNel marzo del 1989, la leadership serba comp\u00ec una serie di arresti contro coloro che si erano schierati a favore dell'insurrezione in Kosovo, e nella provincia autonoma furono annunciati scioperi di massa.\nNel dicembre del 1989 fu fondata la Lega Democratica del Kosovo (, LDK) e lo scrittore Ibrahim Rugova fu scelto come suo presidente per via della sua formazione in occidente.\nL'LDK auspicava ad una resistenza pacifica contro il governo serbo e alla caduta del regime comunista come stava avvenendo in molti paesi del blocco orientale. Il partito riusc\u00ec ad ottenere subito un grande consenso tra l'etnia albanese ed ebbe un ruolo chiave nella crisi kosovara.\nNell'estate del 1990, 118 deputati albanesi dell'Assemblea regionale approvarono una dichiarazione costituzionale che proclamava la piena sovranit\u00e0 del Kosovo e, in risposta, il Parlamento serbo sospese il governo e l'assemblea regionale kosovari.\nIl 28 settembre 1990, lo status della regione torn\u00f2 ad essere quello precedente al 1968, divenendo quindi la Provincia Autonoma di Kosovo e Metochia, dopo l'adozione della nuova costituzione della Repubblica di Serbia. Il 12 ottobre, fu sciolta la Lega dei Comunisti del Kosovo dopo molti mesi dallo scioglimento della Lega dei Comunisti di Jugoslavia.\nNel 1991, la Slovenia e la Croazia dichiararono la propria indipendenza, seguite da Bosnia ed Erzegovina e Macedonia, e la Repubblica Federale Socialista di Jugoslavia cess\u00f2 di esistere nel 1992. Al suo posto, fu istituita la Repubblica Federale di Jugoslavia con Milo\u0161evi\u0107 come presidente e il Kosovo come provincia.\nSociet\u00e0.\nEvoluzione demografica.\nIn base al censimento del 1981, il Kosovo era abitato da 1 584 441 persone di cui la maggior parte era di etnia albanese:\nPolitica.\nL'unico partito politico legale nella provincia era la Lega dei Comunisti del Kosovo, una divisione locale della Lega dei Comunisti di Serbia e a sua volta parte della Lega dei Comunisti di Jugoslavia.\nCapi del governo.\nPresidente del Consiglio esecutivo del Comitato del Popolo della Provincia Socialista Autonoma del Kosovo\nPresidenti del Consiglio esecutivo della Provincia Socialista Autonoma del Kosovo:\nPresidenti.\nPresidente del Comitato popolare di liberazione della Provincia Socialista Autonoma del Kosovo:\nPresidenti dell'Assemblea della Provincia Socialista Autonoma del Kosovo:\nPresidenti della Presidenza della Provincia Socialista Autonoma del Kosovo:"}
{"id": "2403197", "revid": "149727", "url": "https://it.wikipedia.org/wiki?curid=2403197", "title": "Kreisfreie Stadt", "text": ""}
{"id": "2403198", "revid": "149727", "url": "https://it.wikipedia.org/wiki?curid=2403198", "title": "Stadtkreis", "text": ""}
{"id": "2403199", "revid": "1005847", "url": "https://it.wikipedia.org/wiki?curid=2403199", "title": "Stefan Stambolov", "text": "Primi anni.\nStambolov nacque a Veliko T\u0103rnovo. La sua istruzione cominci\u00f2 nella citt\u00e0 natale, ma in seguito studi\u00f2 al seminario di Odessa tra il 1870 ed il 1872. Stambolov crebbe tra rivoluzionari come Hristo Ivanov, detto \"Knigovezeca\", padre Matej Preobra\u017eenski, detto \"Mitkaloto\", e Hristo Karaminkov detto \"Bunito\". Prese parte a tutte le azioni per l'indipendenza politica negli anni '70 del XIX secolo, unendosi al Comitato Rivoluzionario Centrale Bulgaro (BRCK). Dopo la morte del fondatore del BRCK Vasil Levski, Stambolov venne scelto come suo successore. Fu leader della fallita sollevazione a Stara Zagora (1875) e del Comitato Rivoluzionario di T\u0103rnovo nella grande rivolta dell'aprile 1876.\nCarriera politica.\nStambolov fu coinvolto nelle discussioni politiche gi\u00e0 dal periodo del primo parlamento bulgaro, l'\"assemblea costituente\" del 1879. Dopo il 1880 divenne vicepresidente e poi presidente dell'Assemblea nazionale (il parlamento bulgaro). Per un periodo relativamente lungo fu primo ministro del paese (1887 - 1894). Sostenne l'unificazione del principato di Bulgaria con la Rumelia orientale (1885). Nel 1886, quando alcuni ufficiali russofili organizzarono un colpo di stato contro il principe Alessandro von Battenberg, Stambolov diresse un efficiente contro-colpo di stato. Il principe tuttavia non poteva rimanere sul trono senza l'approvazione dell'imperatore russo Alessandro III e dovette lasciare il paese. Stambolov era un nazionalista; come politico rafforz\u00f2 la diplomazia del paese, la sua economia ed il potere politico generale dello stato. Imped\u00ec i numerosi tentativi russi di rovesciare il governo e di installare un regime fantoccio. Affront\u00f2 gli intrighi del nuovo zar Ferdinando, e, come risultato, venne assalito e ferito mortalmente dai suoi nemici politici a Sofia il 3 luglio 1895. Mor\u00ec tre giorni dopo.\nReggenza.\nStefan Stambolov fu capo reggente del trono bulgaro per due volte. La prima volta fu durante l'esilio autoimposto del principe Alessandro von Battenberg tra il 28 agosto 1886 ed il 3 settembre 1886 e dopo, durante il periodo di trono vacante tra il 7 settembre 1886 ed il 14 agosto 1887 in seguito all'abdicazione di Alessandro.\nA 32 anni Stambolov si ritrov\u00f2 nell'inusuale posizione di essere primo ministro, presidente e principe reggente (una situazione uguagliata nella sua inusualit\u00e0 solo con l'elezione a primo ministro dell'ex-re Simeone II di Sassonia-Coburgo-Gotha nel 2001). Lo stile di governo di Stambolov durante il periodo della sua reggenza fu giudicato sempre pi\u00f9 autoritario, ma ci\u00f2 fu dovuto alla reazione contro i numerosi attacchi e pericoli collegati alla realt\u00e0 di occupare ognuna di queste posizioni contemporaneamente. In effetti la reggenza \u00e8 stata descritta come il punto d'inizio degli anni pi\u00f9 tragici della vita di Stambolov.\nSecondo un suo amico, Stambolov era \"quasi portato ad abbandonare l'onore [di servire come reggente], insieme ai pericoli della sua posizione, e di ritirarsi nella sua amata T\u0103rnovo\" ma rimase riconoscendo che se non avesse mantenuto la guida del paese, allora, in assenza di un altro candidato abile e di ferma volont\u00e0, la sovranit\u00e0 della Bulgaria sarebbe venuta meno.\nNonostante gli sforzi di Stambolov venne trovato un successore ad Alessandro in Ferdinando, principe di Sassonia-Coburgo-Gotha, che fu proclamato principe reggente della Bulgaria autonoma il 7 luglio 1887 ed incoronato il 14 agosto 1887.\nAnalisi dell'operato.\nStambolov fu uno dei pochi politici bulgari a capire che la liberazione della Bulgaria non era altro che un tentativo di trasformare il piccolo paese balcanico in un protettorato russo. La sua politica fu caratterizzata dallo scopo di preservare l'indipendenza bulgara ad ogni costo. Durante il suo governo la Bulgaria si trasform\u00f2 da una provincia ottomana in un moderno stato europeo.\nStambolov lanci\u00f2 un nuovo corso nella politica estera bulgara, indipendente dagli interessi di qualsiasi grande potenza. L'obiettivo principale della sua politica era l'unificazione della nazione bulgara in uno stato-nazione composto di tutti i territori dell'esarcato bulgaro concesso dal sultano nel 1870. Stambolov stabil\u00ec strette connessioni con il sultano, per rianimare lo spirito nazionale bulgaro in Macedonia e per opporsi alla propaganda greca e serba, fiancheggiate dai russi. Grazie alle tattiche di Stambolov il sultano riconobbe i bulgari come la popolazione dominante in macedonia e diede adito alla creazione di forti istituzioni religiose e culturali.\nStambolov negozi\u00f2 dei prestiti con i paesi europei occidentali per sviluppare l'economia e la forza militare della Bulgaria. In parte ci\u00f2 fu motivato dal suo desiderio di creare un esercito moderno che potesse unificare la nazione con successo col sostengo delle rivolte nazionali bulgare in Macedonia.\nIl suo approccio verso l'Europa occidentale fu una manovra diplomatica. Comprese gli interessi dell'impero austro-ungarico in Macedonia ed avvis\u00f2 in proposito i suoi diplomatici. La politica interna si distinse per la sconfitta dei gruppi terroristici sostenuti dalla Russia, il rafforzamento del potere giudiziario, cos\u00ec come delle misure prese per promuovere il rapido sviluppo economico e culturale, che portasse ad un cambiamento socioculturale progressivo, e lo sviluppo di un esercito moderno capace di proteggere l'indipendenza della Bulgaria.\nStambolov era conscio che solo una Bulgaria politicamente, militarmente ed economicamente forte poteva assicurare l'unificazione nazionale. Stambolov programm\u00f2 la rotta politica che avrebbe trasformato la Bulgaria in una forte potenza regionale, rispettata delle grandi potenze del periodo. Ad ogni modo la leadership bulgara ebbe vita breve. Dopo la morte di Stambolov la rotta della sua politica venne abbandonata.\nI successori di Stambolov basarono la loro politica estera sulla buona volont\u00e0 dell'imperatore russo, pi\u00f9 che sugli interessi nazionali bulgari. Il tumultuoso inizio del XX secolo port\u00f2 la Bulgaria in due guerre regionali (le guerre balcaniche), nelle quali la Russia gioc\u00f2 un ruolo decisivo nel risultato disastroso per la Bulgaria, e nella prima guerra mondiale. Le conseguenze furono disastrose, lasciando il paese devastato, privato di una sostanziale fetta dei territori, e smontando le aspirazioni all'unificazione di tutti i bulgari.\nOnori.\nIl picco Stambolov sull'isola Livingston nelle isole Shetland Meridionali, Antartide ha ricevuto il nome in onore di Stefan Stambolov.\nStambolov \u00e8 ritratto sul recto della banconota da 20 leva, emessa nel 1999 e nel 2007."}
{"id": "2403203", "revid": "110157", "url": "https://it.wikipedia.org/wiki?curid=2403203", "title": "Mary Austin Holley", "text": "Era cugina di Stephen Fuller Austin."}
{"id": "2403212", "revid": "40315", "url": "https://it.wikipedia.org/wiki?curid=2403212", "title": "Guido Styles", "text": ""}
{"id": "2403214", "revid": "1305772", "url": "https://it.wikipedia.org/wiki?curid=2403214", "title": "Y.", "text": "Y. \u00e8 il secondo album della cantautrice spagnola Bebe, pubblicato nel 2009 dall'etichetta discografica EMI Music"}
{"id": "2403215", "revid": "640277", "url": "https://it.wikipedia.org/wiki?curid=2403215", "title": "CONTOUR", "text": "La missione CONTOUR (COmet Nucleus TOUR) era un progetto della NASA che fall\u00ec subito dopo il lancio.\nIl suo obiettivo primario era quello di effettuare dei flyby su due comete, la cometa di Encke e quella di Schwassmann-Wachmann-3, con la possibilit\u00e0 di fare un altro flyby sulla cometa D'Arrest. Si sperava inoltre di trovare una nuova cometa che si trovasse nel Sistema Solare tra il 2006 e il 2008; in questo caso, la traiettoria della sonda sarebbe stata cambiata per avvicinarla alla cometa. Gli obiettivi scientifici erano quelli di fotografare le comete ad una risoluzione di 4 metri, creare una mappa delle comete, con uno spettro, ad una risoluzione di 100-200 metri e ottenere dettagli sulla composizione dei nuclei, in particolare sui gas e sulle condizioni della polvere vicino al nucleo, con lo scopo di arricchire la nostra conoscenza sulle caratteristiche dei nuclei delle comete.\nDopo l'accensione del razzo, il 15 agosto 2002, con l'intenzione di lanciarlo in un'orbita solare, il contatto con la sonda non pot\u00e9 pi\u00f9 essere ristabilito. Osservazioni successive effettuate con telescopi terrestri notarono tre oggetti sul percorso su cui avrebbe dovuto trovarsi la sonda, il che ha fatto supporre che essa sia andata distrutta.\nIl 20 dicembre dello stesso anno terminarono i tentativi di entrare in contatto con la sonda."}
{"id": "2403216", "revid": "92723", "url": "https://it.wikipedia.org/wiki?curid=2403216", "title": "Informazioni aggiuntive su DES", "text": "In questa voce si possono trovare alcune tabelle di associazione utilizzate dal cifrario a blocchi Data Encryption Standard (DES).\nTutti i bit e i byte, indicati in questo documento, sono ordinati in modalit\u00e0 big endian, ossia il bit numero 1 \u00e8 sempre quello pi\u00f9 significativo.\nPermutazione iniziale (IP).\nQuesta tabella mostra le permutazioni iniziali (\"Initial permutation\" in inglese da cui \"IP\") effettuate su un blocco di 64 bit. Si legge in questo modo: il primo bit in output \u00e8 preso dal cinquantottesimo bit di input, il secondo bit da cinquantesimo e cos\u00ec via fino all'ultimo bit che corrisponde al settimo bit di input.\nPer motivi di leggibilit\u00e0 questa permutazione \u00e8 stata rappresentata in forma di tabella ma \u00e8 un vettore non una matrice, ovviamente.\nPermutazione finale (IP-1).\nLa permutazione finale (\"Final permutation\" in inglese) \u00e8 l'inverso della permutazione iniziale. La tabella deve essere letta in modo analogo.\nEspansione (E).\nLa funzione di espansione (\"Expansion function\" in inglese) si applica in modo analogo alle permutazioni illustrate precedentemente. Da notare che alcuni bit in input sono duplicati in output, ad esempio il quinto bit di input \u00e8 duplicato sia nel sesto sia nell'ottavo bit in uscita. In questo modo un semiblocco di 32 bit \u00e8 espanso a 48 bit.\nPermutazione (P).\nLa permutazione P (\"Permutation\" in inglese) scambia i bit di un semiblocco di 32 bit.\nScelta di permutazione 1 (PC-1).\nLa funzione scelta di permutazione 1 (\"Permuted choice 1\" in inglese) utilizza le due tabelle \"sinistra\" e \"destra\" per estrarre i bit della chiave crittografica che formano le sottochiavi per la relativa sezione dello stato di schedulazioni delle chiavi (\"key-schedule state\"). solo i primi 56 bit della chiave di 64 bit vengono effettivamente utilizzati i rimanenti sono utilizzati come bit di parit\u00e0.\nScelta di permutazione 2 (PC-2).\nLa funzione scelta di permutazione 2 (\"Permuted choice 2\" in inglese) seleziona una sottochiave di 48 bit per ciascun round dalla chiave di 56 bit dello key-schedule state.\nS-box.\nIn questa tabella sono illustrate le 8 S-box utilizzate nel DES. Ciascuna S-box sostituisce un input di 6 bit con un output di 4 bit. Per una descrizione completa del meccanismo di sostituzione si veda S-box.\nRotazioni nel the key-schedule.\nPrima della selezione delle sottochiavi nei round, ciascuna met\u00e0 delle chiavi \u00e8 ruotata a sinistra di 1 o 2 bit come indicato in questa tabella."}
{"id": "2403222", "revid": "125273302", "url": "https://it.wikipedia.org/wiki?curid=2403222", "title": "Stripe", "text": "Stripe \u00e8 un'azienda statunitense con sede a San Francisco in California e fondata il 29 settembre 2011.\nFornisce un'infrastruttura software che permette a privati e aziende di inviare e ricevere pagamenti via internet.\nStoria.\nGli imprenditori irlandesi John e Patrick Collison hanno fondato Stripe nel 2010. Nel giugno 2010 Stripe ha ricevuto finanziamenti da Y Combinator, un acceleratore di start-up. Nel maggio 2011, Stripe ha ricevuto un investimento di $ 2 milioni dai venture capitalist Peter Thiel, Sequoia Capital e Andreessen Horowitz.\nNel febbraio 2012, Stripe ha ricevuto un investimento da $ 18 milioni, guidato da Sequoia Capital con una valutazione di $ 100 milioni. Stripe \u00e8 stato lanciato pubblicamente nel settembre 2011 dopo un'estesa beta privata. Nel 2016, Stripe \u00e8 stata valutata oltre $ 9 miliardi.\nA settembre 2019, Stripe ha raccolto 250 milioni di dollari in un nuovo giro di finanziamento raggiungendo un valore aziendale di 35 miliardi di dollari.\nProdotti e Servizi.\nStripe fornisce la componente tecnica dei servizi di pagamento, frode e l'infrastruttura bancaria necessaria per operare sistemi di pagamento online.\nLogistica dei pagamenti.\nStripe fornisce API che sviluppatori web possono utilizzare per integrare elaborazione dei pagamenti nei loro siti Web e applicazioni mobili.\nAtlas.\nIl 24 febbraio 2016, la societ\u00e0 ha lanciato la piattaforma Atlas che consente alle startup di integrarsi pi\u00f9 facilmente nell'universo dei pagamenti negli Stati Uniti. La piattaforma originariamente era stata lanciata come solo su invito.\nIssuing.\nNel luglio 2018, Stripe ha avviato una piattaforma per le aziende che emettono carte di credito MasterCard e Visa, disponibili in versione beta privata.\nTerminal.\nIl 17 settembre 2018, Stripe ha annunciato una nuova soluzione per punti vendita chiamata Terminal, inizialmente lanciata come beta solo su invito. Il servizio offre un lettore di carta di pagamento fisico progettato per funzionare con Stripe."}
{"id": "2403223", "revid": "124215256", "url": "https://it.wikipedia.org/wiki?curid=2403223", "title": "Domenico Rosati (politico)", "text": "Biografia.\nLaureato all'Universit\u00e0 di Roma in giurisprudenza, di professione giornalista.\nFin dagli anni cinquanta ha operato nelle ACLI, dapprima come giornalista, direttore del periodico Azione Sociale, poi come membro del Consiglio di presidenza dal 1968. Nel 1972 diviene vice presidente, ed \u00e8 presidente nazionale delle Acli dal 30 maggio 1976 al 12 maggio 1987.\nLa sua elezione a presidente nazionale avviene sulla base di un documento approvato all'unanimit\u00e0 dal Consiglio nazionale delle ACLI che impegna il movimento ad operare all'interno della comunit\u00e0 acclesiale e conferma la scelta di classe ed anticapitalistica e in particolare la legittimit\u00e0 del pluralismo politico dei cattolici.\nSotto la sua presidenza si \u00e8 quindi ristabilito un solido rapporto tra l'associazione e la gerarchia ecclesiastica, rapporto che si era molto attenuato all'inizio degli anni settanta, in seguito alla deplorazione di Paolo VI (19 giugno 1971). Rosati volle dare alle ACLI un'impronta di \"movimento della societ\u00e0 civile per la riforma della politica\" che si caratterizzasse sui temi pace, lavoro e democrazia, non in contrapposizione ai partiti ma per la loro rigenerazione.\nNel 1983 promosse la marcia per la pace da Palermo a Ginevra contro la politica del riarmo atomico con i missili nella base di Comiso.\n\u00c8 stato senatore nella X legislatura, eletto come indipendente nelle liste della Democrazia Cristiana, dal 1987 al 1992.\nCome commentatore sui fatti politici e del mondo cattolico ha collaborato con vari giornali e riviste, tra cui \"Avvenire\", \"Il Mattino\" e pi\u00f9 di recente, \"l'Unit\u00e0\"."}
{"id": "2403227", "revid": "111325", "url": "https://it.wikipedia.org/wiki?curid=2403227", "title": "Chiesa apostolica romana", "text": ""}
{"id": "2403228", "revid": "436907", "url": "https://it.wikipedia.org/wiki?curid=2403228", "title": "Girls (The Prodigy)", "text": "Girls \u00e8 un singolo del gruppo musicale inglese The Prodigy, pubblicato il 30 agosto 2004 come primo estratto dal quarto album in studio \"Always Outnumbered, Never Outgunned\"."}
{"id": "2403232", "revid": "767487", "url": "https://it.wikipedia.org/wiki?curid=2403232", "title": "La pistola de mi hermano", "text": "La pistola de mi hermano \u00e8 un film del 1997 diretto da Ray Loriga, tratto da un suo omonimo romanzo. Il film \u00e8 interpretato da Anna Galiena e Viggo Mortensen."}
{"id": "2403233", "revid": "1442080", "url": "https://it.wikipedia.org/wiki?curid=2403233", "title": "Medibank International 2009 - Doppio maschile", "text": "Il doppio maschile del Medibank International 2009 \u00e8 stato un torneo di tennis facente parte dell'ATP World Tour 2009.\nRichard Gasquet e Jo-Wilfried Tsonga erano i detentori del titolo, ma decisero di non partecipare quest'anno.\nBob Bryan e Mike Bryan hanno vinto in finale 6\u20131, 7\u20136(3), contro Daniel Nestor e Nenad Zimonji\u0107."}
{"id": "2403234", "revid": "633110", "url": "https://it.wikipedia.org/wiki?curid=2403234", "title": "Salamaua", "text": "Salamaua era una piccola citt\u00e0 situata lungo la costa nord-orientale della provincia di Morobe in Papua Nuova Guinea. L'insediamento venne costruito su un piccolo istmo tra le montagne dell'entroterra e un promontorio lungo la costa. La citt\u00e0 pi\u00f9 vicina \u00e8 Lae che pu\u00f2 essere raggiunta solamente con un'imbarcazione.\nStoria.\nNegli anni venti del ventesimo secolo, l'insediamento venne utilizzato dai cercatori d'oro come campo base per l'esplorazione nell'entroterra.\nLa citt\u00e0 venne occupata dai giapponesi nel 1942 durante la seconda guerra mondiale e in seguito venne ripresa dalle truppe australiane e americane guidate dal generale Douglas MacArthur l'11 settembre 1943, durante la campagna della Nuova Guinea. Durante la guerra la citt\u00e0 venne distrutta. Oggigiorno il sito dove sorgeva l'insediamento \u00e8 occupato principalmente da case per le vacanze."}
{"id": "2403236", "revid": "287204", "url": "https://it.wikipedia.org/wiki?curid=2403236", "title": "Microregione di Japura", "text": ""}
{"id": "2403237", "revid": "325234", "url": "https://it.wikipedia.org/wiki?curid=2403237", "title": "Cabrera de Mar, Catalunya", "text": ""}
{"id": "2403240", "revid": "24429724", "url": "https://it.wikipedia.org/wiki?curid=2403240", "title": "Cyanoliseus", "text": ""}
{"id": "2403242", "revid": "24429748", "url": "https://it.wikipedia.org/wiki?curid=2403242", "title": "Diopsittaca", "text": ""}
{"id": "2403243", "revid": "380654", "url": "https://it.wikipedia.org/wiki?curid=2403243", "title": "Survivor Series 2006", "text": "Survivor Series 2006 \u00e8 stata la ventesima edizione dell'omonimo pay-per-view prodotto dalla WWE. L'evento si svolse al Wachovia Center di Filadelfia.\nStoryline.\nIl 20 agosto, a SummerSlam, Batista sconfisse il World Heavyweight Champion King Booker per squalifica a causa dell'intervento di Queen Sharmell e, in questo modo, Booker rimase il campione del mondo. A No Mercy, King Booker mantenne ancora il World Heavyweight Championship sconfiggendo Batista, Bobby Lashley e Finlay in un Fatal 4-Way match. Dopo che Booker difese il titolo contro John Cena e Big Show in un Triple Threat match a Cyber Sunday, il General Manager di \"SmackDown\" Theodore Long annunci\u00f2 un Last Chance match tra Booker e Batista per il World Heavyweight Championship per Survivor Series; se Batista perder\u00e0 non avr\u00e0 pi\u00f9 l'opportunit\u00e0 di riconquistare il World Heavyweight Championship. Inoltre se in tale match King Booker perder\u00e0 per count-out o squalifica, verr\u00e0 privato del titolo.\nDopo aver perso contro il World Heavyweight Champion King Booker in un Triple Threat match, che includeva anche l'ECW World Champion Big Show, a Cyber Sunday per decretare il campione supremo della WWE, il WWE Champion John Cena inizi\u00f2 una faida con Umaga. Nella puntata di \"Raw\" del 13 novembre Cena e Umaga si affrontarono, ma l'incontro termin\u00f2 in no-contest in seguito all'interferenza di Big Show, il quale attacc\u00f2 Cena. Ci\u00f2 port\u00f2 Cena e Show a scontrarsi in un 5-on-5 Survivor Series match per Survivor Series. Dato che, la settimana successiva a Survivor Series, Big Show avrebbe dovuto difendere l'ECW World Championship all'interno dell'Extreme Elimination Chamber match a December to Dismember, ognuno dei due team aveva al suo interno due o pi\u00f9 atleti dei sei che avrebbero appunto preso parte all'Elimination Chamber match del roster della \"ECW\". Sabu, Rob Van Dam, Bobby Lashley e Kane entrarono a far parte del \"Team Cena\"; mentre Test, Umaga, Finlay e Montel Vontavious Porter del \"Team Big Show\".\nA Cyber Sunday, i Rated-RKO (Edge e Randy Orton) sconfissero la D-Generation X (Triple H e Shawn Michaels) in un Tag Team match con Eric Bischoff come arbitro speciale. In vista di Survivor Series i quattro decisero di sfidarsi in un 5-on-5 Survivor Series match all'omonimo evento; CM Punk, l'Intercontinental Champion Jeff Hardy e Matt Hardy entrarono a far parte del \"Team DX\" di HHH e HBK, mentre il Cruiserweight Champion Gregory Helms, Johnny Nitro e Mike Knox si schierarono con Edge e Orton nel \"Team Rated-RKO\".\nA No Mercy, Mr. Kennedy sconfisse The Undertaker per squalifica. Nella puntata di \"SmackDown!\" del 10 ottobre, per\u00f2, Kennedy perse il WWE United States Championship contro Chris Benoit a causa della distrazione di The Undertaker. Nella puntata di \"SmackDown!\" del 10 novembre, Kennedy sfid\u00f2 nuovamente The Undertaker per Survivor Series vantandosi di averlo gi\u00e0 sconfitto in precedenza. In seguito, tale incontro venne trasformato in un First Blood match.\nEvento.\nPrima della messa in onda dell'evento, Carlito sconfisse Charlie Haas in un dark match dopo l'esecuzione del \"Backstabber\".\nMatch preliminari.\nL'evento si apr\u00ec con il 4-on-4 Traditional Survivor Series Elimination match tra il Team WWE Legends (Ric Flair, Dusty Rhodes, Sgt. Slaughter e Ron Simmons) e la Spirit Squad (Johnny, Kenny, Mikey e Nicky). Durante le fasi iniziali dell'incontro, Simmons si port\u00f2 in vantaggio nei confronti di Mikey dopo l'esecuzione di una \"powerslam\". Gli altri membri della Spirit Squad distrassero poi Simmons il quale, trovandosi fuori dal ring, venne eliminato per count-out. Successivamente Slaughter applic\u00f2 la \"Cobra Clutch\" su Nicky; tuttavia i compagni di quest'ultimo interferirono per liberarlo dalla presa. Pochi istanti dopo, Johnny esegu\u00ec uno \"spinning heel kick\" su Slaughter, che venne cos\u00ec eliminato da Nicky tramite schienamento. Subito dopo, Rhodes colp\u00ec Nicky con il \"Bionic Elbow\" e lo schien\u00f2, eliminandolo dalla contesa. In seguito Rhodes tent\u00f2 il \"Bionic Elbow\" anche su Kenny, ma questi schiv\u00f2 la manovra per poi schienare ed eliminare lo stesso Rhodes con un \"roll-up\". Dopo pochi secondi, Flair sorprese Mikey con un \"inside cradle\" per eliminarlo dall'incontro. Nel finale, dopo aver eliminato Kenny con un altro \"inside cradle\", Flair applic\u00f2 la \"figure four leglock\" su Johnny per forzarlo alla sottomissione, vincendo cos\u00ec il match in favore della propria squadra.\nIl secondo match della serata fu quello valevole per lo United States Championship tra il campione Chris Benoit e lo sfidante Chavo Guerrero. Durante le fasi iniziali, Benoit controll\u00f2 la contesa arrivando poi ad applicare la \"Crippler Crossface\" su Chavo; tuttavia Vickie Guerrero (manager di Chavo) mise un piede di Chavo sulle corde del ring per liberarlo dalla presa. Successivamente Benoit esegu\u00ec il \"rolling german suplex\" su Chavo per poi tentare il \"diving headbutt\" che, per\u00f2, fall\u00ec a causa dell'intervento di Vickie. Approfittando di ci\u00f2, Chavo esegu\u00ec un \"vertical suplex\" su Benoit per poi colpirlo con la \"Frog Splash\"; tuttavia il campione si liber\u00f2 dallo schienamento dopo un conto di due. In seguito Benoit tent\u00f2 la \"Sharpshooter\", per\u00f2 Chavo svent\u00f2 il tutto spingendo via lo stesso Benoit il quale, dopo essere stato spinto, colp\u00ec accidentalmente Vickie sull'apron ring. Dopodich\u00e9 Chavo tent\u00f2 di schienare Benoit con un \"roll-up\", ma questi rovesci\u00f2 il tentativo nella \"Crippler Crossface\" per forzare lo stesso Chavo alla sottomissione, aggiudicandosi quindi il match e il mantenimento del titolo.\nIl match seguente fu quello valevole per il Women's Championship tra la campionessa Lita e la sfidante Mickie James. Durante le fasi iniziali del match, Lita domin\u00f2 la James colpendola con un \"russian legsweep\" ed un \"suplex\". Dopo che Lita fall\u00ec un \"flying crossbody\", la James inizi\u00f2 a portarsi in vantaggio eseguendo un \"fisherman suplex\" sulla campionessa. Successivamente Lita colp\u00ec Mickie con la \"Litacanrana\" e la schien\u00f2; tuttavia quest'ultima si liber\u00f2 dallo schienamento dopo un conteggio di due. Nel finale, dopo essere uscita da un tentativo di \"roll-up\", la James colp\u00ec Lita con una \"Tornado DDT\" per poi schienarla, vincendo cos\u00ec l'incontro per conquistare il titolo. Dopo aver perso l'ultimo incontro della sua carriera, Lita venne derisa ed umiliata dai Cryme Tyme (JTG e Shad Gaspard).\nIl quarto incontro dell'evento vide il Team DX (Triple H, Shawn Michaels, CM Punk, Intercontinental Champion Jeff Hardy e Matt Hardy) affrontare il Team Rated-RKO (Edge, Randy Orton, Cruiserweight Champion Gregory Helms, Johnny Nitro e Mike Knox) in un 5-on-5 Traditional Survivor Series Elimination match. Durante le fasi iniziali dell'incontro, Kelly Kelly (manager di Knox) distrasse lo stesso Knox, permettendo cos\u00ec a Michaels di colpirlo con la \"Sweet Chin Music\". Michaels schien\u00f2 quindi Knox per eliminarlo dalla contesa. Successivamente Punk applic\u00f2 l\"'Anaconda Vice\" su Nitro per forzarlo alla sottomissione ed eliminarlo dal match. In seguito Orton esegu\u00ec una \"RKO\" su Punk e lo schien\u00f2; tuttavia Michaels interruppe il conteggio per salvare il suo compagno di squadra dall'eliminazione. Dopo attimi di confusione, Helms sub\u00ec una \"spinebuster\" da parte di Triple H (entrambi erano diventati nel frattempo gli uomini legali) il quale, pochi istanti dopo, diede il cambio a Matt che colp\u00ec lo stesso Helms con la \"Twist of Fate\". Dopo essere stato colpito anche dalla \"Swanton Bomb\" di Jeff, Helms venne schienato ed eliminato da Matt. Rimasti da soli contro tutti i cinque avversari, Edge e Orton tentarono di scappare tra il pubblico, ma i fratelli Hardy e Punk glielo impedirono rigettandoli all'interno del ring. Michaels colp\u00ec dunque Edge con la \"Sweet Chin Music\" e lo schien\u00f2 per eliminarlo dal match. Nel finale, dopo essere stato colpito dalla \"Sweet Chin Music\" di Michaels, Orton sub\u00ec anche il \"Pedigree\" di Triple H con quest'ultimo che lo schien\u00f2 poi per vincere l'incontro. Il Team DX s'impose quindi sul team avversario senza perdere alcun componente della propria squadra.\nMatch principali.\nNell'incontro successivo Mr. Kennedy e The Undertaker si affrontarono in un First Blood match. Durante le fasi iniziali dell'incontro, The Undertaker domin\u00f2 letteralmente Kennedy lanciandolo per due volte contro un tavolo dei commentatori e contro dei gradoni d'acciaio. Dopo aver colpito un tenditore delle corde esposto, Kennedy inizi\u00f2 a sanguinare dalla bocca, ma l'arbitro non se ne accorse poich\u00e9 questi si rifugi\u00f2 all'esterno del ring. Montel Vontavious Porter (MVP) si present\u00f2 quindi a bordo ring con un asciugamano tra le mani, che diede a Kennedy per permettergli di pulirsi le tracce di sangue che aveva sul viso. Dopo essersi pulito la bocca, Kennedy torn\u00f2 sul quadrato per poi lanciare The Undertaker contro il tenditore delle corde esposto. Dopodich\u00e9 MVP colp\u00ec The Undertaker al volto con una sedia, aprendogli una vistosa ferita alla fronte. Dopo essersi accorto del sanguinamento di The Undertaker, l'arbitro chiam\u00f2 la fine del match dando la vittoria a Kennedy. Al termine del match, un furente The Undertaker colp\u00ec Kennedy con una violentissima sediata al volto per poi eseguire su di lui il \"Tombstone Piledriver\", vendicandosi della sconfitta subita.\nIl sesto incontro della serata vide il Team Cena (WWE Champion John Cena, Bobby Lashley, Kane, Rob Van Dam e Sabu) contrapposto al Team Big Show (ECW World Champion Big Show, Finlay, Montel Vontavious Porter, Test e Umaga) in un 5-on-5 Traditional Survivor Series Elimination match. Durante le fasi iniziali dell'incontro, Umaga colp\u00ec Van Dam, Cena e Sabu con un monitor televisivo, venendo cos\u00ec eliminato per squalifica. Dopo che Kane colp\u00ec MVP con la \"Chokeslam\", Van Dam esegu\u00ec la \"Five Star Frog Splash\" sullo stesso MVP per poi schienarlo ed eliminarlo dalla contesa. Subito dopo, Test colp\u00ec Van Dam con un violento \"running big boot\" e lo schien\u00f2 per eliminarlo. Dopo essere stato colpito da Lashley, Test sub\u00ec una Tornado DDT di Sabu, con quest'ultimo che poi lo schien\u00f2 per eliminarlo dal match. Pochi istanti dopo, Big Show esegu\u00ec la \"Showstopper\" su Sabu per poi schienarlo ed eliminarlo. In seguito, sfruttando l'interferenza del Little Bastard (alleato di Finlay), Finlay colp\u00ec Kane con il suo shillelagh, consentendo cos\u00ec a Big Show di eseguire la \"Showstopper\" sullo stesso Kane per poi schienarlo ed eliminarlo dall'incontro. Dopo attimi di confusione, Lashley colp\u00ec Finlay con la \"Spear\" e lo elimin\u00f2. Dopo essere stato colpito da una doppia DDT e da un doppio suplex, Big Show sub\u00ec il \"Five Knuckle Shuffle\" di Cena. Nel finale, Cena esegu\u00ec la \"F-U\" su Big Show e lo schien\u00f2 per vincere il match in favore del proprio team.\nIl main event fu il Last Chance match valevole per il World Heavyweight Championship tra il campione King Booker e lo sfidante Batista. Durante la fasi iniziali del match, Batista si port\u00f2 in vantaggio nei confronti di Booker dopo l'esecuzione di una \"sidewalk slam\" e di una \"Jackhammer\". Successivamente Booker reag\u00ec e colp\u00ec Batista con uno \"spinning heel kick\" per poi lanciarlo contro dei gradoni d'acciaio. Dopo aver eseguito un \"flying shoulderblock\" dalla terza corda, Batista colp\u00ec Booker con una \"spinebuster\" e lo schien\u00f2; tuttavia questi si liber\u00f2 dallo schienamento dopo un conto di due. Booker esegu\u00ec poi la \"Book-End\" su Batista, ma ottenne solo un conteggio di due. In seguito Booker tent\u00f2 lo \"Scissor Kick\", ma Batista schiv\u00f2 la manovra colpendo lo stesso Booker con la \"Batista Bomb\" per poi schienarlo; tuttavia il campione usc\u00ec dallo schienamento dopo aver toccato le corde del ring. Queen Sharmell (manager di Booker) pass\u00f2 poi a Booker il World Heavyweight Championship per causare una distrazione all'arbitro, per\u00f2 Batista se ne accorse e tent\u00f2 la \"Batista Bomb\" sulla stessa Sharmell. Dopo che Batista lasci\u00f2 andare Sharmell, l'arbitro si distrasse e Booker prov\u00f2 a colpire il suo avversario con il titolo; tuttavia Batista svent\u00f2 il tentativo per poi colpire Booker al volto proprio con il titolo di questi. Batista schien\u00f2 poi Booker per vincere il match e conquistare il World Heavyweight Championship.\nRisultati.\nSurvivor series elimination match.\nMaggior numero di eliminazioni: Ric Flair (3)\nMaggior numero di eliminazioni: Shawn Michaels (2)\nMaggior numero di eliminazioni: Big Show (2)"}
{"id": "2403245", "revid": "24429768", "url": "https://it.wikipedia.org/wiki?curid=2403245", "title": "Neopsephotus", "text": ""}
{"id": "2403246", "revid": "977683", "url": "https://it.wikipedia.org/wiki?curid=2403246", "title": "Psittacus", "text": "Psittacus \u00e8 un genere di pappagalli cenerini africani della sottofamiglia Psittacinae, che contiene due specie: il pappagallo cenerino (\"Psittacus erithacus\") e il pappagallo di Timneh (\"Psittacus timneh\").\nPer molti anni il pappagallo cenerino e il pappagallo di Timneh sono stati classificati come sottospecie; il primo come nominale, il secondo come \"P. e. timneh\". Tuttavia, nel 2012 i taxa sono stati riconosciuti come specie separate da BirdLife International sulla base di differenze genetiche, morfologiche, del piumaggio e vocali.\nQuesti pappagalli sono originari della foresta pluviale dell'Africa occidentale e centrale. Sono tra gli uccelli pi\u00f9 intelligenti al mondo, e si nutrono principalmente di noci di palma, semi, frutti e materiale frondoso, ma sono stati osservati anche mangiare insetti e lumache. La loro inclinazione e capacit\u00e0 di imitare il linguaggio umano e altri suoni li ha resi animali domestici molto popolari."}
{"id": "2403249", "revid": "181699", "url": "https://it.wikipedia.org/wiki?curid=2403249", "title": "Picena", "text": ""}
{"id": "2403252", "revid": "136801", "url": "https://it.wikipedia.org/wiki?curid=2403252", "title": "Medibank International Sydney 2009 - Singolare maschile", "text": ""}
{"id": "2403254", "revid": "136801", "url": "https://it.wikipedia.org/wiki?curid=2403254", "title": "Medibank International Sydney 2009 - Singolare femminile", "text": ""}
{"id": "2403256", "revid": "136801", "url": "https://it.wikipedia.org/wiki?curid=2403256", "title": "Medibank International Sydney 2009 - Doppio maschile", "text": ""}
{"id": "2403267", "revid": "729019", "url": "https://it.wikipedia.org/wiki?curid=2403267", "title": "Valmet L-70 Vinka", "text": "Il Valmet L-70 Vinka \u00e8 un monomotore biposto da addestramento ad ala bassa sviluppato dall'azienda aeronautica finlandese Valmet negli anni settanta.\nCaratterizzato dalla cabina di pilotaggio a due posti affiancati, il Vinka venne adottato dalla Suomen ilmavoimat, l'aeronautica militare finlandese, ed utilizzato nelle proprie scuole di volo nel ruolo di addestratore basico per la formazione dei nuovi piloti.\nStoria del progetto.\nIl progetto del trainer finlandese nacque nel 1970 col nome di Leko-70, in risposta ad una specifica della Suomen ilmavoimat in cui era richiesto un nuovo aereo leggero che sostituisse il Saab 91 Safir nel ruolo dell'addestramento basico. La Valmet present\u00f2 un monoplano ad ala bassa con carrello triciclo fisso a 2 posti affiancati sotto un grande tettuccio scorrevole all'indietro, con la predisposizione fino a 300 kg di armamento leggero in 4 attacchi subalari..\nIl primo prototipo effettu\u00f2 il primo volo il 1\u00ba luglio 1975, e subito dopo il nome fu cambiato in L-70 Miltrainer; l'aviazione militare finlandese ne ordin\u00f2 30 esemplari, consegnati fra il 1980 e il 1982; l'aeroplano fu rinominato L-70 Vinka.\nLa Valmet propose anche una versione del Vinka con un motore turboelica nota come L-80TP, caratterizzata da una carlinga di dimensioni leggermente aumentate, capace di accogliere 4 persone di equipaggio e con carrello retrattile. Da quest'ultimo modello in seguito \u00e8 stato sviluppato l'L-90TP Redigo."}
{"id": "2403270", "revid": "1005847", "url": "https://it.wikipedia.org/wiki?curid=2403270", "title": "Elezioni politiche in Italia del 1861", "text": "Le elezioni politiche in Italia del 1861 si svolsero il 27 gennaio (1\u00ba turno) e il 3 febbraio (ballottaggi) 1861. Si svolsero prima della proclamazione del Regno d'Italia, avvenuta il 17 marzo 1861.\nLe prime elezioni del Regno d'Italia furono vinte dalla Destra storica.\nSistema di voto.\nLe elezioni del 1861 si svolsero sulla base della legge elettorale dello stesso anno, che riconosceva il diritto di voto agli uomini di et\u00e0 superiore a 25 anni, alfabeti e che pagassero un certo ammontare di tasse (40 lire l'anno, salvo eccezioni per residenti in determinati territori o per categorie professionali). Il sistema elettorale era un classico maggioritario a doppio turno con collegi uninominali (443 collegi): risultavano eletti al primo turno i candidati che riportavano pi\u00f9 del 50% dei voti e voti pari ad almeno un terzo degli aventi diritto al voto, altrimenti si teneva il ballottaggio. Gli aventi diritto al voto erano 418.696 persone su circa 22 milioni di abitanti.\nCollegi elettorali.\nOgni collegio elegge un solo deputato. Il numero dei deputati per tutto il Regno \u00e8 di 443, distribuiti nelle seguenti 59 provincie:\nRisultati.\nI dati dell'epoca.\nLe uniche indicazioni sull'appartenenza politica dei deputati riportate dalla stampa dell'epoca sono parziali.\nIl 13 luglio 1861 la rivista \"Il fischietto\" pubblic\u00f2 un prospetto della Camera dei Deputati, indicando l'appartenenza politica di 364 parlamentari.\nAnalisi attuali.\nAnalisi delle votazioni indicano risultati contrastanti in relazione ai voti riportati dalle fazioni politiche."}
{"id": "2403279", "revid": "1543377", "url": "https://it.wikipedia.org/wiki?curid=2403279", "title": "Pannonia Valeria", "text": "La Pannonia Valeria o semplicemente Valeria era una provincia romana, creata nel 298 dall'imperatore Diocleziano con la divisione della Pannonia inferiore in due province, la Valeria e la Pannonia secunda. Prese il nome da Galeria Valeria, figlia di Diocleziano e moglie di Galerio.\nLa Valeria aveva come capitale Sopianae, la moderna P\u00e9cs (Ungheria), e si estendeva lungo il corso del Danubio da Altinum (moderna Moh\u00e1cs, Ungheria) a Brigetio (moderna Sz\u0151ny). Era posta sotto un \"praeses\", con sede a Sopianae, e un \"dux\", con sede ad Aquincum, dove era anche stanziata la Legio II \"Adiutrix\".\nNel V secolo la Pannonia fu ceduta dall'imperatore Teodosio II agli Unni."}
{"id": "2403285", "revid": "24430250", "url": "https://it.wikipedia.org/wiki?curid=2403285", "title": "Valeria ripensis", "text": ""}
{"id": "2403293", "revid": "124562327", "url": "https://it.wikipedia.org/wiki?curid=2403293", "title": "USS Pensacola (CA-24)", "text": "Lo USS \"Pensacola\" (codice e numero d'identificazione CA-24) \u00e8 stato un incrociatore pesante appartenente alla United States Navy, prima ed eponima unit\u00e0 della stessa classe e cos\u00ec nominato dall'omonima citt\u00e0 in Florida. Impostato e varato come incrociatore leggero (CL-24), fu riclassificato pesante nel luglio 1931 in relazione alle nuove categorizzazioni decise dal trattato navale di Londra.\nNegli anni trenta oper\u00f2 dapprima lungo la costa orientale statunitense, quindi da San Diego, California sulla costa occidentale; dal 1939 fu di stanza a Pearl Harbor con il resto della 4\u00aa Divisione incrociatori cui apparteneva. Assente durante l'improvviso attacco giapponese alla base avvenuto il 7 dicembre 1941, il \"Pensacola\" (ora parte della 5\u00aa Divisione incrociatori) scort\u00f2 le portaerei e nei primi rapidi raid statunitensi sulle isole Marshall, Wake e Nuova Guinea (gennaio-marzo 1942), quindi partecip\u00f2, sempre nel ruolo di protezione, alla cruciale battaglia delle Midway all'inizio di giugno. Prese parte alla difficile campagna di Guadalcanal a copertura della flotta di portaerei del contrammiraglio Frank Fletcher nel corso delle feroci battaglie aeronavali per il possesso dell'isola. Nella notte del 30 novembre 1942 intercett\u00f2 con altri incrociatori e cacciatorpediniere una forza navale leggera giapponese, che tuttavia inflisse gravissimi danni e perdite alla squadra avversaria: il \"Pensacola\" fu colpito da un siluro che provoc\u00f2 estese devastazioni, costringendolo a un anno di immobilit\u00e0 nei cantieri di Espiritu Santo e Pearl Harbor.\nTra il novembre 1943 e l'aprile 1944 torn\u00f2 in azione di scorta alla forza di portaerei veloci della marina, dando inoltre il proprio sostegno alle truppe sbarcate sull'atollo Kwajalein. In estate oper\u00f2 invece nel teatro settentrionale del fronte del Pacifico, quindi alla fine di ottobre fu coinvolto con la Terza Flotta nella battaglia del Golfo di Leyte. Nel 1945 il \"Pensacola\" conobbe un'intensa attivit\u00e0 nelle squadre da bombardamento che martellarono Iwo Jima e Okinawa sia prima, sia durante gli assalti anfibi e i feroci scontri a terra, venendo danneggiato dalle batterie costiere. Dopo la fine della seconda guerra mondiale il 15 agosto 1945, il \"Pensacola\" riport\u00f2 in patria gruppi di personale smobilitato; a luglio 1946 si trovava tra le navi bersaglio dell'operazione Crossroads, il test nucleare sull'atollo di Bikini, cui sopravvisse. Fu infine affondato il 10 novembre.\nCaratteristiche.\nIl \"Pensacola\" era capoclasse della classe Pensacola di incrociatori pesanti, che contava una sola altra unit\u00e0, lo . La classe fu progettata tenendo conto i limiti imposti dal trattato navale di Washington del febbraio 1922 (dislocamento massimo tonnellate). Il \"Pensacola\" presentava una lunghezza fuori tutto di 178,52 metri, una larghezza massima di 19,89 metri, un pescaggio massimo 5,94 metri. Il dislocamento a vuoto, grazie alla rinuncia a pesanti corazzature, era di tonnellate e la stazza lorda arrivava a tonnellate. L'equipaggio era composto da 631 tra ufficiali e marinai.\nL'apparato propulsore era formato da otto caldaie White-Forster, quattro turbine a ingranaggi a vapore Parsons e quattro alberi motore, forniva una potenza di shp e la velocit\u00e0 massima era pari a 32,5 nodi (62\u00a0km/h). (autonomia: miglia a 15 nodi). A mezzanave si trovavano due catapulte e quattro idrovolanti.\nL'armamento primario consisteva in cannoni da 203\u00a0mm Mark 9 lunghi 55 calibri (L/55), distribuiti in due torrette trinate e due binate a prua e poppa; era completato da due impianti trinati di tubi lanciasiluri da 533\u00a0mm, fissati sul primo ponte in corrispondenza del fumaiolo prodiero. La difesa antiaerea a lungo raggio era garantita da una batteria di quattro cannoni da 127\u00a0mm L/25 su affusto singolo, quella a breve raggio da otto mitragliatrici pesanti Browning M2 da 12,7\u00a0mm. La dotazione antiaerea fu incrementata nel 1935, 1941, 1942 e 1945 con l'aggiunta di impianti singoli di cannoni Oerlikon da 20\u00a0mm L/70 e quadrinati di cannoni Bofors da 40\u00a0mm L/56.\nLa corazzatura aveva il seguente schema: la cintura variava tra i 76\u00a0mm (sale macchine) e i 100\u00a0mm (magazzini di munizioni prodieri); il ponte di coperta era spesso tra i 25\u00a0mm e i 44\u00a0mm (sopra i magazzini); le torrette presentavano corazzature spesse da un massimo di 64\u00a0mm a 19\u00a0mm; le barbette pure erano da 19\u00a0mm. La torre di comando disponeva di corazzature da 32\u00a0mm.\nServizio operativo.\nCostruzione.\nIl \"Pensacola\" fu impostato come incrociatore leggero nei cantieri di New York il 27 ottobre 1926, varato il 25 maggio 1929 e infine completato il 6 febbraio 1930, data alla quale entr\u00f2 in servizio. Il comando fu assunto dal capitano di vascello Alfred Graham Howe e la nave ricevette il codice di chiamata radio in alfabeto fonetico \"November-India-Juliet-Sierra\".\nAnni trenta.\nDa marzo a giugno il \"Pensacola\" esegu\u00ec la crociera di collaudo e messa a punto, che lo port\u00f2 a toccare i porti del Cile e del Per\u00f9; subito dopo fu integrato nella 4\u00aa Divisione incrociatori. Il 1\u00ba luglio 1931, a seguito della stipula del trattato navale di Londra, fu riclassificato incrociatore pesante a causa dell'armamento su cannoni da 203\u00a0mm; il 28 dicembre il comando pass\u00f2 al capitano di vascello David Worth Bagley. Oper\u00f2 dunque al largo della costa orientale degli Stati Uniti e nelle acque dei Caraibi fino all'inizio del 1935. In questo periodo il comando dell'incrociatore era passato al capitano di vascello Herbert Halan Michael (dal 10 giugno 1933).\nNel gennaio 1935 il \"Pensacola\" e il resto della 4\u00aa Divisione furono trasferiti alla Flotta del Pacifico e basati nel porto di San Diego, California. L'incrociatore serv\u00ec sulla costa occidentale fino all'ottobre 1939, quando fu stanziato a Pearl Harbor, in pieno Oceano Pacifico. Nel corso degli anni 1935-1939 il comando fu tenuto dai seguenti ufficiali: capitano di vascello Russell Sydnor Crenshaw (12 aprile 1935-16 giugno 1936), capitano di vascello George Hall Bowdey (16 giugno 1936-6 dicembre 1937), capitano di vascello Andrew Daniel Denney (6 dicembre 1937). Questi mantenne il posto fino al 12 dicembre 1939, quando lo sostitu\u00ec il capitano di vascello Norman Scott.\nLa seconda guerra mondiale.\n1941-1942.\nNel gennaio 1941 il \"Pensacola\" fu riassegnato alla 5\u00aa Divisione incrociatori. Il 29 novembre salp\u00f2 da Pearl Harbor per scortare un convoglio navale diretto a Manila nelle Filippine, noto come \"Convoglio Pensacola\". Nel corso della navigazione si verific\u00f2 l'attacco di Pearl Harbor e poco dopo ebbe inizio l'invasione nipponica dell'arcipelago; il convoglio fu perci\u00f2 dirottato in Australia e il 7 gennaio 1942 raggiunse Brisbane. Il \"Pensacola\", che aveva ricevuto comunicazione a dicembre di essere nave ammiraglia della 5\u00aa Divisione, fece ritorno a Pearl Harbor senza incidenti: qui il capitano Scott pass\u00f2 il comando al capitano di vascello Frank Loper Lowe.\nIl 5 febbraio part\u00ec per giungere nelle acque delle Samoa e pattugliarle per prevenire possibili incursioni giapponesi. Il 17 febbraio, visto che l'area era calma, fu aggregato alla Task force 11 costituita attorno la portaerei e al comando del viceammiraglio Wilson Brown: la formazione tent\u00f2 un attacco a Rabaul ma fu avvistata e attaccata da diciotto bombardieri nipponici, quindi Wilson si un\u00ec nel Mar dei Coralli alla Task force 17 raggruppata attorno la portaerei e agli ordini del contrammiraglio Frank Fletcher e il 10 marzo esegu\u00ec un'incursione congiunta sulle navi giapponesi nel Golfo di Huon, in Nuova Guinea. Le due Task force ripiegarono su Noum\u00e9a dove fecero rifornimento; il \"Pensacola\" pass\u00f2 alla TF 17 che per il resto del mese rimase nel Pacifico meridionale, quindi fece ritorno a Pearl Harbor il 21 aprile. Il \"Pensacola\" fu riassegnato alla 6\u00aa Divisione incrociatori al comando del contrammiraglio Thomas Kinkaid (, , , , ), parte della Task force 16 del contrammiraglio Raymond Spruance che era centrata sulle due portaerei e . La TF 16 partecip\u00f2 attivamente alla decisiva battaglia delle Midway tra il 4 e il 6 giugno 1942; il \"Pensacola\" in particolare fu distaccato nella mattinata del 4 giugno per incrementare la barriera contraerea a difesa della \"Yorktown\", gravemente colpita dai velivoli giapponesi e infine affondata dal sommergibile \"I-168\". L'incrociatore rivendic\u00f2 quattro abbattimenti. Dopo l'eccezionale vittoria, alla fine del mese caric\u00f2 a bordo parte dei uomini componenti il 22\u00ba Gruppo aereo del Corpo dei Marine e li trasport\u00f2 su Midway, poi a luglio si un\u00ec alla scorta delle portaerei \"Enterprise\", e che dovevano fornire il necessario supporto aereo per l'attacco all'isola di Guadalcanal, nelle Salomone meridionali (7 agosto). I combattimenti per il controllo di quest'area si trascinarono e tra la fine di agosto e la met\u00e0 di settembre 1942 i sommergibili giapponesi riuscirono a colpire la \"Saratoga\" e affondare la \"Wasp\".\nNel mese di ottobre il \"Pensacola\" torn\u00f2 alla 5\u00aa Divisione incrociatori, a quella data comandata dal contrammiraglio Howard Good e riunente il \"Northampton\" e i due incrociatori leggeri e . La divisione fu posta alle dipendenze della Task force 17 (contrammiraglio George Murray) per proteggere la portaerei \"Hornet\". Il 26 ottobre la TF 17 con la Task force 16 e la Task force 64 fu coinvolta nella battaglia delle isole Santa Cruz, cruento scontro aeronavale nel quale i piloti imbarcati giapponesi furono in grado di colare a picco la \"Hornet\" nonostante il fitto fuoco di sbarramento. Finita la battaglia, il \"Pensacola\" trasse in salvo 188 naufraghi e li port\u00f2 a Noum\u00e9a, quindi torn\u00f2 nel teatro d'operazioni e fu aggregato alla scorta della portaerei \"Enterprise\": non ebbe dunque parte nella dura battaglia navale di Guadalcanal tra il 13 e il 15 novembre, conclusasi con una pesante sconfitta strategica giapponese.\nDal 24 al 28 novembre la ricognizione aerea e membri del servizio d'osservazione costiero registrarono un aumento dell'attivit\u00e0 navale giapponese nelle isole Shortland, che poteva attestare solo l'organizzazione di una missione di rifornimento notturna per la guarnigione di Guadalcanal. Fu dunque mobilitata la Task force 67 del contrammiraglio Carleton Wright, che contava oltre al \"Pensacola\" il \"Minneapolis\" (ammiraglia), il \"New Orleans\", il \"Northampton\", l' e i cacciatorpediniere , , , , e . Il 27 novembre otto cacciatorpediniere giapponesi partirono da Rabaul e la mattina del 30 furono localizzati; la TF 67 salp\u00f2 da Espiritu Santo (Nuove Ebridi) e giunse a gran velocit\u00e0 sulla costa settentrionale di Guadalcanal da est. Il contrammiraglio Wright dispose le navi in linea di fila con quattro cacciatorpediniere avanti, seguiti dal \"Minneapolis\", \"New Orleans\", \"Pensacola\", \"Honolulu\", \"Northampton\" e quindi gli ultimi due cacciatorpediniere e alle 23:20 attacc\u00f2 le navi giapponesi nei pressi del promontorio Tassafaronga; i cacciatorpediniere nipponici furono colti di sorpresa ma reagirono con rapidit\u00e0, abbandonando la missione di rifornimento e lanciando uno sciame di siluri per poi ripiegare. Il \"Minneapolis\" fu colpito e le navi che seguivano virarono per la maggior parte a sinistra, esponendosi agli ordigni avversari. Alle 23:39 il \"Pensacola\" in manovra si trov\u00f2 sulla traiettoria di un siluro: l'ordigno colp\u00ec sul lato di babordo a circa 1,80 metri sotto la linea di galleggiamento, in corrispondenza della paratia 103. L'esplosione squarci\u00f2 lo scafo dalla paratia 93 alla 108, devast\u00f2 tutti i ponti nella zona d'impatto e alcuni serbatoi furono aperti, s\u00ec che l'olio combustibile, nebulizzato dall'onda d'urto, ricadde sull'intera sovrastruttura poppiera e s'incendi\u00f2 immediatamente, incenerendo i circuiti elettrici di entrambe le torri che non poterono pi\u00f9 brandeggiare; inoltre lo scoppio disass\u00f2 entrambi gli alberi motore di babordo, che cessarono di funzionare. In totale un tratto di circa 146 metri della murata di sinistra accus\u00f2 danni gravi e le vibrazioni della detonazione si propagarono nello scafo, deformando le paratie 11 e 15 su ambo i lati della prua. L'acqua allag\u00f2 rapidamente i serbatoi, i magazzini e la sala macchine di poppa e la nave accus\u00f2 uno sbandamento di 13\u00b0, corretto pompando fuoribordo acqua e combustibile. Alle 23:49 i proiettili da 20\u00a0mm per i cannoni contraerei iniziarono a esplodere uno dopo l'altro, seguiti dalle granate da 203\u00a0mm a partire dalle 01:45 circa (circa 150 in totale nell'arco di diverse ore). Altre devastazioni furono cos\u00ec arrecate alle barbette delle torri e al ponte sottostante. Avvolto dalle fiamme, il \"Pensacola\" riusc\u00ec comunque a mantenere una velocit\u00e0 di 7-8 nodi con il solo albero motore di dritta esterno, poich\u00e9 quello interno aveva smesso di funzionare quando la sala macchine di poppa era stata del tutto sommersa. Con il timone mantenuto tra i 5\u00b0 e 10\u00b0 fu in grado di dirigere su Tulagi, entrando nel piccolo porto alle ore 03:45 del 1\u00ba dicembre. Qui le squadre antincendio della nave, coadiuvate da quelle mandate da terra, lottarono con gli incendi per quasi dodici ore, salvando in ultimo l'incrociatore. Esse si dedicarono dunque a raffreddare i ponti e i locali interni, per impedire che i vapori dell'olio combustibile potessero nuovamente prendere fuoco.\n1943.\nA Tulagi fu infine operata qualche riparazione e, sempre con una sola elica funzionante, il \"Pensacola\" part\u00ec per Espiritu Santo, dove rimase dal 7 dicembre 1942 al 7 gennaio 1943 venendo sottoposto a riparazioni pi\u00f9 estese. Salp\u00f2 nuovamente e fece rotta su Pearl Harbor, raggiunta il 27 gennaio. Nella grande base statunitense fu eseguita una vasta e approfondita ricostruzione della nave assieme ad alcune alterazioni del progetto originale. Il processo ebbe termine negli ultimi giorni di ottobre 1943.\nDurante il raddobbo il 4 marzo il capitano Lowe, spossato, lasci\u00f2 il comando del \"Pensacola\", che rimase vacante sino al 19 maggio quando subentr\u00f2 il capitano di vascello Allen Prather Mullinix. Questi fu poi sostituito dal pari grado Randall Euesta Dees il 12 giugno 1943. Tornato operativo, il \"Pensacola\" prese il mare l'8 novembre come parte della Quinta Flotta del viceammiraglio Spruance, diretta sull'arcipelago delle Gilbert per occupare l'atollo di Tarawa. Il 19 novembre la flotta statunitense diede inizio a un giorno di continuo bombardamento aeronavale su un'isola in particolare dell'atollo (Betio), dove erano concentrate le difese giapponesi: il \"Pensacola\" spar\u00f2 circa 600 proiettili. Il giorno successivo si svolse il sanguinoso sbarco e l'incrociatore rimase al largo con le forze di copertura attorno le portaerei; tuttavia un sommergibile nipponico silur\u00f2 la portaerei leggera , che il \"Pensacola\" accompagn\u00f2 a Funafuti nelle isole Ellice. Per il resto di novembre e tutto dicembre continu\u00f2 a proteggere le portaerei, impegnate in alcuni raid sulle Gilbert ma soprattutto a lanciare incursioni sulle isole Marshall in preparazione dell'assalto a questo arcipelago.\n1944.\nDopo i numerosi e distruttivi bombardamenti preliminari, la Task force 58 di portaerei d'attacco del viceammiraglio Marc Mitscher giunse nelle acque delle Marshall occidentali per procedere alla conquista degli atolli di Kwajalein, Majuro ed Eniwetok. Il \"Pensacola\" faceva parte della forza da bombardamento costiero e supporto ravvicinato, rovesciando tonnellate di granate sugli obiettivi segnalati dalle truppe sbarcate il 31 gennaio 1944 e il 1\u00ba febbraio; la campagna s'imbatt\u00e9 in una resistenza sostanzialmente modesta e quindi il 18 febbraio l'incrociatore pot\u00e9 lasciare l'area. Il mese successivo costitu\u00ec con numerose altre unit\u00e0 la scorta per un gruppo di portaerei della TF 58, che scort\u00f2 in una serie di incursioni sulle isole Caroline (30 marzo-1\u00ba aprile) dirette sulle installazioni giapponesi di Yap, Ulithi, Woleai e isole Palau. Il 25 aprile fu distaccato e destinato al teatro settentrionale del fronte del Pacifico; il 27 maggio, dopo rifornimento e revisione, giunse nelle isole Aleutine sottoposte al comando militare del viceammiraglio Fletcher. Il \"Pensacola\" partecip\u00f2 all'attacco alle isole Curili bombardando intensamente Matsuwa il 13 giugno e capo Kurabu Zaki (Paramushiro) il 26 giugno, quindi trascorse il mese di luglio eseguendo regolari pattugliamenti al largo dell'Alaska. Nel mese di agosto fece tappa a Pearl Harbor per un periodo di riposo.\nIl 29 settembre il \"Pensacola\" part\u00ec dalla base e fu aggregato a una squadra che attacc\u00f2 di sorpresa le isole di Wake (3 ottobre) e Marcus (9 ottobre), nel tentativo di sviare l'attenzione dei comandi giapponesi lontano dalle Filippine, che erano il prossimo obiettivo degli stati maggiori congiunti statunitensi su insistenza del generale Douglas MacArthur; il 16 ottobre si un\u00ec alle vaste forze navali riunite per la riconquista delle Filippine. Nel dettaglio venne integrato nel Task Group 38.1 del viceammiraglio John MacCain, centrato sulle portaerei , , , e protette da una forte scorta (incrociatori pesanti \"Salt Lake City\", , , leggeri \"San Diego\" e , quattordici cacciatorpediniere). Il 20 ottobre 1944 si svolse lo sbarco su Leyte e la Marina imperiale giapponese attiv\u00f2 il piano predisposto per una simile eventualit\u00e0, inviando tre distinte flotte per chiudere in una morsa le forze anfibie statunitensi: il \"Pensacola\" segu\u00ec il gruppo aeronavale formato d'urgenza dall'ammiraglio William Halsey che il 25 ottobre intercett\u00f2 e disperse la \"Flotta settentrionale\" nipponica (vale a dire la componente aeronavale della 1\u00aa Flotta mobile, prima riunita nella 3\u00aa Flotta), ma non intervenne direttamente.\nDopo la completa vittoria a Leyte, il \"Pensacola\" fece rotta a nord con una numerosa squadra e oper\u00f2 un bombardamento su Iwo Jima, nelle isole Ogasawara. Tornato a Ulithi, divenuta nel frattempo la principale base statunitense per le operazioni verso l'arcipelago giapponese, vi rimase per alcune settimane. Il 20 novembre l'equipaggio avvist\u00f2 la scia di un periscopio ma l'allarme non fu lanciato abbastanza tempestivamente, giacch\u00e9 il sommergibile tascabile nipponico penetrato in rada lanci\u00f2 i siluri e centr\u00f2 la petroliera di squadra \"Mississinewa\", che affond\u00f2. Da Ulithi il \"Pensacola\" oper\u00f2 contro Iwo Jima e cannoneggi\u00f2 l'isola l'8 dicembre (sparando nell'occasione oltre 500 granate con la batteria da 203\u00a0mm), il 24 e 27 dicembre.\n1945.\nIl 5 gennaio 1945 e il 27 gennaio il \"Pensacola\" ripet\u00e9 i bombardamenti preliminari all'assalto anfibio a Iwo Jima. Fu quindi aggregato alla Task force 54 del contrammiraglio Bertram Rogers, incaricata di fornire fuoco di supporto ravvicinato, la quale esegu\u00ec gli ultimi cannoneggiamenti pre-sbarco: il 16 febbraio s'accan\u00ec sull'area nord-orientale dell'isola. Il 17 febbraio la TF 54 fu accolta invece da un preciso e nutrito fuoco dalle postazioni mimetizzate dell'artiglieria nipponica e il \"Pensacola\" fu colpito sei volte, lamentando 17 morti e 119 feriti tra l'equipaggio. Mantenne ciononostante il proprio posto e continu\u00f2 ad appoggiare le divisioni marine dall'inizio della battaglia fino al 3 marzo, quando fece rotta per Ulithi dove pot\u00e9 rifornirsi ed essere riparato. Il 20 marzo lasci\u00f2 la base in vista dell'inizio della campagna per Okinawa, ultima isola fortificata da espugnare prima di poter attaccare direttamente il Giappone. La Quinta Flotta, del quale il \"Pensacola\" faceva parte, condusse pesanti e continui bombardamenti tra la fine di marzo e il 1\u00ba aprile, giorno dello sbarco. Il 27 marzo il \"Pensacola\" fu bersaglio di due siluri, che evit\u00f2 di misura (appena 6 metri), quindi sostenne con il proprio tiro le divisioni sbarcate fino al 15 aprile, giorno nel quale part\u00ec per la costa occidentale degli Stati Uniti; gett\u00f2 le ancore ai cantieri di Mare Island, dove fu sottoposto a una revisione completa. Qui il capitano di vascello Dees pass\u00f2 il comando al pari grado Willard John Suits.\nIl 3 agosto il \"Pensacola\" salp\u00f2 e giunse in Alaska: l'equipaggio ricevette allora la notizia che il 15 agosto l'Impero giapponese si era arreso agli Alleati, sancendo la fine del conflitto.\nUltimi anni e affondamento.\nAlla fine di agosto il \"Pensacola\" fu riassegnato alla 5\u00aa Divisione incrociatori, con la quale raggiunse l'8 settembre Ominato, sulla costa settentrionale di Honsh\u016b. Nel corso di novembre, nel quadro della gigantesca operazione Magic Carpet (il rimpatrio del personale militare smobilitato), accolse a bordo 200 soldati a Iwo Jima e li lasci\u00f2 in California il 3 dicembre; fece poi rotta sull'isola di Guam, caric\u00f2 700 uomini l'8 dicembre e riprese subito il mare, facendoli scendere a San Diego l'8 gennaio 1946. Nel mese di febbraio a Suits subentr\u00f2 il capitano di vascello Donald Ramsey, ultimo comandante del \"Pensacola\". Poco dopo l'incrociatore fu selezionato, assieme al gemello \"Salt lake City\" e numerose altre navi, per fungere da bersaglio nel test atomico programmato all'atollo di Bikini, nelle Marshall. Il 1\u00ba luglio un ordigno fu fatto detonare a una certa altezza dalla superficie e il 25 luglio un secondo scoppi\u00f2 sott'acqua, ma il \"Pensacola\" non affond\u00f2 sebbene avesse riportato danni. Rimorchiato nella laguna di Kwajalein, fu ufficialmente radiato dal servizio il 26 agosto e scelto per divenire un bersaglio durante un'esercitazione della flotta. Fu affondato il 10 novembre nel corso di pratiche di tiro di navi da guerra statunitensi.\nRiconoscimenti.\nL'incrociatore pesante \"Pensacola\" ricevette tredici Battle Star per il servizio reso durante il conflitto."}
{"id": "2403297", "revid": "1048993", "url": "https://it.wikipedia.org/wiki?curid=2403297", "title": "Rub\u00e9n Selm\u00e1n", "text": "\u00c8 morto nel 2020 all'et\u00e0 di 56 anni a seguito di un arresto cardiaco.\nCarriera.\nDurante la sua carriera i dirigenti del Colo-Colo si lamentarono con la Federazione calcistica cilena a causa del suo arbitraggio spesso sfavorevole al club, dopo che Jorge Valdivia dichiar\u00f2 che Selm\u00e1n lo aveva minacciato di espulsione durante una partita. Secondo la versione di Selm\u00e1n, Valdivia fu espulso per somma di ammonizioni, la prima per un fallo e la seconda per aver corso verso una telecamera.\nL'ultima partita diretta da Selm\u00e1n fu Colo-Colo-Palestino; nel corso del match ha espulso due giocatori e l'allenatore della squadra in trasferta.\nVantava anche la partecipazione ad un'edizione della Copa Am\u00e9rica (la massima manifestazione per nazioni del Sudamerica), nel 2004 in Per\u00f9.\nCollegamenti esterni.\nWeltFussball"}
{"id": "2403301", "revid": "1534511", "url": "https://it.wikipedia.org/wiki?curid=2403301", "title": "Martin Cooper", "text": "\u00c8 considerato il padre della telefonia mobile. Cooper \u00e8 il fondatore della ArrayComm, una societ\u00e0 che lavora sulla ricerca e la tecnologia dell'antenna smart per il miglioramento delle reti WIRELESS, ed \u00e8 stato direttore della societ\u00e0 di ricerca e sviluppo Motorola. Ha ricevuto la laurea in ingegneria elettronica nel 1950 e il master's degree nel 1957, entrambi dall'Illinois Institute of Technology. Nel 1995, Cooper ha ricevuto la \"Wharton Business Transformation INFOSYS Award\" per le sue innovazioni tecnologiche nel campo della comunicazione. Cooper \u00e8 anche un membro del Mensa. Martin Cooper fu menzionato nella \"Red Herring Top Ten\" degli imprenditori del 2000.\nLa prima telefonata in pubblico con un cellulare.\nCooper e gli ingegneri suoi collaboratori sono nominati nel brevetto \"Radio telephone system\" sottoposto per la registrazione il 17 ottobre 1973.\nCooper viene considerato l'inventore del primo telefono cellulare portatile e la prima persona ad aver effettuato una chiamata in pubblico con un prototipo di telefono cellulare il 3 aprile 1973, di fronte a giornalisti e passanti, in una via di New York. Il suo apparecchio si chiamava Dyna-Tac, pesava 1,5 kg e aveva una batteria che durava 30 minuti, ma che impiegava 10 ore a ricaricarsi. Quella prima telefonata, indirizzata a Joel S. Engel, capo della ricerca ai Bell Labs, rappresent\u00f2 il momento fondamentale del passaggio tecnologico con cui si arriv\u00f2 a raggiungere una persona invece di un luogo. Fu il prodotto della sua concezione di una comunicazione telefonica senza fili di tipo personale e portatile, distinta dalla telefonia per le automobili. In seguito Cooper raccont\u00f2 che l'idea ispiratrice del telefono cellulare gli venne dalla visione del telefilm Star Trek in cui il Capitano Kirk usava un dispositivo analogo."}
{"id": "2403302", "revid": "1452073", "url": "https://it.wikipedia.org/wiki?curid=2403302", "title": "Terence Winter", "text": "Biografia.\nLaureatosi in legge alla \"New York University\", Winter ha intrapreso nel 1991 la carriera di sceneggiatore. Dopo diverse sceneggiature per serie televisive, ha iniziato a scrivere episodi de \"I Soprano\" dalla seconda stagione (2000). Dopo il creatore della serie David Chase, Winter \u00e8 lo sceneggiatore pi\u00f9 prolifico della serie con 23 episodi sceneggiati (da solo o con altri). \n\u00c8 stato anche comparsa nella serie, nel ruolo di Tom Amberson (3 episodi) e soprattutto produttore esecutivo (2 Emmy a pari merito con Chase e altri) e regista dell'episodio 82, \"Mal d'amore\".\nNel 2014 scrive la sceneggiatura dell'ultimo film di Martin Scorsese, The Wolf of Wall Street, per la quale viene candidato agli Oscar.\nPremi e riconoscimenti.\nPer le sceneggiature de \"I Soprano\", Winter ha vinto:\nMiglior episodio serie drammatica, ep. \"Caccia al russo\" (2002)&lt;br&gt;\nMiglior sceneggiatura di serie drammatica&lt;br&gt;\nMiglior episodio serie drammatica, ep. \"Tentato suicidio\" (2008)\nMigliore sceneggiatura per una serie drammatica, ep. \"Confessioni pericolose\"&lt;br&gt;\nMigliore sceneggiatura per una serie drammatica, ep. \"Stato confusionale\"\nHa vinto altri 2 Emmy (2004 e 2007) per la sua attivit\u00e0 di produttore della serie (assieme ad altri)."}
{"id": "2403303", "revid": "599013", "url": "https://it.wikipedia.org/wiki?curid=2403303", "title": "Rub\u00e9n Selman", "text": ""}
{"id": "2403308", "revid": "1305772", "url": "https://it.wikipedia.org/wiki?curid=2403308", "title": "Rayford Logan", "text": "Logan \u00e8 ben conosciuto per i suoi studi sull'epoca della \"post-ricostruzione\" degli Stati Uniti (tra la fine della Guerra civile e l'inizio della Prima guerra mondiale), periodo da lui definito \"il nadir delle relazioni razziali americane\".\nAlla fine degli anni quaranta \u00e8 stato il principale consulente del \"National Association for the Advancement of Colored People\" (\u00abAssociazione nazionale per la promozione delle persone di colore\u00bb NAACP).\nNel 1932 Logan fu eletto nel \"Black Cabinet\" (in precedenza chiamato \"Federal Council of Negro Affairs\") del Presidente Franklin Delano Roosevelt.\nStese la bozza dell\"'executive order\" (Decreto legge) di Roosevelt che proibiva l'esclusione delle persone di colore dalle forze armate statunitensi nella Seconda guerra mondiale.\nNegli anni 1950-51, Logan diventa direttore dell'\"Associazione per gli studi sulla vita e la storia degli afroamericani\" (\"Association for the Study of African American Life and History\", ASALH).\nL'associazione era stata fondata nel 1915 per promuovere, ricercare, preservare, interpretare e diffondere informazioni sulla vita, la storia e la cultura dei neri. Dal 1916 pubblicava il \"Journal of Negro History\" (ora: \"Journal of African American History\") di cui Logan fu redattore sempre negli anni 1950-51.\nNote biografiche.\nLa famiglia, l'infanzia.\nLogan nasce a Washington in una famiglia di colore di modeste condizioni.\nIl padre Arthur Logan era un servitore in una illustre famiglia bianca; la madre, Martha Ann Whittingham, una lavandaia. Secondo Rayford Logan la sua fortuna fu il trasferimento nel 1883 della madre a Washington, citt\u00e0 che, nonostante il periodo di forti tensioni razziali, era vivibile per una famiglia di colore.\nIl giovane Logan a Washington frequenta le prime scuole; di buona qualit\u00e0 anche se soggette alla segregazione tra bianchi e neri.\nPrima la \"Thaddeus Stevens School\" (ora \"Thaddeus Elementary School\") e poi la \"M Street\" (in seguito \"Dumbar\") \"High School\".\nGli studi.\nNel 1917 studia con ottimi risultati al \"Williams College\" (Williamstown, Contea di Berkshire, Massachusetts) dove, alunno di Carter G. Woodson, riceve una borsa di studio e nel 1919 consegue il \"Bachelor of Arts\" (BA) e successivamente il \"Master of Arts\" (MA).\nViene accettato (1917) nell'associazione studentesca \"Phi Beta Kappa\" del College di William e Mary.\nNel 1932 conseguir\u00e0 alla Harvard University il \"Master of Arts\" (MA) e nel 1936 il \"Doctor of Philosophy\" (PhD), il pi\u00f9 alto titolo accademico.\nLa Prima guerra mondiale.\nNel 1919 deve svolgere il servizio militare e viene trasferito in Francia come \"primo luogotenente\" nella 93\u00aa divisione di fanteria (\"All-black 93rd Division\") durante la Prima guerra mondiale.\nIl suo reparto combatte nella foresta delle Argonne e a \"Camp Ancona\" (vicino a Bordeaux) dove avevano sede 7 000 soldati afroamericani.\nNell'esercito sperimenta come la gente di colore \u00e8 maltrattata dai superiori bianchi e come i suoi inferiori di grado non abbiano nessun rispetto nei suoi confronti a causa del colore della sua pelle.\nLa sua condizione di mulatto rende difficili i rapporti anche con i subalterni neri che talvolta si rifiutano di eseguire i suoi ordini.\nLe docenze universitarie.\nAl suo ritorno negli Stati Uniti nel 1925 viene nominato direttore del dipartimento di storia alla \"Virginia Union University\", incarico che terr\u00e0 fino al 1930 occupandosi di storia, scienze sociali e lingue.\nIn agosto 1927 sposa Ruth Robinson, musicista e direttrice di coro.\nDal 1933 al 1938 insegna alla \"Atlanta University\".\nVerso la met\u00e0 di aprile del 1938 la \"Howard University\" gli offre l'insegnamento di storia. Logan accetta e si trasferisce a Washington con la moglie a fine giugno di quell'anno. Terr\u00e0 la docenza fino al 1965.\nTra il 1942 e il 1964 verr\u00e0 eletto capo del Dipartimento di storia presso la stessa universit\u00e0.\nLa lotta contro i pregiudizi razziali e per il riscatto dei neri.\nRayford Logan non amava la parola \"nero\"; preferiva il termine \"negro\":\nLogan ha vissuto tutte le difficolt\u00e0 del periodo detto della \"post-ricostruzione\".\nDopo l'era della ricostruzione, databile tra il 1863 e il 1877, che aveva fatto sperare in una piena applicazione della Costituzione (il 13\u00ba, il 14\u00ba e il 15\u00ba emendamento erano stati approvati rispettivamente nel 1865, 1868 e 1870), segue in realt\u00e0 un periodo di restaurazione in cui si ha una sostanziale sottrazione di diritti civili (\"disfranchisement\") per i neri: leggi in favore della segregazione razziale, violenze (i sudisti bianchi lo definivano: \"redemption\", riscatto).\nLo storico e attivista Logan \u00e8 testimone e attore in questo periodo che, con una espressione divenuta celebre, definisce \"il nadir delle relazioni razziali in America\" (il termine \"nadir\" venne usato per la prima volta 1954 nella sua opera: \"The negro in American life and thought: the nadir 1877-1901\").\nLogan \u00e8 stato il 15\u00ba presidente generale della Alpha Phi Alpha (\u0391\u03a6\u0391), la prima associazione studentesca interuniversitaria per afroamericani (di cui era membro anche Martin Luther King).\nL'associazione \u00e8 stata una guida e un aiuto per le persone di colore durante la Grande depressione, le guerre mondiali e continua ad esserlo per molti problemi sociali (discriminazione razziale, AIDS, alloggi urbani, ecc.).\nLa moglie Ruth muore il 30 giugno 1966 a 66 anni per un ictus dopo 39 anni di matrimonio.\nRayford Whittingham Logan la seguir\u00e0 il 4 novembre 1982 (a 85 anni) ricoverato all'ospedale della \"Howard University\" per problemi cardiaci."}
{"id": "2403318", "revid": "1543377", "url": "https://it.wikipedia.org/wiki?curid=2403318", "title": "Pannonia secunda", "text": "La Pannonia secunda era una provincia romana, creata nel 298 dall'imperatore Diocleziano con la divisione della Pannonia inferiore in due province, la Secunda e la Pannonia Valeria. Nel V secolo la Pannonia fu ceduta dall'imperatore Teodosio II agli Unni.\nLa Secunda aveva come capitale Sirmio, la moderna Sremska Mitrovica (Serbia), e si estendeva sul territorio corrispondente all'incrocio delle valli dei fiumi Sava, Drava e Danubio, oggi appartenente a Serbia, Croazia, e Bosnia ed Erzegovina. L'amministrazione civile era posta sotto un \"consularis\", mentre a capo dell'amministrazione militare c'era il \"Dux Pannoniae secundae\".\nCitt\u00e0.\nOltre a Sirmio, le principali citt\u00e0 erano:\nPresidi militari.\nLa provincia era difesa da diverse legioni, tra cui due fondate da Diocleziano e incaricate della difesa della residenza imperiale di Sirmio: la Legio V \"Iovia\" e la Legio VI \"Herculia\". La difesa del corso del Danubio era invece assegnata alla Classis Pannonica."}
{"id": "2403319", "revid": "24430558", "url": "https://it.wikipedia.org/wiki?curid=2403319", "title": "Pannonia Secunda", "text": ""}
{"id": "2403323", "revid": "121344874", "url": "https://it.wikipedia.org/wiki?curid=2403323", "title": "Brema-Verden", "text": "Brema-Verden, ma formalmente \"Ducato di Brema\" e \"Principato di Verden\" (in tedesco: Herzogtum Bremen und F\u00fcrstentum Verden) furono due territori del Sacro Romano Impero, che ottennero il grado di immediatezza imperiale nel 1180. Dalla loro costituzione originale, essi erano dei principati vescovili rispettivamente dell'Arcidiocesi di Brema e della Diocesi di Verden. Nel 1648 vennero secolarizzati e trasformati in monachie ereditarie per costituzione.\nGli stati venivano inoltre governati assieme in unione personale e, colloquialmente, venivano anche indicati come Ducati di Bremen e Verden. In un primo momento ne venne infeudata la dinastia reale svedese, per poi passare tra i domini della Casa di Hannover. Con la fine del Sacro Romano Impero nel 1806, \"Brema-Verden\" si dissolse e venne incorporato nel vicino stato di Hannover nel 1823.\nTerritorio ed insegne.\nIl territorio non appartenente al \"Ducato di Brema\" ed al \"Principato di Verden\" copriva un'area triangolare tra le foci dei fiumi Elba e Weser sino al Mare del Nord, negli attuali stati federali di Amburgo e Brema, includendo l'attuale Bassa Sassonia ed i distretti di Cuxhaven, Osterholz, Rotenburg, Stade e Verden oltre ovviamente a Brema con l'exclave della citt\u00e0 di Bremerhaven. La citt\u00e0 di Brema e quella di Cuxhaven (exclave di Amburgo) non erano parte del ducato di Bremea-Verden, mentre Stade ne era la capitale formale.\nLo stemma di \"Brema-Verden\" combinava gli stemmi del Vescovato di Verden (una croce nera su sfondo argentato), e quello dell'arcidiocesi di Brema (due chiavi dorate incrociate su sfondo rosso), con le chiavi simbolo di San Pietro, patrono della sede episcopale di Brema. Il tutto non era attraversato diagonalmente da una chiave diagonale come simbolo della citt\u00e0.\nStoria.\nL'occupazione svedese di Brema e Verden nel 1631 e nel 1632.\nAll'inizio della Guerra dei Trent'anni la prevalenza luterana dell'Arcidiocesi di Brema mantenne la propria neutralit\u00e0 nello scontro come molti territori dell'area i quali erano omogeneamente protestanti, dal momento che ricadevano formalmente sotto un circolo fiscale e militare del Sacro Romano Impero. Anche il vicino vescovato di Verden cerc\u00f2 di mantenersi neutrale, ma essendo parte del circolo del Basso Reno-Vestfalia dovette confrontarsi con calvinisti, cattolici e luterani, sfociando in un contrasto bellico.\nNel 1623 il capitolo di Verden, composto essenzialmente da luterani, elesse il Principe Federico di Danimarca al ruolo di amministratore del vescovato. Dal momento che egli era di religione luterana, la Santa Sede di Roma gli neg\u00f2 il titolo di vescovo. \"Federico II\" era figlio del Re Cristiano IV di Danimarca.\nPerci\u00f2, quando nel 1626 Cristiano IV, ottenne l'unione personale del Ducato di Holstein col ruolo di vassallo dell'Imperatore, ader\u00ec in contemporanea alla coalizione bellica anti-imperiale promossa del governo dei Paesi Bassi e dall'Inghilterra sotto la direzione di Giacomo I d'Inghilterra, il che venne sentito come un chiaro atto di fellonia nei confronti dell'Imperatore. Cristiano IV venne sconfitto nella Battaglia di Lutter, il 27 agosto 1626 dalle truppe della Lega Cattolica al comando di Johann Tserclaes, Conte di Tilly, a tal punto che il re danese, assieme alle truppe sopravvissute del suo esercito, venne costretto a ripiegare nell'arcivescovato di Brema, prendendo sede nel quartier generale di Stade. L'amministratore, il duca Giovanni Federico di Schleswig-Holstein-Gottorp, che era in unione personale anche amministratore del Principato episcopale di Lubecca, abbandon\u00f2 la reggenza del capitolo.\nNel 1626 Tilly e le truppe della lega cattolica occuparono il Vescovato di Verden, a prevalenza luterana, il che caus\u00f2 la fuga del clero protestante dalla citt\u00e0. Egli chiese quindi il permesso al capitolo di Brema di poter entrare in citt\u00e0, permesso che venne concesso ai cattolici in quanto quel capitolo si diceva fedele all'Imperatore ed alla sua causa.\nNel frattempo Cristiano IV ordin\u00f2 agli alleati olandesi, inglesi e francesi di inviare delle truppe in supporto della conquista delle terre dell'Arcivescovato di Brema, dal momento che le sue casse erano state pesantemente provate dalla guerra.\nNel 1627 il Re danese lasci\u00f2 l'arcivescovato di Brema di modo da combattere Wallenstein che si apprestava ad invadere il Ducato di Holstein. Tilly colse l'occasione per invadere Brema e prese la parte a sud della citt\u00e0, prendendo l'anno successivo anche la citt\u00e0 di Stade con la rimanente guardia di 3.500 soldati danesi ed inglesi. Il 5 maggio 1628 Tilly ottenne il salvacondotto da Inghilterra e Danimarca e l'intero arcivescovato di Brema si poteva quindi dire pienamente nelle sue mani. Tilly torn\u00f2 alla citt\u00e0 di Brema, che gli pag\u00f2 una somma di 10.000 talleri imperiali di modo da evitare l'assedio, il che per\u00f2 evit\u00f2 alla citt\u00e0 di essere occupata.\nLa popolazione, in entrambi i vescovati, si trov\u00f2 di colpo a dover ritornare al cattolicesimo, data la pesante opera di controriforma promossa dai cattolici imperiali, il che port\u00f2 anche all'espulsione di molti pastori luterani ed alla chiusura di molte chiese di religione non cattolica. Nel luglio del 1630 Tilly e gran parte degli occupanti cattolici dovettero fronteggiare le truppe svedesi dal momento che il 26 giugno Gustavo II Adolfo di Svezia era sbarcato con 15.000 soldati a Peenem\u00fcnde, aprendo un nuovo fronte alla Guerra dei Trent'anni. Vinto dalla diplomazia francese, egli ader\u00ec alla nuova coalizione anti-imperiale e si un\u00ec alla causa dei Paesi Bassi.\nNel febbraio del 1631 Giovanni Federico, amministratore dell'arcivescovato luterano in esilio, confer\u00ec con Gustavo II Adolfo di Svezia e con altri principi della Bassa Sassonia a Lipsia: il tema dell'incontro era il crescente potere degli Asburgo sulle aree di fede luterana. L'intento di Giovanni Federico era anche quello di ottenere nuovamente il controllo del principato arcivescovile di Brema e per questo tra il giugno ed il luglio del 1631 si alle\u00f2 ufficialmente con la Svezia, pur dovendone accettare la supremazia.\nNell'ottobre l'armata reclutata da Giovanni Federico, inizi\u00f2 la riconquista del principato vescovile di Brema e, supportata dalle truppe svedesi, cattur\u00f2 anche il vicino Vescovato di Verden, detronizzando di fatto il vescovo cattolico Franz Wilhelm von Wartenberg, (regnante dal 1630-1632) e causando la fuga del clero cattolico dal territorio. Il principato episcopale divenne quindi soggetto all'amministrazione svedese.\nLa riconquista del principato arcivescovile di Brema, aiutata dalle forze di Svezia e della citt\u00e0 di Brema, venne completata il 10 maggio 1632. Giovanni Federico torn\u00f2 nuovamente sul suo trono di amministratore, anche se la citt\u00e0 di Brema continu\u00f2 a risentire della presenza militarizzata delle truppe straniere che costavano anche ingenti somme all'amministrazione locale che doveva provvederne all'alimentazione. Le relazioni tra gli organi di governo ed l'amministratore, per\u00f2, non furono semplici e i cittadini preferirono di gran lunga negoziare con gli occupanti svedesi.\nDopo la morte di Giovanni Federico nel 1634 il capitolo chiese al Principe Federico di Danimarca di prendere questo incarico in virt\u00f9 dell\"'Editto di Restituzione\", ma gli occupanti svedesi faticarono a cedere, anche se alla fine accettarono la successione di Federico, il quale sal\u00ec ai troni di Brema e Verden uniti, anche se doveva comunque rendere omaggio alla Regina Cristina di Svezia, la quale era la titolare formale e secolare del possesso di quei territori.\nNel 1635/1636, d'accordo con la Svezia, Federico di Danimarca opt\u00f2 per la neutralit\u00e0 dello stato, il che non imped\u00ec ad ogni modo che il territorio tornasse a tutti gli effetti nelle mani dello stato svedese in quanto Cristiano IV di Danimarca ingaggi\u00f2 una guerra contro la Svezia e, dopo averla persa, con la firma del Trattato di Br\u00f6msebro del 13 agosto 1645, un gran numero di territori danesi, inclusi i due principati episcopali occupati, vennero ceduti in mano svedese. Federico di Danimarca dovette perci\u00f2 rinunciare all'amministrazione di entrambi i vescovati e, successivamente, ascese al trono danese col nome di Federico III nel 1648.\nDopo i negoziati della Pace di Vestfalia, la citt\u00e0 di Brema pass\u00f2 ufficialmente sotto il controllo svedese.\nLa trasformazione di Brema e Verden nello stato di Brema-Verden nel 1648.\nLe entit\u00e0 politiche di Brema e Verden vennero trasformate dalla Pace di Vestfalia (1648) in \"Ducat di Brema\" e \"Principato di Verden\", senza alcun cambiamento nello status di immediatezza imperiale che essi avevano, in quanto entrambi gli stati erano rappresentanti da un seggio al Reichstag del Sacro Romano Impero.\nI due territori, geograficamente vicini, poterono quindi essere uniti in unione reale, anche se questo difatti non accadde mai dal momento che questa invasione non venne mai accettata dall'Imperatore. Essi erano parte inoltre di due differenti circoli imperiali, Brema alla Bassa Sassonia, Verden al circolo di Vestfalia, il che li divideva anche sotto l'aspetto fiscale.\nFerdinando III d'Asburgo venne per\u00f2 costretto ad accettare la nuova natura dei fatti e dapprima infeud\u00f2 degli stati la Regina regnante Cristina di Svezia, estendendo il diritto di successione anche ai suoi eredi. Questa concessione provvide alla Svezia un grande vantaggio strategico, dal momento che tali territori avrebbero avuto una rilevanza di peso nel reclutare nuove truppe per l'esercito e sarebbero serviti da valido ponte di attracco per le truppe svedesi che avrebbero cos\u00ec avuto un valido punto d'appoggio per conflitti che avrebbero interessato l'Europa continentale.\nBrema-Verden in unione personale con la Svezia (1648-1712) e sotto l'occupazione danese (1712-15).\nGli svedesi installarono una nuova autorit\u00e0 sui territori occupati, il \"Governo Generale di Brema-Verden\", e scelsero Stade come la citt\u00e0 nuova sede del governo, con Bremerv\u00f6rde quale capitale formale. Nel 1648, vennero cambiati gli statuti delle due citt\u00e0 che vennero trasformate da due entit\u00e0 monarchiche separate ad un'unica monarchia doppia sottoposta alla sovranit\u00e0 della Svezia, che mantenne ad ogni modo la tradizione ecclesiastica dei due stati.\nFor her new fief, the \"Duchy of Bremen\", the Queen regnant Christina of Sweden (ruled 1644-1654), from 1648 on simultaneously Duchess of Bremen and Princess of Verden, was strictly after annexing the \"Free Imperial City of Bremen\" for it would be an important taxpayer. Earlier the city of Bremen had de facto participated in the \"Diets\" of the \"Prince-Archbishopric of Bremen\". The latter's successor state, the Swedish \"Duchy of Bremen\", tried to regain the city, arguing the Treaty of Westphalia named the city of Bremen as part of the to be established Duchy.\nCristina di Svezia pose la propria residenza formale nel Ducato al monastero di Zeven. Ella abol\u00ec durante il suo governo sui territori la cosiddetta caccia alle streghe. Nel 1650 il Principe Ereditario Carlo Gustavo di Zweibr\u00fccken-Kleeburg, venne riconosciuto erede al trono svedese e simultaneamente anche dei ducati di Brema e Verden, recandosi a Stade come interlocutore per conto della corona.\nIl Brema-Verden tent\u00f2 di sconfiggere la Libera Citt\u00e0 Imperiale di Brema ingaggiando una guerra. Nel 1381 la citt\u00e0 di Brema aveva difatti acquisito l'area attorno a Bederkesa ed il basso Weser presso Lehe. All'inizio del 1653 le truppe del Brema-Verden presero Lehe con la violenza, il che scaten\u00f2 l'opposizione dell'entit\u00e0 cittadina. Nel febbraio del 1654 la citt\u00e0 di Brema venne salvata e Ferdinando III continu\u00f2 a garantirle il diritto di votare alla dieta imperiale.\nFerdinando III dispose inoltre che la sua vassalla, Cristina di Svezia, compensasse la citt\u00e0 di Brema per i danni causati e le impose di restituire Lehe. Quando nel marzo del 1654 la citt\u00e0 inizi\u00f2 a reclutare soldati nell'area di Bederkesa, di modo da prepararsi per altri atti da parte degli svedesi del Brema-Verden, l'ultimo governatore generale svedese Hans Christoff von K\u00f6nigsmarck intraprese la Prima Guerra di Brema (marzo-luglio 1654), asserendo di agire in autodifesa. La citt\u00e0 imperiale di Brema aveva nel frattempo richiesto l'aiuto di Ferdinando III il quale, nel luglio del 1654, ordin\u00f2 al suo vassallo il Duca Carlo X Gustavo di Svezia, di succedere a Cristina dopo la sua abdicazione per porre fine al conflitto.\nLa Svezia e Brema-Verden protestarono poco dopo, quando nel dicembre del 1660 il consiglio della citt\u00e0 di Brema rese omaggio come \"Citt\u00e0 Imperiale di Brema\" all'Imperatore Leopoldo I d'Asburgo. Nel 1663 la citt\u00e0 ottenne seggio e diritto di voto alla Dieta Imperiale, malgrado questi rappresentanti non fossero stati scelti dal governo svedese. Nel marzo del 1664 il Parlamento svedese emerse in favore di una guerra contro la citt\u00e0 di Brema.\nL'assedio della citt\u00e0 da parte degli svedesi sotto il comando di Carl Gustaf Wrangel raggiunse il Brendeburgo, il Brunswick, il Lunenburg-Celle, la Danimarca, l'Austria ed i Paesi Bassi, ponendoli sulla scena bellica. La Svezia risult\u00f2 vittoriosa nel conflitto e dovette siglare il 15 novembre 1666 il Trattato di Habenhausen, obbligando le proprie truppe a distruggere le costruzioni della fortezza di Brema ed impedendo alla citt\u00e0 di mandare propri rappresentanti alla Dieta Imperiale.\nA seguito del Trattato di Roskilde del 1656, la Danimarca perse la regione della Scania e Blekinge in favore della Svezia, ed un tentativo di riconquista fall\u00ec tra il 1657 ed il 1658. Ma il tentativo da parte dei danesi di riprendere possesso di quei territori si rinvigor\u00ec nel 1667: in quell'anno, infatti, la locale branca della Casa di Oldenburg che era reggente sulla Contea di Oldenburg, adiacente allo stato di Brema-Verden, si estinse con la morte dell'ultimo erede Antonio G\u00fcnther di Oldenburg, e Cristiano Alberto di Holstein-Gottorp ne eredit\u00f2 la contea, ma la cedette al suocero Federico III di Danimarca.\nIn tal modo i danesi erano in possesso del territorio attorno Brema-Verden e circondavano l'area con mire espansionistiche, facendo s\u00ec che entrambe le potenze entrassero in una pericolosa competizione per la lucrosa opportunit\u00e0 di disporre del commercio navale nell'area.\nDopo un soggiorno ad Amburgo (1666-1668) con gli amministratori degli stati svedesi, Diego Texeira de Sampayo e suo figlio Manuel Teixeira, nel 1668 Cristina di Svezia (dopo la sua conversione al cattolicesimo nel 1655 col nome di Cristina Alessandra), fece tappa a Stade nella sua via verso Roma.\nLa crescita della centralizzazione del potere svedese e dell'assolutismo di quella monarchia trov\u00f2 proprio riscontro nella questione di Brema-Verden, soprattutto perch\u00e9 anche in quel ducato veniva utilizzato ad esempio lo svedese per i documenti ufficiali ed il ministero delle finanze del ducato era sito a Stoccolma.\nDal 1675 al 1676 Brema-Verden venne occupata dalle truppe danesi e brandeburghesi alleate. Sotto l'influenza francese gli occupanti rinunciarono al Trattato di Saint-Germain-en-Laye ed alla Pace di Nimega. Secondo disposizioni dell'ultimo vescovo Ferdinand II von F\u00fcrstenberg, il Vescovato di M\u00fcnster avrebbe dovuto garantire il pagamento di una somma di 100.000 talleri imperiali se la Svezia avesse voluto ottenere l'exclave di Wildeshausen e le aree adiacenti al principato vescovile.\nNel 1712, con lo scoppio della Grande Guerra del Nord (1700-1721) contro la Svezia e la sua supremazia nel Baltico, la Danimarca occup\u00f2 nuovamente lo stato di Brema-Verden.\nBrema-Verden in unione personale con Gran Bretagna ed Hannover (1715-1803).\nNel 1715 Federico IV di Danimarca, che continuava a combattere la seconda Grande Guerra del Nord, ottenne da Giorgio I, Re di Gran Bretagna e Principe Elettore di Hannover, una conferma di alleanza nella coalizione anti-svedese. Giorgio I chiese in cambio la vendita all'Inghilterra del Ducato di Brema-Verden. Egli prese, quindi, di fatto la sovranit\u00e0 dello stato e stipul\u00f2 tale causa nel Trattato di Stoccolma (1719), firmando anche una pace con la Svezia che gli cost\u00f2 1 milione di talleri imperiali. \nNel 1728 l'Imperatore Carlo VI d'Asburgo infeud\u00f2 ufficialmente Giorgio II d'Inghilterra (che nel 1727 era succeduto al padre Giorgio I), anche con il feudo di Sassonia-Lauenburg e solo nel 1733 ottenne ufficialmente riconosciuta l'infeudazione del proprio dominio sul Ducato di Brema e sul Principato di Verden.\nGiorgio II mostr\u00f2 sempre grande rispetto per le leggi delle citt\u00e0 in suo possesso, dal momento che egli era comunque da considerarsi innanzitutto uno dei principi elettori del Sacro Romano Impero e come tale doveva fedelt\u00e0 anche all'Imperatore. Stade rimase la capitale dello stato.\nBrema-Verden rappresent\u00f2 un punto focale per gli scontri della met\u00e0 del Settecento sostenuti dall'Inghilterra contro la Francia: se da un canto le forze dei due stati erano impegnate nel Nord America, la tensione rimaneva forte anche sul continente, in particolare perch\u00e9 gli inglesi temevano un'invasione dell'Hannover da parte dei francesi che infatti giunsero ad occupare per breve tempo il Brema-Verden, ma vennero ricacciati entro i loro confini per intervento delle armate hannoveriane di concerto con quelle prussiane e dell'Assia-Kassel.\nBrema-Verden rimase un luogo pacifico sino allo scoppio della Rivoluzione francese. La prima coalizione antifrancese (1793-1797) non ebbe effetti su questo territorio, ma anche qui vennero reclutati 16.000 uomini per essere inviati a combattere nei Paesi Bassi sotto il comando dell'Inghilterra contro l'invasione francese di quelle terre. Il Ducato si dichiar\u00f2 neutrale nel 1796, rimanendo in questo status sino al 1799.\nNell'aprile del 1801 l'ostilit\u00e0 della Prussia and\u00f2 crescendo dopo che questa aveva invaso l'Hannover, istigata dalla Francia, e le sue truppe occuparono presto il ducato. In un primo momento il Re inglese sembr\u00f2 non preoccuparsi particolarmente della faccenda, ma quando la Prussia ader\u00ec spontaneamente alla coalizione a favore della Francia ove si trovavano potenze di rilievo come Danimarca o Russia, l'Inghilterra inizi\u00f2 ad assaltare alcuni vascelli prussiani nei mari del nord. Dopo la Battaglia di Copenhagen, la coalizione antinapoleonica costrinse la Prussia a ritirare le proprie truppe.\nI Ducati di Brema e Verden nelle guerre napoleoniche (1803-1813).\nDopo che l'Inghilterra, rimasta ormai senza alcun alleato, aveva dichiarato guerra alla Francia il 18 maggio 1803, le truppe francesi invasero l'Hannover, insaturando tra l'altro dei presidi a Brem-Verden ed alla capitale, Stade. Secondo la Convenzione di Artlenburg (5 luglio 1803), veniva confermata la sconfitta militare dell'Hannover e si stabiliva la consegna delle armi hannoveriane alla Francia. Nell'estate del 1803 i francesi richiesero allo stato il primo contributo di querra pari a 21.165 talleri imperiali: in quest'epoca il Ducato di Brema aveva 180.000 abitanti ed un'area di 5.325,40 chilometri quadrati, mentre il Principato di Verden ammontava a 20.000 abitanti con una superficie di 1.359,70 chilometri quadrati, mentre l'area di \"Hadeln\" comprendeva 311,60 chilometri quadrati.\nNell'autunno del 1805, con la terza coalizione antifrancese, la Francia lasci\u00f2 l'Hannover per l'Austria. Inglesi, svedesi e russi occuparono quindi l'Hannover, incluso lo stato di Brema-Verden, il quale venne occupato nuovamente dai francesi l'anno successivo.\nNel 1807 Brema-Verden venne incorporato nell'effimero Regno di Vestfalia, per poi essere annesso direttamente alla Francia nel 1810, andando a formare il dipartimento di Bouches-de-l'Elbe.\nDalla restituzione alla fine dell'entit\u00e0 statale, sino all'incorporazione nell'Hannover nel 1823.\nNel 1813 i ducati di Brema e Verden vennero riposti sotto il controllo dell'Elettorato di Hannover, che venne trasformato in Regno l'anno successivo. Con la fine del Sacro Romano Impero nel 1806, inoltre, i ducati vennero resi indipendenti dall'Impero stesso e poterono essere incorporati a tutti gli effetti nello stato di Hannover. Dal momento poi che i monarchi hannoveriani avevano spostato la loro sede a Londra (avendo ottenuto il Regno d'Inghilterra all'inizio del XVIII secolo), lo stato si presentava sempre molto conservatore e guidato da un'\u00e9lite di aristocratici. L'unione vera e propria con l'Hannover venne siglata nel 1823, unendo lo stato di Brema-Verden e quello di Hadeln.\nDuchi di Brema e Principi di Verden (1648-1823).\nCasa di Vasa:\nCasa del Palatinato-Zweibr\u00fccken:\nCasa di Hannover:"}
{"id": "2403326", "revid": "2108263", "url": "https://it.wikipedia.org/wiki?curid=2403326", "title": "Juan Nepomuceno Almonte", "text": "Veterano della battaglia di Alamo durante la rivoluzione texana, Almonte fu anche il capo dei conservatori in Messico negli anni 1860 e reggente dello Stato dopo il Secondo Impero messicano.\nBiografia.\nI primi anni.\nAlmonte nacque a Nocup\u00e9taro, distretto di Car\u00e1cuaro, nello Stato del Michoac\u00e1n. Egli era figlio adottivo di Jos\u00e9 Mar\u00eda Morelos, un prete cattolico che aveva guidato gli insorenti durante la Guerra d'indipendenza messicana tra il 1811 ed il 1815. Sua madre, Br\u00edgida Almonte, era di ascendenza amerindia. Il 9 agosto 1814, suo padre lo nomin\u00f2 generale di brigata e lo fece partecipare all'ultima fase degli scontri in Messico. L'anno successivo, Almonte venne inviato a New Orleans in Louisiana, dove venne educato e dove impar\u00f2 fluentemente a parlare l'inglese. Mentre si trovava in citt\u00e0 lavor\u00f2 presso il mercante Puech &amp; Bein come commesso, ma dovette fare repentinamente ritorno in madrepatria quando suo padre venne giustiziato il 22 dicembre 1815 nel villaggio di San Crist\u00f3bal Ecatepec.\nTra il 1822 ed il 1824, Almonte fu nello staff del capo ribelle Jos\u00e9 F\u00e9lix Trespalacios in Texas e poi venne inviato come membro della delegazione messicana a Londra. Almonte assistette quindi l'ambasciatore Jos\u00e9 Mariano Michelena nei negoziati commerciali con l'Inghilterra che furono poi il primo atto ufficiale della nuova nazione messicana. Nel 1830, mentre presenziavsa al Congresso messicano, Almonte divenne oggetto di attenzione da parte dell'editore di \"El Atleta\". Egli accus\u00f2 il presidente Anastasio Bustamante di aver permesso troppa ingerenza straniera negli affari nazionali del Messico e per questa dichiarazione egli venne emesso un ordine di arresto a suo carico il 16 aprile 1830. Costretto a cercare rifugio a New Orleans per le pressioni del governo, pot\u00e9 presto tornare in patria per merito dello stesso Bustamante che lo nomin\u00f2 segretario della Legazione Straordinaria del Messico nel 1831. Il suo nuovo incarico consisteva nel rappresentare il Messico nelle Repubbliche del Sudamerica e nell'Impero brasiliano. Almonte spos\u00f2 inoltre Mar\u00eda Dolores Quesada il 1\u00ba marzo 1840 a Citt\u00e0 del Messico e la coppia ebbe una figlia di nome Mar\u00eda de Guadalupe Anastacia Aleja Br\u00edgida Saturnina.\nLa rivoluzione del Texas.\nNel 1834 il vicepresidente Valent\u00edn G\u00f3mez Far\u00edas ordin\u00f2 ad Almonte ed al colonnello Jos\u00e9 Mar\u00eda D\u00edaz Noriega di svolgere un tour d'ispezione nel Texas e di stilare un rapporto sulla situazione generale dello Stato. Sul finire del 1836, Almonte venne nominato aiutante di campo di Antonio L\u00f3pez de Santa Anna e lo accompagn\u00f2 in Texas nel tentativo di sopprimere le rivolte ivi scoppiate.\nSanta Anna guid\u00f2 le proprie armate direttamente contro San Antonio de Bexar, dove erano aquartierate un piccolo gruppo di truppe texane della missione di San Antonio. Quando l'armata messicana ebbe occupato la citt\u00e0, il comandante in seconda dei texani, James Bowie, invi\u00f2 Green B. Jameson a parlare con Santa Anna. Al contrario, Jameson prefer\u00ec incontrarsi con Almonte. Secondo quanto riporter\u00e0 poi Almonte nei suoi scritti, nell'occasione i texani chiesero una resa onorevole ma vennero informati che la resa era da considerarsi incondizionata.\nAlmonte inoltre divenne noto in quel frangente per aver avuto un ruolo rilevante nel salvataggio di Susannah Dickinson. Secondo le interviste poi da lei stessa rilasciate, un ufficiale messicano era intervenuto per salvare la vita sua e di sua figlia: \"Quell'ufficiale poteva anche essere un mercenario inglese perch\u00e9 parlava tale lingua molto fluentemente ed aveva nome Black o Almonte\".\nIl 21 aprile 1836, Almonte, capo del battaglione Guerrero, si arrese al texano Thomas J. Rusk nella Battaglia di San Jacinto, limitandosi a guidare il resto delle azioni militari con un esercito completamente nel panico. Il giorno successivo Santa Anna venne fatto prigioniero e con lui Almonte che svolse la funzione di interprete e negoziatore. Almonte accompagn\u00f2 Santa Anna durante la sua successiva incarcerazione a Galveston Island. I due vennero quindi portati nei pressi del fiume Brazos e qui impiegati nelle piantagioni di Phelps, a circa 30 chilometri da Velasco, sino all'autunno del 1836. Mentre si trovavano qui correva voce che i messicani fossero intenzionati a progettare un piano per salvarli entrambi e quando venne scoperto, Almonte e Santa Anna vennero forzati alla catena per pi\u00f9 di cinquanta giorni. Infine, grazie agli sforzi di Stephen F. Austin e di Sam Houston, Almonte, accompagnato dal vicepresidente texano Lorenzo de Zavala e da Bailey Hardeman venne inviato con Santa Anna a Washington, dove i due incontrarono il presidente statunitense Andrew Jackson. Dopo otto giorni nella capitale degli Stati Uniti, i due lasciarono quella terra il 31 gennaio 1837, facendo ritorno in Messico nel febbraio successivo. Almonte continu\u00f2 la sua carriera diplomatica e militare e raggiunse il rango di maggiore generale. Nel 1837 pubblic\u00f2 anche un libro di geografia del Messico.\nVita politica.\nNel gennaio del 1838, Almonte divenne membro della Junta Directiva, che reggeva la direzione della Scuola Normale dell'esercito messicano. Nel marzo del 1838 venne nominato segretario della legazione messicana a Londra. Nel giugno del 1839 Almonte capeggi\u00f2 la legazione messicana in Belgio. Dal luglio del 1839 all'ottobre del 1841, egli fu segretario dell'esercito e della marina sotto il presidente Bustamante. Almonte venne poi nominato ministro plenipotenziario a Washington tra il 1841 ed il 1845 sotto il presidente Jos\u00e9 Joaqu\u00edn de Herrera. Con l'annessione della Repubblica del Texas agli Stati Uniti, Almonte fece i bagagli il 6 marzo e fece ritorno in Messico passando per Veracruz. Almonte favor\u00ec l'installazione del generale Mariano Paredes y Arrillaga. Mentre era di passaggio a l'Avana come ambasciatore in Francia, Almonte si riun\u00ec col presidente e generale Santa Anna e insieme tornarono in Messico.\nQuando scoppi\u00f2 la Guerra messicano-statunitense, Jos\u00e9 Mariano Salas venne nominato \"ad interim\" presidente in nome di Santa Anna ed Almonte prest\u00f2 servizio come Segretario di Guerra sino a quando non venne rimpiazzato da Valent\u00edn Canalizo. Nel febbraio del 1847 Almonte ed alcuni altri generali messicani tentarono di spodestare G\u00f3mez Far\u00edas dal potere, ma fall\u00ec. Il gruppo venne arrestato e tenuto in prigione per qualche tempo nel convento di Santiago Tlatelolco.\nDopo la guerra, Almonte prest\u00f2 servizio come senatore ad Oaxaca per quattro anni e poi fu rappresentante al parlamento sotto il presidente Santa Anna. Nel 1856 venne nominato ministro per Inghilterra, Francia e Spagna. Ancora una volta per mare, Almonte venne coinvolto nella promozione dell'intervento straniero per concedere al Messico un governo monarchico, pensando anche di prendere il trono per s\u00e9 stesso. Le sue macchinazioni ai danni della repubblica, culminarono con l'Intervento francese in Messico. Nel 1858, Benito Ju\u00e1rez venne eletto presidente degli Stati Uniti Messicani per difendere la costituzione stabilita il 5 febbraio 1857. Dopo alcune lotte interne, Ju\u00e1rez venne rieletto nel 1861. Per via dell'instabilit\u00e0 finanziaria, il Congresso sospese i pagamenti per i debiti con l'estero per due anni.\nAlmonte fu tra i firmatari del Trattato Mont-Almonte con la Spagna nel 1859: in questo trattato il Messico sald\u00f2 subito i propri debiti con la Spagna a patto che questa venisse in soccorso allo Stato messicano contro il Partito Liberale Messicano.\nCon l'avvento della monarchia, egli venne nominato Luogotenente dell'Impero dall'imperatore Massimiliano nell'aprile del 1864 e dopo alcune settimane ottenne il titolo di Maresciallo dell'Impero. Cos\u00ec facendo, Almonte seppe legarsi alla persona del nuovo imperatore durante il suo breve regno. Quando Massimiliano venne scacciato da una sommossa popolare e condannato poi a morte, Almonte si rifugi\u00f2 in Europa, trascorrendo i suoi ultimi giorni in esilio a Parigi."}
{"id": "2403329", "revid": "767487", "url": "https://it.wikipedia.org/wiki?curid=2403329", "title": "Bergaptene", "text": "Il bergaptene (5-metossipsoralene) \u00e8 una sostanza appartenente alla famiglia degli psoraleni (molecole note anche con il nome di furocumarine lineari), che si trova principalmente nell'olio essenziale di bergamotto (l'essenza ne contiene in genere tra lo 0,4 e lo 0,7%) e in molti altri oli essenziali agrumari. \u00c8 una sostanza fototossica. Viene utilizzato nella cura di alcune forme di psoriasi."}
{"id": "2403331", "revid": "1568601", "url": "https://it.wikipedia.org/wiki?curid=2403331", "title": "Monte Nikk\u014d-Shirane", "text": "Il \u00e8 un vulcano a scudo nel Parco Nazionale di Nikk\u014d nel centro di Honsh\u016b, l'isola principale del Giappone. Arriva a 2578 metri di altezza, e venne inserito nella lista dei \"100 famosi monti del Giappone\" (Nihon Hyaku-meizan) di Ky\u016bya Fukada.\nNon va confuso con il Monte Kusatsu-Shirane."}
{"id": "2403332", "revid": "834", "url": "https://it.wikipedia.org/wiki?curid=2403332", "title": "The Last House on the Left", "text": ""}
{"id": "2403333", "revid": "1910023", "url": "https://it.wikipedia.org/wiki?curid=2403333", "title": "Stemma di Monza", "text": "Lo stemma della citt\u00e0 di Monza \u00e8 costituito da uno scudo sannitico di colore azzurro al cui interno sono rappresentate (non fedelmente) la Corona Ferrea e la Croce di Berengario. Lo scudo \u00e8 contornato da una fascia d'argento con la scritta latina \"Est sedes Itali\u00e6 Regni Mod\u0153tia magni\" (Monza \u00e8 la sede del grande Regno d'Italia). Lo scudo \u00e8 contornato da rami d'ulivo e di quercia legati da un nastro rosso ed \u00e8 timbrato da una corona da citt\u00e0.\nBlasonatura.\nLo stemma, approvato con D.C.G. del 29 maggio 1933, ha la seguente blasonatura:\nLa descrizione del gonfalone \u00e8 la seguente:\nStoria.\nLo stemma medievale.\nL'antico stemma medievale del Comune di Monza \u00e8 costituito da uno scudo bianco in cui \u00e8 raffigurata una \"luna crescente rossa con un bianco semicerchio al mento\".\nLo stemma, con ogni probabilit\u00e0, risale al XIII secolo.\nSe ne trova una rappresentazione nella miniatura posta sul frontespizio del \"Codice degli Statuti del Comune\" tuttora conservato nella Biblioteca capitolare del Duomo di Monza. Anche una pittura trecentesca nella monzese Casa dei Decumani riproduce lo stemma comunale con la luna crescente rossa in campo bianco. Una copia scolpita ottocentesca \u00e8 incastonata nel fastigio della cosiddetta \"Torre di Teodolinda\".\nSecondo l'interpretazione dello storico Bonincontro Morigia, che si richiama alla simbologia medievale, la luna \u00e8 simbolo del potere imperiale, riflesso nel sole bianco che \u00e8 riferito al potere papale.\nLo stemma attuale.\nLo stemma riportante il motto e la corona ferrea sarebbe stato concesso in origine quale sigillo, sempre secondo il Morigia, da Ottone III, in occasione della sua incoronazione avvenuta a Monza nell'anno 996. Successivamente lo stemma venne riconosciuto, con un decreto del 6 maggio 1835, dall'imperatore Ferdinando I d'Austria e fu poi confermato, in forma quasi identica, da un decreto di re Vittorio Emanuele III del 1933.\nNel 2003 lo stemma \u00e8 stato ridisegnato in modo che ne venisse usata una versione uniforme da parte di tutti gli uffici comunali."}
{"id": "2403347", "revid": "5695", "url": "https://it.wikipedia.org/wiki?curid=2403347", "title": "AA.VV.", "text": "AA.VV. (solo plurale, che significa Autori Vari) \u00e8 un'abbreviazione, o sigla, usata in Italia per citare nelle bibliografie o nelle note a un testo una pubblicazione di pi\u00f9 di tre autori. Viene utilizzata anche nel caso di \"compilation\", per indicare un album contenente brani realizzati da autori diversi (solitamente un brano a testa), corrispondente all'inglese VV.AA. (\"Various Authors\" o \"Artists\").\nL'uso di AA.VV. viene da tempo deprecato, in quanto privo di utilit\u00e0 nell'ordinamento per autore delle bibliografie, dove provoca infatti inutili elenchi di titoli attribuiti a un inesistente autore \"AA.VV.\".\nStoria.\nL'uso di \"AA.VV.\" si era diffuso in Italia dalla fine degli anni settanta del Novecento, come contrazione di \"Autori vari\", probabilmente per influsso del libro di Umberto Eco, \"Come si fa una tesi di laurea\", pubblicato nel 1977.\nL'abbreviazione era usata, in passato, anche in alcuni cataloghi delle biblioteche, anche dopo la pubblicazione delle \"Regole Italiane di Catalogazione per Autore\" (RICA) che ne escludono l'uso. Di conseguenza, la ricerca in alcuni cataloghi online di biblioteche produce lunghe liste di \u00abtitoli dell'autore AA.VV.\u00bb.\nL'uso dell'abbreviazione persiste ancora in ambito editoriale, come si pu\u00f2 osservare interrogando anche cataloghi di vendita online di libri e pubblicazioni.\nDivieto vigente.\nPer quanto riguarda i cataloghi delle biblioteche le \"Regole Italiane di Catalogazione per Autore\" (RICA), predisposte tra il 1968 e il 1976 e pubblicate nel 1979, ne escludono l'uso. Il divieto \u00e8 stato confermato dalla \"Regole Italiane di Catalogazione\" (REICAT), pubblicate nel 2009, che hanno sostituito le RICA. \nLo standard ISO 690/1987 (versione italiana ) stabilisce che, in caso di opere collettive, per le quali non sia possibile identificare un autore principale, \u00e8 necessario intestare l'opera al titolo, escludendo quindi l'uso di sigle come AA.VV."}
{"id": "2403348", "revid": "599013", "url": "https://it.wikipedia.org/wiki?curid=2403348", "title": "Angelo Bovi", "text": "Carriera.\nHa allenato la Ginnastica Roma dal 1928 al 1935, vincendo quattro scudetti.\nNel 1930, \u00e8 il commissario tecnico della Nazionale, che guida nell'amichevole contro la Svizzera.\nMor\u00ec a Roma."}
{"id": "2403351", "revid": "1652134", "url": "https://it.wikipedia.org/wiki?curid=2403351", "title": "Pannonia Savia", "text": "La Pannonia Savia o semplicemente Savia, o ancora Pannonia ripensis, era una provincia romana, creata nel 298 dall'imperatore Diocleziano con la divisione della Pannonia superiore in due province, la Savia e la Pannonia prima. Nel V secolo la Pannonia fu ceduta dall'imperatore Teodosio II agli Unni.\nLa Ripensis aveva come capitale Siscia, la moderna Sisak (Croazia), e corrispondeva alla zona meridionale della Pannonia superiore, lungo il corso del fiume Sava. Era posta sotto un \"dux\", cui si aggiunse successivamente un \"corrector\".\nOltre a Siscia, le citt\u00e0 principali erano:"}
{"id": "2403354", "revid": "1573940", "url": "https://it.wikipedia.org/wiki?curid=2403354", "title": "Episodi di Zoids", "text": "Questa \u00e8 una lista degli episodi dell'anime Zoids. In Italia le prime tre stagioni sono riunite sotto lo stesso titolo: \"Zoids\". I primi 52 episodi sono stati trasmessi in prima visione da Italia 1, mentre gli episodi che vanno dal 53 al 93 sono andati in onda prima su Hiro. Rimangono inedite in Italia la quarta e quinta stagione.\nStagioni.\nL'anime di \"Zoids\" \u00e8 diviso in 5 stagioni. Gli episodi di ogni stagione si trovano nella relativa sottopagina.\nStagioni Italia.\nMediaset ha suddiviso la serie in due stagioni televisive in base ad un determinato numero di episodi acquistati e trasmessi in prima visione sulle sue reti."}
{"id": "2403356", "revid": "1543377", "url": "https://it.wikipedia.org/wiki?curid=2403356", "title": "Formula Nippon 2003", "text": "La stagione 2003 della Formula Nippon \u00e8 stata disputata su 10 gare. 10 differenti team e 21 differenti piloti vi hanno preso parte. Tutti hanno utilizzato vetture Lola telaio Lola B3/51 e motori Mugen Honda \"MF308\".\nAl termine delle competizioni il titolo venne aggiudicato al pilota giapponese Satoshi Motoyama.\nRisultati e classifiche.\nClassifica piloti.\nI punti sono assegnati secondo lo schema seguente:\nRisultati completi.\nR14=ritirato, ma classificato R=ritirato S=non parte NC=non classificato\n3(9)=parte dalla terza posizione in griglia 3, dopo aver terminato terzo nella \"sprint\" - (9) nono tempo di qualificazione nella \"sprint\"."}
{"id": "2403359", "revid": "1310927", "url": "https://it.wikipedia.org/wiki?curid=2403359", "title": "Vincent Laban", "text": ""}
{"id": "2403360", "revid": "767487", "url": "https://it.wikipedia.org/wiki?curid=2403360", "title": "Renzo Poluzzi", "text": "Ragioniere, era il dirigente accompagnatore della Virtus Bologna che ha vinto quattro scudetti negli anni quaranta e si occupava delle sostituzioni durante le partite perch\u00e9 nessuno ricopriva il ruolo di allenatore. La sua ultima stagione fu la 1949-50.\nDopo, \u00e8 rimasto in societ\u00e0 come direttore sportivo e revisore dei conti."}
{"id": "2403366", "revid": "3115", "url": "https://it.wikipedia.org/wiki?curid=2403366", "title": "Catena delle Maddalene", "text": "La Catena delle Maddalene \u00e8 un gruppo montuoso che si trova fra il Trentino e l'Alto Adige, al confine fra la Val di Non, la Val di Rabbi e Val d'Ultimo. Si estendono dal Passo delle Palade, in Alta Val di Non, fino al Passo di Rabbi, in Val di Rabbi. Il nome della catena trae origine dal mondo dell'agricoltura: in passato era abitudine indicare con questo termine alcune localit\u00e0 della catena montuosa dove si era soliti iniziare a falciare l'erba non prima del 22 luglio, giorno di commemorazione di Santa Maria Maddalena.\nClassificazione.\nLa catena delle Maddalene si trova nella sezione alpina delle Alpi Retiche meridionali. All'interno della sezione alcune classificazioni legano la catena al gruppo Ortles-Cevedale.\nSecondo le definizioni della SOIUSA, invece, la catena delle Maddalene fa parte della sottosezione alpina Alpi della Val di Non e corrisponde al \"Gruppo Olmi-Luco\".\nGeologia.\nIl gruppo montuoso non presenta un andamento lineare, ma segue la forma di una S, formata dalla dorsale principale, ovvero il tratto sud-ovest/nord-est che incontra quasi simmetricamente le altre dorsali del gruppo, le quali sono orientate a nord verso la Val d'Ultimo e a sud verso la Val di Rabbi.\nLe Maddalene sono parte integrante della catena delle Alpi. Secondo la teoria della tettonica delle placche, la loro nascita ebbe inizio quindi circa 140 milioni di anni fa, dall'urto del continente africano e di quello europeo: questo scontro port\u00f2 a un innalzamento della crosta terrestre, che all'inizio altro non era se non un fondale marino, per poi trasformarsi lentamente in un massiccio roccioso, la cui crescita continua ancora oggi (1\u00a0mm all'anno). Questo spiega il fatto che si ritrovino nella zona innumerevoli fossi di animali marini.\nLe Maddalene, pur essendo formate da rocce con basamento metamorfico, non presentano una composizione omogenea lungo tutta la dorsale, ma sono costituite anzi da diversi tipi di roccia.\nLe principali sono:\nOrografia.\nLa cime principali del gruppo non raggiungono altitudini molto elevate: le pi\u00f9 alte superano di poco i 2.700 m s.l.m.\nLe montagne principali sono:\nNatura.\nFlora.\nVi \u00e8 massiccia presenza di alcune specie vegetali: il faggio (\"fagus\"), l'abete rosso (\"picea abies\"), il larice (\"larix\"), vari tipi di pino (\"pinus silvestris\",\" pinus mugus\",\" pinus Cembrae\"). Non mancano gli arbusti: il \"rhododendrum ferrugineum\", per esempio, ricopre gran parte delle pendici della catena.\nSono inoltre presenti alcune specie di ontano, il frassino, il nocciolo e la betulla.\nFauna.\nAnimali di particolare interesse.\nSono tutti animali che sono rari o estinti in altre zone montuose d'Italia ed Europa, e sono:\nDi recente \u00e8 stata inoltre segnalata la presenza del lupo.\nEscursionismo e segnaletica.\nLa catena delle Maddalene presenta molti itinerari per escursionisti, con 2 rifugi, qualche bivacco e innumerevoli malghe.\nLa segnaletica e la manutenzione dei sentieri sono affidate alle sezioni SAT e alle sezioni dell'Alpenverein S\u00fcdtirol.\nTra i sentieri che portano alle cime del gruppo, si ricordano:\nLe Maddalene d'inverno offono la possibilit\u00e0 di praticare lo scialpinismo."}
{"id": "2403368", "revid": "124808", "url": "https://it.wikipedia.org/wiki?curid=2403368", "title": "Cory alla casa bianca", "text": ""}
{"id": "2403371", "revid": "3115", "url": "https://it.wikipedia.org/wiki?curid=2403371", "title": "Rayford W. Logan", "text": ""}
{"id": "2403374", "revid": "1543377", "url": "https://it.wikipedia.org/wiki?curid=2403374", "title": "William Lloyd Webber", "text": "Biografia.\nFiglio di William Charles Henry Webber, un idraulico, fu fortunato, dal punto di vista musicale, in quanto il padre, appassionato di organi, spendeva quel poco denaro che aveva a disposizione, viaggiando nella capitale e nei dintorni per ascoltare diversi strumenti. Spesso portava il figlio con lui, e fin dagli inizi William inizi\u00f2 a mostrare una acuto interesse, quasi un'ossessione, per gli organi.\nAll'et\u00e0 di quattordici anni, William Lloyd Webber era gi\u00e0 divenuto un noto organista, suonando frequentemente in molte importanti chiese e cattedrali in giro per la Gran Bretagna. Vinse una borsa di studio alla \"Mercers' School\", e successivamente un'altra per il Royal College of Music dove studi\u00f2 con Ralph Vaughan Williams diplomandosi a 19 anni. Poich\u00e9 nella scuola vi era gi\u00e0 un altro studente dal nome William Webber, egli inizi\u00f2 ad usare il secondo nome 'Lloyd' da allora in avanti.\nParallelamente alla sua attivit\u00e0 di organista, William inizi\u00f2 a comporre musica, e tra i suoi primi lavori troviamo interessanti opere qual la \"Fantasy Trio\" del 1936. Anche se la seconda guerra mondiale interruppe la s ua attivit\u00e0 di compositore (egli rimase organista e maestro del coro alla chiesa \"All Saints, Margaret Street\", Londra per tutta la durata della guerra), con la fine della stessa ebbe inizio il periodo di maggior prolificit\u00e0 come compositore.\nNel 1938, era stato nominato organista e maestro del coro alla \"chiesa di All Saints\", e successivamente pass\u00f2 alla \"Westminster Central Hall\", una delle pi\u00f9 importanti chiese metodiste del Regno Unito.\nLe sue prime composizioni erano venute alla luce negli anni trenta. Nel 1942 spos\u00f2 la pianista e violinista Jean Hermione Johnstone dalla quale ebbe due figli: il compositore Andrew (nato nel 1948) ed il violoncellista Julian (nato nel 1951).\nDal 1945 alla met\u00e0 degli anni cinquanta, Lloyd Webber compose musica vocale e strumentale, per coro e per organo, musica da camera e brani per orchestra. Fra le opere di questo periodo si ricordano l'oratorio \"St. Francis of Assisi\", il poema sinfonico \"Aurora\", le \"Sonatine per viola e pianoforte\", flauto e pianoforte, e numerose canzoni, brani corali e pezzi per organo. Ma le radici musicali di Lloyd Webber erano saldamente infisse nella romanticismo di Sergei Rachmaninov, Jean Sibelius e C\u00e9sar Franck, ed egli and\u00f2 via via convincendosi che questa musica era ormai fuori moda. Anzich\u00e9 modificare il suo stile, William lloyd Webber torno a dedicarsi all'insegnamento al Royal College of Music, dirigendo il coro della \"Central Hall\", Westminster, e nel 1964, accett\u00f2 la direzione del \"London College of Music\", posto che tenne fino alla sua morte nel 1982.\nDeluso dalla sua attivit\u00e0 di compositore, William non compose altro per i successivi venti anni - se non poco prima della sua morte, quando un'improvvisa vena di creativit\u00e0 produsse la \"Missa Sanctae Mariae Magdalenae\", (disponibile su ASV CD, DCA961).\nWilliam Lloyd Webber fu per natura timido e riservato. Egli ebbe una grande avversione all'arroganza e trovava totalmente inaccettabile l'auto-pubblicit\u00e0, secondo alcuni necessaria, alla carriera di un compositore. Era inoltre un uomo di poche parole e, in campo musicale, anche di note. \"Perch\u00e9\", chiedeva ai suoi allievi, \u201cscrivere sei pagine, quando basterebbero sei righe?\"\nLa musica di William Lloyd Webber, ha avuto recentemente una riscoperta ed il suo ascolto \u00e8 sensibilmente aumentato sia nelle sale da concerto che tramite le registrazioni. Quando \"Aurora\" venne registrata per la Philips nel 1986 da Lorin Maazel con la London Philharmonic Orchestra, Edward Greenfield del quotidiano The Guardian disse \"abilmente e sontuosamente scritta ... musica cos\u00ec sensuale come nessuno si aspetterebbe da un compositore britannico\".\nNel 2005, \"The Divine Compassion\" di Lloyd Webber venne ripresa dagli Aeolian Singers. Questo lavoro vocale grandioso, della durata di 95 minuti, \u00e8 basato sulla Passione di Cristo del Vangelo secondo Giovanni.\nUn \"William Lloyd Webber Festival\" venne organizzato nella primavera-estate del 2007 a Londra.\nOpere selezionate.\nChorali.\nPartsongs"}
{"id": "2403379", "revid": "1186766", "url": "https://it.wikipedia.org/wiki?curid=2403379", "title": "Cairese", "text": ""}
{"id": "2403403", "revid": "271239", "url": "https://it.wikipedia.org/wiki?curid=2403403", "title": "Stadio di Ta'Qali", "text": ""}
{"id": "2403412", "revid": "320578", "url": "https://it.wikipedia.org/wiki?curid=2403412", "title": "Confederazione Russa", "text": ""}
{"id": "2403413", "revid": "28592", "url": "https://it.wikipedia.org/wiki?curid=2403413", "title": "Impero di Russia", "text": ""}
{"id": "2403424", "revid": "1613450", "url": "https://it.wikipedia.org/wiki?curid=2403424", "title": "Cinema quinqui", "text": "Il cosiddetto cinema \"quinqui \" (in Castigliano \"cine quinqui\") \u00e8 un genere cinematografico spagnolo che tra il 1978 e il 1985 ha prodotto diverse pellicole sul tema della delinquenza giovanile. \nIl termine \"quinqui\" deriva dai merciai ambulanti che nel XIX e XX secolo si mescolarono con gli zingari. Fabbricavano e vendevano oggetti metallici (\"quincaller\u00eda\", ovvero \"chincaglieria\") e vennero chiamati \"quincalleros\", poi divenuto \"quinquilleros\" e quindi \"quinqui\". Questi personaggi vivevano per lo pi\u00f9 ai margini della legge e il termine acquis\u00ec nel tempo anche la connotazione negativa di \"delinquente\"..\nCaratteristiche.\nLe pellicole del cinema \"quinqui\" hanno in genere per argomento la narrazione della vita di un giovane criminale e l'ambiente sociale che lo circonda. Spesso sono stati interpretati dagli stessi personaggi di cui riportano le vicende o da altri che li conobbero e conducevano la stessa vita. Le vicende sono raccontate con un marcato realismo.\nLe storie raccontate sono ambientate nelle periferie urbane degradate delle grandi citt\u00e0 spagnole (come Madrid, Barcellona, Bilbao), i quartieri popolari costruiti negli anni '60, durante il franchismo, per eliminare rapidamente le baraccopoli abusive, sorte in seguito alla rapida e incontrollata urbanizzazione. Spesso questi quartieri mancavano dei servizi pi\u00f9 basilari come fognature, scuole o ambulatori e presentavano un alto tasso di disoccupazione soprattutto giovanile, divenendo fertile terreno per fenomeni di delinquenza e criminalit\u00e0. Il cinema \"quinqui\" si presentava dunque anche come cinema di denuncia sociale.\nTemi ricorrenti sono il mondo della droga, i furti d'auto e gli inseguimenti della polizia. Vi si utilizza lo slang parlato nei quartieri poveri e negli ambienti della malavita, e in alcuni casi parole della lingua cal\u00f3.\nFilm.\nNumerosi registi hanno prodotto pellicole del cinema \"quinqui\". Il maggior numero di film girati appartiene in particolare ai registi Jos\u00e9 Antonio de la Loma (considerato il padre di questo genere cinematografico) e Eloy de la Iglesia.\nFilm diretti da altri registi.\nPu\u00f2 essere accostata al genere quinqui anche la pellicola italiana \"Amore tossico\" diretta da Claudio Caligari nel 1983, incentrata sulla vita di un gruppo di giovani eroinomani della periferia romana.\nAttori pi\u00f9 noti.\nCome gi\u00e0 detto, gli attori di questo genere di film erano persone che vivevano realmente in ambienti criminali, a contatto con droga, marginalit\u00e0 e disagio sociale, e la maggior parte di loro avevano infatti avuto, prima d'intraprendere la carriera cinematografica, esperienze criminali, tant'\u00e8 che, una volta esauritosi il filone \"quinqui\", molti di loro tornarono alla vita delinquenziale, andando cos\u00ec incontro ad un destino di carcerazione, tossicodipendenza, alcolismo ed infine alla morte prematura come ad esempio:"}
{"id": "2403427", "revid": "28592", "url": "https://it.wikipedia.org/wiki?curid=2403427", "title": "Revisore dei conti", "text": ""}
{"id": "2403442", "revid": "287204", "url": "https://it.wikipedia.org/wiki?curid=2403442", "title": "Galv\u00e3o Bueno", "text": "Carriera.\nInizi\u00f2 nella radio paulista nel 1974, dopo aver lavorato in una fabbrica di materiali plastici. Lavor\u00f2 per TV Gazeta, Rede Record e Rede Bandeirantes. Il suo primo incarico come commentatore per Rede Globo fu la cronaca della partita tra Flamengo e Jorge Wilstermann in occasione della Coppa Libertadores 1981. L'anno seguente fu incaricato di seguire il campionato mondiale di calcio di . Nel 1983 ha coperto per \"Globo Esporte\" la morte dell'ex giocatore brasiliano Man\u00e9 Garrincha al Maracan\u00e0.\nNel 1992 Galv\u00e3o lasci\u00f2 Rede Globo per lavorare per Rede OM (l'attuale CNT), che aveva sede nello stato di Paran\u00e1, sempre in ambito del commento di eventi sportivi, ma a causa di un successo non paragonabile agli anni precedenti, gi\u00e0 nel 1993 torn\u00f2 a Rede Globo. A partire da quell'anno, fu il commentatore principale dell'emittente brasiliana, arrivando a commentare grandi eventi come le vittorie del a e e l'incidente fatale accorso ad Ayrton Senna, oltre alle Olimpiadi.\nNegli ultimi anni gli \u00e8 stato affidato il programma \"Bem, Amigos\" per SporTV. Tra le sue passioni sportive si segnalano anche il basket e l'automobilismo, disciplina in cui gareggiano i figli Carlos Eduardo e Paulo Eduardo (soprannominati rispettivamente Cac\u00e1 e Pop\u00f3)."}
{"id": "2403445", "revid": "110157", "url": "https://it.wikipedia.org/wiki?curid=2403445", "title": "Makar'evskij rajon", "text": "Il Makar'evskij rajon () \u00e8 un rajon dell'Oblast' di Kostroma, nella Russia europea; il capoluogo \u00e8 Makar'ev."}
{"id": "2403447", "revid": "287204", "url": "https://it.wikipedia.org/wiki?curid=2403447", "title": "Galvao Bueno", "text": ""}
{"id": "2403453", "revid": "729019", "url": "https://it.wikipedia.org/wiki?curid=2403453", "title": "Battaglia di Makin", "text": "La battaglia di Makin \u00e8 stato uno scontro combattuto sull'atollo di Makin nell'ambito della campagna intrapresa dagli Stati Uniti per mettere in sicurezza l'arcipelago delle Gilbert durante la guerra del Pacifico. La battaglia si svolse tra il 20 novembre e il 24 novembre 1943 e si concluse con la vittoria statunitense.\nGenesi.\nI giapponesi avevano occupato l'atollo di Makin il 10 dicembre 1941, appena tre giorni dopo l'attacco di Pearl Harbor, sbarcando 300 soldati che non si imbatterono in nessuna resistenza.\nUna prima azione offensiva intrapresa dagli statunitensi in questo settore avvenne nella seconda met\u00e0 del 1942. Si tratt\u00f2 di un'operazione il cui scopo era quello di saggiare le capacit\u00e0 difensive giapponesi e comprendere meglio la capacit\u00e0 belliche e tattica dell'avversario. Il raid venne attuato tra il 17 e il 18 agosto, quando due sommergibili americani sbarcarono due compagnie del II battaglione Raiders per un totale di 211 uomini: essi avevano il compito supplementare di provocare le massime distruzioni possibili.\nL'azione fu un successo: gli statunitensi, al prezzo di 30 uomini, uccisero oltre ottanta soldati giapponesi, devastarono la stazione radio, distrussero due aerei, incendiarono depositi di munizioni e carburante. Inoltre, il sommergibile danneggi\u00f2 a colpi di cannone due navi nipponiche all'ancora. Questa azione comunque trascurabile allarm\u00f2 i comandi locali dell'esercito imperiale, spingendoli a rinforzare le guarnigioni di tutte le Gilbert e di avviare massicci lavori di fortificazione, compreso Makin.\nI preparativi.\nGli statunitensi avevano preparato il piano per l'occupazione delle isole Marshall, protettorato giapponese dalla fine della prima guerra mondiale, fin dal giugno del 1943: prevedeva un attacco diretto al cuore del dispositivo difensivo nipponico. Tuttavia, un'azione di questo tipo avrebbe richiesto unno sforzo eccessivo, che in quel periodo gli Stati Uniti, ancora impegnati nella produzione e distribuzione di nuovo materiale bellico, non potevano permettersi. Gli ammiragli Chester Nimitz ed Ernest King decisero quindi di attaccare le Marshall in un secondo tempo, passando per le isole Ellice e Gilbert. Queste ultime erano a 300 chilometri a sud delle Marshall e giacevano nel raggio d'azione dei bombardieri B-24, assicurando cos\u00ec un rapido ed efficace supporto aereo. Dal 20 luglio 1943 venne elaborato un piano che prevedeva la conquista degli atolli di Tarawa ed Abemama. L'operazione venne chiamata in codice \"Galvanic\".L'assalto anfibio su Makin doveva essere condotto dalla 27\u00aa Divisione fanteria della New York National Guard, al comando dal generale Ralph C. Smith dal novembre 1942. Nei piani originari la divisione avrebbe dovuto attaccare l'isola di Nauru, che per\u00f2, essendo ben difesa e di grandi dimensioni, avrebbe comportato una pericolosa dispersione dell'appoggio navale ed aereo: di conseguenza, si impose un cambio di obiettivo, e la divisione fu dirottata verso Makin.\nLe forze in campo.\nStati Uniti.\nLa principale unit\u00e0 americana incaricata dello sbarco, la 27\u00aa Divisione fanteria, si articolava sul 165\u00ba Reggimento fanteria rinforzato dal 3\u00ba Battaglione fanteria, proveniente dal 105\u00ba Reggimento, mentre il supporto sarebbe stato fornito dal 105\u00ba Battaglione d'artiglieria campale e dal 193\u00ba Battaglione corazzato. Per garantire un forte appoggio navale, fu schierata la Task Force 52, comandata dal viceammiraglio Richmond Turner. La forza da sbarco era composta dai trasporti da assalto , , e ; dalla nave da assalto anfibio , dalla Dock landing ship e da tre LST. La copertura aerea fu affidata ai B-24 basati nelle Ellice, oltre che ai gruppi imbarcati delle portaerei di scorta (nave ammiraglia), e : i principali apparecchi in dotazione erano caccia Grumman FM-1, bombardieri in picchiata Douglas SBD e aerosiluranti Grumman TBF Avenger.\nImpero giapponese.\nLe forze nipponiche erano decisamente inferiori per numero e mezzi. Sull'isola di Butaritari, la principale dell'atollo, al comando del colonnello Seizo Ishikawa erano di stanza:\nTali forze erano composte per lo pi\u00f9 da operai coreani o giapponesi esclusi dal servizio militare per motivi d'et\u00e0 o salute; inoltre la preparazione ricevuta dagli addetti all'aeroporto fu molto superficiale. Il colonnello Ishikawa disponeva dunque di 798 uomini tra soldati, lavoratori coreani e personale tecnico: in tutto gli uomini bene addestrati erano circa 300; erano inoltre presenti tre carri armati leggeri Type 95 Ha-Go.\nLe difese dell'isola erano concentrate sulle rive della laguna, nella porzione centrale dell'isola, vicino all'aeroporto. Consistevano in due linee anticarro, una a ovest e l'altra a est dello specchio d'acqua. La prima si estendeva dalla laguna per due terzi della strada dell'isola, era dotata di un cannone anticarro posto un bunker di calcestruzzo, sei postazioni per mitragliatrici e 50 postazioni per i fanti: l'apparato si snodava dietro una barriera di tronchi e un fossato largo 4 metri e profondo 4,60 metri. La barriera ad est, il cui fossato era largo 4,3 metri e profonda 1,80, iniziava dalla laguna e attraversava per due terzi l'isola: alle estremit\u00e0 erano stati piazzate due armi anticarro; frontalmente era protetta da una doppia linea di filo spinato, mentre le postazioni di artiglieria e di fucilieri formavano un'intricata sistemazione difensiva. Il litorale della laguna stessa era stata attrezzato con tre cannoni da 80\u00a0mm, adoperabili contro navi e aerei, e alcune mitragliatrici. Le restanti difese costiere, prevalentemente concentrate nelle porzioni di spiaggia all'interno della zona fortificata, erano costituite da tre ulteriori pezzi da 80\u00a0mm, un obice da 70\u00a0mm, tre pezzi anticarro da 37\u00a0mm, dieci nidi di mitragliatrice e 85 postazioni per fucilieri.\nLa battaglia.\nL'operazione inizi\u00f2 il 13 novembre con un bombardamento condotto dai B-24 provenienti dalla base di Ellice, coadiuvato poco dopo dalle incursioni dei gruppi imbarcati delle portaerei della Task Force 52. Le artiglierie navali (in particolare dell'incrociatore pesante , con i suoi cannoni da 203\u00a0mm) contribuirono a colpire e devastare le difese giapponesi. Dopo la preparazione d'artiglieria, le truppe presero terra alle 8:30 del 20 novembre. Come previsto dal piano, lo sbarco avvenne su due spiagge, chiamate in codice \"Red\" (rosso) e \"Yellow\" (giallo). I primi sbarchi sulla spiaggia \"Red\" non incontrarono difficolt\u00e0 e i soldati si mossero rapidamente verso l'interno, imbattendosi sporadicamente in alcuni cecchini giapponesi. I maggiori problemi furono dati dal terreno, sconvolto dal tiro dei grossi calibri e dalle bombe aeree e che quindi ostacolava i rifornimenti o l'avanzata dei carri armati: infatti un M3 Stuart, caduto in un cratere, blocc\u00f2 il passaggio di tutta la colonna motorizzata.\nLe forze da sbarco sulla spiaggia \"Yellow\", invece, furono contrastati da un fuoco di armi leggere proveniente dalla laguna. L'avvicinamento alle spiagge fu pi\u00f9 difficoltoso del previsto a causa dell'insufficiente profondit\u00e0 dell'acqua a dispetto dell'alta marea: i mezzi da sbarco si arenarono e gli statunitensi dovettero abbandonarli per raggiungere a piedi la terraferma, distante 230 metri, con tutto l'equipaggiamento; vi furono tre morti. Tutto il piano si basava sull'ipotesi che i giapponesi avrebbero tentato di contrastare lo sbarco direttamente sulle spiagge. Invece, i soldati nipponici concentrarono la loro difesa sulle linee predisposte all'interno dell'isola, rinunciando a difendere la costa. Gli americani furono quindi costretti a conquistare i fortini giapponesi uno per uno: l'azione comport\u00f2 notevoli difficolt\u00e0, dovute soprattutto al tiro incrociato sviluppato dalle postazioni nipponiche che ostacol\u00f2 i loro movimenti e rese ostico l'impiego di armi pesanti. Il pomeriggio del 20 novembre, il colonnello Convoy, comandante del 165\u00ba Reggimento, rimase ucciso dal fuoco di una mitragliatrice.\nI combattimenti si protrassero con violenza per due giorni: la mattina del 23 novembre il generale Smith comunic\u00f2 la conquista dell'isola.\nEpilogo.\nLa completa occupazione di Makin richiese quattro giorni. Gran parte degli ostacoli in cui gli statunitensi si imbatterono furono dovuti alla difficolt\u00e0 nel coordinare sbarchi contemporanei su due spiagge separate, all'ignoranza in merito all'effettiva disposizione delle difese giapponesi e, infine, all'incapacit\u00e0 di prevedere e poi adattarsi alle efficaci tattiche difensive \"in profondit\u00e0\" attuate dalle forze armate nipponiche.\nLa guarnigione imperiale fu praticamente annientata, mentre gli Stati Uniti ebbero 66 morti e 152 feriti. Il bilancio dell'operazione fu aggravato sensibilmente dalle perdite della marina: infatti, la portaerei \"Liscome Bay\" venne silurata dal sommergibile \"I-175\", e nel naufragio perirono 644 uomini. Altri 43 marinai persero la vita nell'incendio di una torre della nave da battaglia e ulteriori 10 morirono durante gli sbarchi. Complessivamente, la marina perse 697 uomini, che sommati ai 66 dell'US Army portano un totale di 763 uccisi."}
{"id": "2403454", "revid": "125989277", "url": "https://it.wikipedia.org/wiki?curid=2403454", "title": "International Formula 3000", "text": "La Formula 3000 International Championship o \"Formula 3000 Internazionale\" (chiamata inizialmente \"European Formula 3000 Championship\") fu un campionato motoristico riservato a vetture di Formula 3000 creato dalla Federazione Internazionale dell'Automobile (FIA) nel 1985 quale formula propedeutica all'ingresso dei piloti alla Formula 1. Per i piloti era necessario essere in possesso della Licenza Internazionale A.\nSostitu\u00ec di fatto il campionato europeo di Formula 2 divenuto troppo costoso, ottenendo anche l'obiettivo di riutilizzare i motori Cosworth DFV diventati obsoleti con l'arrivo del turbo in F1.\nAl debutto della categoria, le prestazioni di una vettura di Formula 3000 erano superiori rispetto alle Formula 2 e i tempi sul giro erano addirittura migliori di quelli delle Formula 1 con motori aspirati di 3-4 anni prima e ci\u00f2 grazie al minor peso ed alla evoluzione di freni e sospensioni. \nIl campionato chiuse i battenti nel 2004, quando venne rimpiazzato dalla GP2.\nSpecifiche tecniche.\nI motori.\nLa Formula 3000 prese il suo nome dai motori inizialmente impiegati, ossia dei Cosworth DFV 3.0 L (183ci) di Formula 1, ormai resi obsoleti dall'arrivo dei motori turbo.\nLe regole permettevano dei motori V8 con bancata a 90\u00b0, con un limitatore di potenza per garantire una miglior affidabilit\u00e0 anche al fine di contenere i costi. Oltre ai Cosworth, partecip\u00f2 un motore Honda basato su quello preparato per la Indy da John Judd; venne prospettata anche l'entrata di motori Lamborghini, che per\u00f2 non fecero mai l'apparizione in gara. Negli anni a seguire fu importante il ruolo dei Mugen-Honda che di fatto portarono alla fine del predominio dei DFV; La Cosworth rispose con i nuovi motori denominati AC. I costi di questi sviluppi tecnici divennero per\u00f2 presto insostenibili.\nTelaio.\nI primi telai proposti da March, AGS e Ralt non erano altro che vetture di Formula 2 rivisitate, mentre la Lola propose un telaio derivato dalla IndyCar. Qualche \"team\" present\u00f2 delle vecchie vetture di Formula 1 prodotte dalla Tyrrell, Williams, Minardi e RAM, ma con poco successo. Sia le vetture di F1 che quelle derivate dalla Indycar erano poco maneggevoli, il loro serbatoio era sproporzionato alle esigenze della F3000 e la distribuzione dei pesi risultava perdente.\nNelle prime stagioni i migliori risultati vennero ottenuti dai telai March. Questo fino all'arrivo nel 1988 della Reynard Motorsport, che aveva una tradizione di vittorie nelle prime gare affrontate in ciascuna categoria. La striscia favorevole non si interruppe nemmeno in F3000. Negli anni successivi la lotta fu tra la Lola e la Reynard, con un calo di competitivit\u00e0 dei telai March.\nDi fatto alla met\u00e0 degli anni novanta la categoria era divenuta un monopolio della Reynard, sebbene oltre alla Lola anche due costruttori giapponesi si fossero affacciati nel campionato: la Footwork e la Dome. Anche il costruttore italiano Dallara tent\u00f2 di entrare nel campionato ma prefer\u00ec poi concentrarsi sulla F1. Esiste anche una vettura che, pur creata, non partecip\u00f2 mai a gare del campionato: una \"Wagner\" con motore BMW. Venne riconvertita per la gara con vetture sport.\nControversie tecniche.\nMolte sono state le controversie sorte nel corso degli anni di campionato. Gi\u00e0 nel 1985 ci fu un primo problema in quanto le regole definitive per il campionato apparvero solo poco tempo prima dell'inizio del campionato stesso. Nel 1987 si apr\u00ec una discussione sul livello dei piloti, considerato troppo scadente e foriero di incidenti troppo frequenti.\nNel 1989 la conformit\u00e0 della nuova Reynard fu approvata solo dopo la modifica del musetto, in quanto il precedente modello non aveva superato il \"crash test\". La stagione fu caratterizzata dai primi problemi dovuto all'incremento dei costi, con molte scuderie che facevano fatica a completare l'intera stagione. Questo portava spesso a dei cambi nella compagine dei piloti. Venne cos\u00ec introdotta la regola del numero massimo di due piloti per vetture in un anno.\nNel 1991 la buona \"performance\" di molti \"team\" italiani fu dovuta all'utilizzo della benzina Agip \"jungle juice\", gi\u00e0 utilizzata in Formula 1, che consentiva una maggiore potenza stimata in 15\u00a0bhp. Negli ultimi anni venne nuovamente messa sotto accusa la scarsa sicurezza delle gare. Si registr\u00f2 anche un incidente mortale, quello di Marco Campos, nell'ultima gara del 1995. Marco Campos in una gara a Magny Cours, tampon\u00f2 scorrettamente Thomas Biagi, la sua vettura decoll\u00f2 in aria schiantandosi sulle barriere. Il brasiliano mor\u00ec diversi giorni dopo per le tremende ferite riportate.\nGare.\nLe gare della Formula 3000 durante l'epoca dei telai liberi erano lunghe circa 160\u2013200\u00a0km, e si svolgevano in molti circuiti importanti, spesso in \"weekend\" in cui venivano ospitate anche altre gare. La gara pi\u00f9 importante per molte stagioni fu il Gran Premio di Pau, seguito dal Birmingham Superprix.\nL'era del monomarca.\nNonostante il buon livello propedeutico (corsero nella categoria piloti del calibro di Philippe Alliot, Andrea Montermini, Marco Apicella, Pedro Lamy, Emanuele Naspetti, Mark Blundell, Alberto Lenti, Michael Bartels, Maur\u00edcio Gugelmin, JJ Lehto, Pierluigi Martini, Gianni Morbidelli, gli sfortunati Philippe Streiff, Karl Wendlinger, Martin Donnelly) si verific\u00f2 un preoccupante scadimento d'interesse che port\u00f2 alla fine del regime di telaio/motore liberi (nel 1993/1994).\nNel 1996 la serie pass\u00f2 a un monomarca con vetture Lola spinte da motori Zytek (dei Judd V8) e pneumatici Avon (la standardizzazione delle gomme fu introdotta gi\u00e0 dal 1986). L'anno seguente il calendario fu abbinato ai Gran Premi di Formula 1 nella maggior parte degli eventi europei cos\u00ec da funzionare come evento di supporto. Gli inizi furono ottimi con punte di 40 iscritti; dal 2000 si limit\u00f2 la categoria a sole 15 scuderie, da due vetture ciascuno.\nCi\u00f2 nonostante, la serie si trov\u00f2 ben presto in popolarit\u00e0 calante a causa di alcuni discutibili decisioni organizzative, di costi elevati e della concorrenza di altre serie simili (la Formula 3000 europea o la Formula Nissan) i cui piloti spesso arrivavano pi\u00f9 rapidamente ad avere possibilit\u00e0 in Formula 1. Ci\u00f2 segn\u00f2 la fine del campionato e la nascita della GP2.\nTuttavia le monoposto in dotazione nel triennio 2002-2004 (le Lola B02/50-Zytek) sono state utilizzate per il campionato italiano di Formula 3000 nel 2005, divenuto Euroseries 3000.\nAlbo d'oro.\nTra i campioni di Formula 3000 solo Jean Alesi, Olivier Panis e Juan Pablo Montoya hanno vinto Gran Premi di Formula 1. Montoya ha inoltre vinto (in entrambi i casi al debutto, eguagliando i record detenuti rispettivamente da Nigel Mansell e Graham Hill) il campionato CART (1999, a 24 anni, pilota pi\u00f9 giovane di sempre ad aggiudicarsi il campionato), due 500 Miglia di Indianapolis (2000 e 2015) e due 24 Ore di Daytona (2007-2008). S\u00e9bastien Bourdais ha vinto per 4 anni di fila il campionato ChampCar tra il 2004 e il 2007. \nNelle competizioni automobilistiche a ruote coperte da segnalare i titoli conquistati da Jean-Christophe Boullion nella Le Mans Series (2005-2006), Vincenzo Sospiri nel campionato mondiale FIA Sportscar Championship (denominato International Sports Racing Series nel 1998 e Sports Racing World Cup nel 1999), J\u00f6rg M\u00fcller nella American Le Mans Series (2000-2001).\nNonostante la vittoria del titolo, M\u00fcller, Bruno Junqueira e Bj\u00f6rn Wirdheim non hanno mai disputato un gp di F1, fermandosi al ruolo di tester.\nAncora pi\u00f9 beffardo il destino di Vincenzo Sospiri, ingaggiato dalla Lola per il campionato 1997: il team parteciper\u00e0 solo alle qualifiche del primo Gran Premio, in Australia, mancando la qualificazione a causa di prestazioni disastrose (oltre 10 secondi dagli avversari) che costringeranno la squadra al ritiro dal campionato.\nAltri piloti importanti.\nSe tra i campioni della categoria nessuno \u00e8 riuscito a laurearsi Campione del Mondo di Formula Uno, ci sono per\u00f2 riusciti altri piloti che vi hanno partecipato. Vi hanno corso infatti Damon Hill (1990-91) (3 pole, 2 giri veloci, un secondo posto) ed un giovanissimo Fernando Alonso (2000) (1 vittoria, 1 pole, 2 giri veloci).\nDalla F3000 Internazionale sono passati anche i plurivincitori della 24 Ore di Le Mans, Tom Kristensen (1996-97) (1 vittoria, 4 pole, 2 giri veloci), Emanuele Pirro (1985-86) (vicecampione nel 1986, 4 vittorie, 4 pole, 3 giri veloci), Yannick Dalmas (1986-87) (2 vittorie, 1 pole, 3 giri veloci).\nAltri piloti importanti ad aver corso nella categoria:\nLaurent Aiello (1991-92) (1 terzo posto): campione DTM 2002, BTCC 1999 e vincitore della 24 Ore di Le Mans 1998;\nRubens Barrichello (1992) (terzo in campionato, 2 giri veloci, 3 podi): vicecampione di Formula Uno nel 2002 e nel 2004;\nKenny Br\u00e4ck (1994-96) (vicecampione 1996, 4 vittorie, 5 pole, 3 giri veloci): vincitore della 500 Miglia di Indianapolis nel 1999 e campione IRL 1998;\nEmmanuel Collard (1991-93) (1 pole, 2 podi): campione Fia Sportscar Championship 1998 e 1999, Le Mans Series 2005 e 2006;\nDavid Coulthard (1992-94) (terzo nel campionato 1993, 1 vittoria, 3 giri veloci): vicecampione di Formula Uno nel 2001;\nCristiano da Matta (1996): campione ChampCar 2002;\nGil de Ferran (1993-94) (terzo nel campionato 1994, 3 vittorie, 2 pole, 1 giro veloce): campione ChampCar 2000 e 2001, vincitore della 500 Miglia di Indianapolis nel 2003;\nJohnny Dumfries (1985 e 1988): vincitore della 24 Ore di Le Mans 1988\nHeinz-Harald Frentzen (1990-91): vicecampione di Formula Uno nel 1997;\nBertrand Gachot (1988) (1 pole, 2 secondi posti): vincitore della 24 Ore di Le Mans nel 1991;\nMarc Gen\u00e9 (1997) (1 giro veloce): vincitore della 24 Ore di Le Mans 2009;\nFabrizio Giovanardi (1989-91) (1 vittoria): campione Campionato italiano superturismo 1998 e 1999, ETCC dal 2000 al 2002, BTCC 2007 e 2008;\nJohnny Herbert (1988) (1 vittoria, 2 pole, 1 giro veloce): 3 gran premi vinti in Formula Uno;\nEddie Irvine (1989-90) (terzo nel campionato 1990, 1 vittoria, 1 pole): vicecampione Formula Uno nel 1999;\nJan Lammers (1986, 1993 e 1995): vincitore della 24 Ore di Le Mans 1988\nNicola Larini (1986-87): campione Campionato italiano superturismo 1992, DTM 1993;\nAllan McNish (1989-92, 1994-95) (2 vittorie, 3 pole, 1 giro veloce): vincitore della 24 Ore di Le Mans nel 1998 e nel 2008, campione American Le Mans Series 2000, 2006 e 2007;\nGabriele Tarquini (1985-87) (1 giro veloce, 4 podi): campione BTCC 1994, ETCC 2003;\nAndy Wallace (1987-88): vincitore della 24 Ore di Le Mans 1988 e della 24 Ore di Daytona 1990, 1997 e 1999;\nMark Webber (2000-2001) (vicecampione 2001, 4 vittorie, 2 pole, 5 giri veloci):\nAlessandro Zanardi (1989 e 1991) (vicecampione 1991, 2 vittorie, 3 pole, 3 giri veloci): campione ChampCar 1997 e 1998, Campionato italiano superturismo 2005.\nFra i piloti italiani, da segnalare Alberto Lenti che su sole 7 gare (3 nel 1985 e 4 nel 1986) ha fatto registrare 2 giri veloci e che nel 1987 \u00e8 stato tester per l'Osella F1.\nSistema di punteggio.\nNella storia della \"Formula 3000 Internazionale\" per assegnare il titolo di campione sono stati usati 3 differenti sistemi di punteggio, influenzati da quelli utilizzati dalla Formula 1:\nViene introdotta nel 2001; Vi \u00e8 lo stesso sistema di punteggio dei piloti.\nAltre Gare.\nNella storia della categoria si sono svolte anche gare non valide per il campionato:\n\u00b7 Gran Premio di Cura\u00e7ao 1985 \u00b7 World Cup 1992 \u00b7 World Cup 1993 \u00b7 1994 World Cup \u00b7 1995 Birkin Cars/TVR Invitational Race \u00b7 Gran Premio di Portorose 2004"}
{"id": "2403462", "revid": "363629", "url": "https://it.wikipedia.org/wiki?curid=2403462", "title": "Attacco FD", "text": "Con attacco FD si intende il terzo sistema di innesto tra fotocamera SLR ed obiettivo introdotto da Canon in ordine di tempo. Con esso viene introdotta la lettura esposimetrica TTL a tutta apertura, resa possibile da un ulteriore collegamento meccanico tra corpo macchina e obiettivo. Usa il medesimo tipo di innesto breech-lock dei precedenti attacchi Canon R ed FL. Il successivo attacco EF utilizzer\u00e0 invece un sistema di aggancio a baionetta e sar\u00e0 caratterizzato da un diametro maggiore ed un tiraggio pi\u00f9 lungo di 2 millimetri.\nStoria.\nL'attacco FD \u00e8 presentato nel 1971 come successore dell'attacco Canon FL ed \u00e8 utilizzato, per esempio, sulle fotocamere F-1, FTb, A-1, AE-1 e su quelle della Serie T. \u00c8 sostituito nel 1987 dall'attacco EF (Electro Focus), quest'ultimo integrato nel 2003 dall'attacco EF-S (Short backfocus) destinato alle fotocamere con sensore APS-C.\nMontaggio e funzionamento.\nSui primi modelli l'obiettivo veniva gi\u00e0 messo in posizione definitiva. Il blocco avveniva attraverso un anello filettato (breech-lock) che accoppiava l'obiettivo con il corpo macchina.\nI vantaggi e lo scopo di questo schema risiedevano nel fatto che le parti di obiettivo e fotocamera responsabili della precisione dell'innesto di obiettivo e lenti e quindi della qualit\u00e0 ottica, non dovevano sfregare l'un l'altro e potenzialmente logorarsi.\nInfatti, caratteristica unica ai sistemi breech lock, l'usura dovuta all'utilizzo intenso viene compensata semplicemente dalla eventuale maggiore rotazione del collare stringente, senza influire sulla distanza retrofocale. \nNell'attacco FD \u00e8 utilizzato un solo componente, in genere la testa di una vite o una simile protutrusione dal lato obiettivo, che nel montaggio si adagia in una fessura alle ore dodici della baionetta, garantendo la corretta posizione della lente e permettendo che sia solo il collare a ruotare.\nNel 1979 fu introdotta la serie New-FD, bench\u00e9 le ottiche appartenenti a tale serie siano marcate sempre solo come FD. Questi obiettivi sono accoppiati alla fotocamera attraverso un movimento rotatorio, simile ai successivi, moderni innesti a baionetta EF. I punti rossi di riferimento su obiettivo e fotocamera vanno allineati e l'obiettivo quindi ruotato in senso orario (vista frontale) fino al blocco. Con la serie FD il pulsante di arresto si trova sull'obiettivo stesso (pulsante quadrato color argento).\nObiettivi.\nEsiste un'ampia gamma di obiettivi, sia a focale fissa che zoom. Agli obiettivi di qualit\u00e0 superiore appartengono i serie L di fascia alta cos\u00ec come: "}
{"id": "2403463", "revid": "287204", "url": "https://it.wikipedia.org/wiki?curid=2403463", "title": "Michele Granata", "text": "Religioso di ideali giacobini, ebbe un ruolo di rilievo durante la Repubblica Napoletana del 1799 e, con la restaurazione borbonica, fu condannato a morte assieme ad altri repubblicani.\nBiografia.\nInizi.\nNacque a Rionero in Vulture il 27 novembre del 1748 da Ciriaco Granata, commerciante di origine spagnola, e da Maddalena Lauria, in una famiglia composta da sei fratelli e una sorella. Ricevette i primi insegnamenti dallo zio Mattia, sacerdote, ed entr\u00f2, ancora adolescente, nel seminario diocesano di Melfi e Rapolla, ove apprese i rudimenti delle lettere e delle scienze.\nDopo la morte del padre si trasfer\u00ec, con il fratello minore Tommaso, a Napoli per proseguire gli studi, ed entr\u00f2 nell'Ordine dei carmelitani scalzi con il nome di \"Padre Francesco Saverio Granata da Rionero\". Ritorn\u00f2 brevemente in Basilicata, stabilendosi nel convento dei carmelitani di Barile, divenendo Padre e lettore di teologia. Fu presto richiamato a Napoli nel convento del Carmine Maggiore, divenendo definitore perpetuo e provinciale.\nPer motivi di salute, Granata fu trasferito nel convento della Trinit\u00e0 degli Spagnoli, situato in una zona pi\u00f9 sana della citt\u00e0. Nel 1778, grazie al suo maestro Vito Caravelli, venne nominato professore di Filosofia e Matematica nella Reale Accademia Militare Borbonica della Nunziatella. Due anni dopo pubblic\u00f2 le opere \"Cenni sulla vita di Nicol\u00f2 Martino\" ed \"Elementi di Algebra e Geometria\".\nAttivit\u00e0 politica.\nNonostante i vivaci studi lo entusiasmino, il governo borbonico, che port\u00f2 alla repressione dell'\u00e9lite intellettuale dell'epoca, mette Granata in pericolo; di conseguenza, a causa delle sue idee liberali, nel 1787 fu rimosso dall'insegnamento, ricevendo comunque una pensione. Nel 1789 fu richiamato come docente presso la Nunziatella e nel 1791 pubblic\u00f2 dei versi in \"Omaggio a Ferdinando IV, renduto dalla Regia Accademia militare\", in occasione del ritorno del sovrano a Napoli dopo un viaggio a Vienna.\nNel 1793, il carmelitano abbandona l'insegnamento per diventare rettore dei carmelitani di Santa Maria della Vita, nel convento di Montesanto di Napoli ma torn\u00f2 ad avere ostilit\u00e0 con la nobilt\u00e0 borbonica poich\u00e9, nel 1794, prese pubblicamente le difese di Tommaso Amato, un giacobino messinese arrestato nella chiesa del Carmine e giustiziato tre giorni dopo con l'accusa di aver cospirato contro la corona.\nNel 1795, Granata fu arrestato per le sue idee giacobine e condotto nella fortezza di Gaeta, assieme ad altri liberali. Grazie all'intervento del cardinale Fabrizio Ruffo, fu liberato nel 1798, assieme a lui altri liberali come l'amico Mario Pagano. Dopo la scarcerazione, torn\u00f2 ad insegnare alla Nunziatella ma abbandon\u00f2 subito per lasciare il posto al suo discepolo (nonch\u00e9 compaesano) Giustino Fortunato, avo omonimo del noto meridionalista.\nLa repubblica napoletana.\nCon la nascita della Repubblica napoletana (1799), dopo la cacciata del re Ferdinando IV da parte dei francesi, Granata prese parte alla vita politica del nuovo governo napoletano e fu uno dei maggiori esponenti della societ\u00e0 patriottica. Anche il fratello Tommaso e il nipote Luigi (in seguito noto studioso di agronomia) ebbero un ruolo nella Repubblica, arruolandosi nella guardia civica. Il carmelitano ebbe inoltre la mansione di commissario del cantone di Sannazzaro, uno dei sei mandamenti in cui era stata suddivisa la citt\u00e0, e si dedic\u00f2 all'educazione politica e religiosa dei ceti popolari.\nEgli tent\u00f2 di diffondere la sua attivit\u00e0 di proselitismo anche nella natia Basilicata, inviandovi per tale fine il giovane Tommaso De Liso, ma non ebbe il tempo necessario a causa della breve vita della Repubblica Napoletana. Nel giugno 1799, quando Ferdinando IV torn\u00f2 a Napoli grazie alla flotta inglese di Horatio Nelson e le truppe sanfediste del cardinale Fabrizio Ruffo erano ormai giunte alle porte della citt\u00e0, Granata si riun\u00ec, invanamente, in una commissione istituita dal governo repubblicano per organizzare la difesa della citt\u00e0.\nDopo la caduta della Repubblica partenopea, i sanfedisti si misero alla ricerca di Granata, che nel frattempo si diede alla fuga, e saccheggiarono la sua abitazione, credendo che il carmelitano si trovasse l\u00ec. Fu, infine, scovato e catturato nel convento di Montesanto e portato prima al Castello del Carmine e poi al Castel Nuovo.\nMorte.\nDopo 5 mesi di detenzione in attesa di giudizio, la Suprema Giunta di Stato emise la sua condanna a morte il 5 dicembre 1799, oltre alla confisca dei suoi beni e la sua sconsacrazione effettuata da monsignor Giuseppe Corrado Panzini, vescovo di Ugento. Numerosi furono i reati contestati tra cui il raduno popolare nella piazza del Mercato all'arrivo dei francesi predicando contro la monarchia borbonica, l'iscrizione all'elenco della \u201cSociet\u00e0 Popolare\u201d e la sottoscrizione di un documento che prevedeva la detronizzazione del re da ambedue i Regni.\nIl 12 dicembre dello stesso anno, Granata fu giustiziato tramite impiccagione nella piazza del Mercato. Circa un secolo dopo la sua morte, il meridionalista Giustino Fortunato fece apporre una lapide sulla parete esterna della casa natale. Nel 1946 fu istituita in suo nome, sempre a Rionero, la Scuola Media. Il 6 giugno 1965 nei pressi della stazione ferroviaria di Rionero, fu affisso un busto bronzeo a perenne ricordo di questo patriota."}
{"id": "2403477", "revid": "85053", "url": "https://it.wikipedia.org/wiki?curid=2403477", "title": "Douglas McArthur", "text": ""}
{"id": "2403478", "revid": "1442080", "url": "https://it.wikipedia.org/wiki?curid=2403478", "title": "Medibank International 2009 - Doppio femminile", "text": "Il doppio femminile del Medibank International 2009 \u00e8 stato un torneo di tennis facente parte del WTA Tour 2009.\nZi Yan e Jie Zheng erano le detentrici del titolo ma quest'anno hanno deciso di non partecipare.\nIn finale, Hsieh Su-wei e Peng Shuai hanno battuto Nathalie Dechy e Casey Dellacqua, 6\u20130, 6\u20131."}
{"id": "2403489", "revid": "1005847", "url": "https://it.wikipedia.org/wiki?curid=2403489", "title": "Elezioni politiche in Italia del 1865", "text": "Le elezioni politiche in Italia del 1865 si svolsero il 22 ottobre (1\u00ba turno) e il 29 ottobre (ballottaggi) 1865."}
{"id": "2403490", "revid": "1305772", "url": "https://it.wikipedia.org/wiki?curid=2403490", "title": "The Essential", "text": "The Essential \u00e8 il nome di diverse raccolte discografiche:"}
{"id": "2403491", "revid": "287204", "url": "https://it.wikipedia.org/wiki?curid=2403491", "title": "Dust (film)", "text": ""}
{"id": "2403494", "revid": "125619412", "url": "https://it.wikipedia.org/wiki?curid=2403494", "title": "Thunderbolt Ross", "text": "Il generale Thaddeus E. \"Thunderbolt\" Ross \u00e8 un personaggio dei fumetti creato da Stan Lee (testi) e Jack Kirby (disegni) pubblicato dalla Marvel Comics ed esordito nella serie \"The incredible Hulk\" (vol. 1) n. 1 (maggio 1962) ed \u00e8 uno dei principali avversari di Hulk, a cui d\u00e0 una caccia al limite dell'ossessione in quanto lo ritiene una minaccia per gli Stati Uniti e l'intero pianeta. Dopo oltre quarant'anni di vita editoriale, gli autori Jeph Loeb e Ed McGuinness decidono di fargli assumere l'identit\u00e0 di Hulk Rosso, per poter affrontare pi\u00f9 facilmente la sua nemesi.\nNella classifica stilata nel 2009 da IGN, si \u00e8 posizionato al 71\u00ba posto come pi\u00f9 grande cattivo nella storia dei fumetti.\nBiografia del personaggio.\nOrigini.\nNato in New Hampshire da Alexander e Elizabeth Ross, in una famiglia dalla centenaria tradizione nelle forze armate, Ross si diploma col massimo dei voti alla United States Military Academy e, appena diciottenne, diviene uno dei migliori piloti della United States Air Force servendo il suo paese sia nella Seconda Guerra Mondiale che nella Guerra di Corea ottenendo il rango di capitano e il soprannome \"Thunderbolt\", attribuitogli dalle sue truppe in onore della sua rapidit\u00e0 d'azione.\nAl termine del conflitto, promosso maggiore, sposa Karen Lee, unica figlia del capitano Lee, suo mentore ed ex-superiore e, dopo aver preso parte a vari conflitti in Asia venendo infine promosso tenente generale, ottiene un incarico d'ufficio dapprima a Los Alamos e poi a Desert Base; poco tempo dopo nasce la sua unica figlia, Betty. Non volendo crescere la bambina in un ambiente militare, allontana dalla base lei e sua madre mandandole nella sua citt\u00e0 natia. Nonostante il suo carattere duro l'uomo ha sempre amato profondamente sia la moglie che la figlia e, proprio in virt\u00f9 di ci\u00f2, quando la consorte muore di cancro la figlia sedicenne si trasferisce alla Base Gamma da lui supervisionata, in Nuovo Messico, per potergli stare vicina.\nHulkbusters.\nNel momento in cui, divenuta adulta, sua figlia si innamora di Bruce Banner, lo scienziato a capo del Progetto Bomba Gamma comandato da Ross, questi disapprova aspramente in quanto lo considera un debole e un vigliacco assolutamente indegno di stare al fianco della sua bambina che, al contrario, vorrebbe sposasse il suo secondo in comando, il maggiore Glenn Talbot. Dopo la comparsa di Hulk, il generale inizia a dargli una caccia e, nel momento in cui scopre che la creatura altri non \u00e8 che Banner, si mette al comando degli Hulkbusters, una speciale task force da lui istituita al fine di inseguirlo e neutralizzarlo; la sua ossessione nei confronti del Golia Verde cresce fino al punto da portandolo ad allearsi con supercriminali quali il Capo e Abominio subendo infine un crollo nervoso e venendo radiato.\nTempo dopo, saputo dell'imminente matrimonio tra sua figlia e Banner, vi si presenta tentando di impedirlo ma, in un misto di rabbia, dolore e pazzia, finisce unicamente per sparare a Rick Jones e venire allontanato senza riuscire nell'intento di impedire che i due pronuncino i loro voti. Furioso, l'ex-generale viene avvicinato dall'agente S.H.I.E.L.D. Clay Quartermain e sottoposto ad un esperimento per unirlo con la creatura elettrocinetica Zzzax; tale processo danneggia per\u00f2 ulteriormente il suo gi\u00e0 precario equilibrio psichico, motivo per il quale viene prontamente invertito.\nTempo dopo, Ross osserva Banner e Jones affrontare un mutante capace di assorbire energia e capisce di essersi sempre sbagliato sul conto della creatura, motivo per il quale si sacrifica per aiutarli e muore poco dopo tra le braccia di sua figlia dando la sua benedizione a lei e al marito.\nIl corpo dell'uomo viene tuttavia in seguito rianimato dal Capo, che ne fa il suo servitore ribattezzandolo Redeemer. In seguito tuttavia, viene liberato da tale schiavit\u00f9 e reintegrato nella U.S. Air Force riappacificandosi col genero e coesistendoci pacificamente fino alla morte di Betty per contaminazione da raggi gamma apparentemente trasmessile per via sessuata dal marito (in realt\u00e0 dovuto a una macchinazione di Abomino).\nStraziato dal dolore e desideroso di vendetta, Ross riprende i tentativi di catturarlo finch\u00e9 non gli subentra il generale John Ryker.\nWorld War Hulk.\nDurante la guerra di Hulk contro la Terra, Ross, promosso generale a quattro stelle, tenta di uccidere l'eterno nemico bombardandolo con 10 tonnellate di adamantio ma, poich\u00e9 il Gigante di Giada rimane illeso, il generale arriva a saltare da un elicottero gettandoglisi personalmente contro e sparandogli in faccia. Fallito anche tale tentativo, Ross viene catturato, deportato al Madison Square Garden insieme a vari altri supereroi sconfitti, imprigionato sotto la guardia dei Fratelli di guerra e liberato dopo lo scontro tra Hulk e Sentry.\nHulk Rosso.\nAllettato dalle prospettive di salvare gli Stati Uniti dallo sbando in cui sono caduti dopo la morte di Capitan America e di resuscitare sua figlia Betty, Ross si allea con l'Intellighenzia (una coalizione di scienziati malvagi) permettendo al Capo e a M.O.D.O.K. di trasformarlo, tramite un bombardamento di raggi gamma e radiazioni cosmiche, in una versione rossa di Hulk facendone l'agente principale del loro piano di conquista del paese. Nei panni di Hulk Rosso (o Rulk) uccide Abominio e Wendigo per poi affrontare Hulk e Thor sconfiggendo facilmente entrambi. Dopo l'apparizione della She-Hulk Rossa, l'uomo realizza si tratti di sua figlia Betty motivo per il quale, capendo che l'Intellighenzia stia andando troppo oltre, si allea con il suo pi\u00f9 acerrimo nemico Bruce Banner rivelandogli la propria identit\u00e0. Dopo aver annientato il gruppo di scienziati e privato il Capo dei suoi poteri drenando l'Energia Gamma dal suo corpo, Hulk Rosso occupa la Casa Bianca durante una conferenza stampa con la ferma intenzione di dominare gli Stati Uniti, tuttavia viene raggiunto da Hulk verde che, dopo una cruenta battaglia, lo sconfigge.\nSconfitto dalla sua nemesi e creduto morto dal resto del mondo, Ross/Rulk viene imprigionato nella Base Gamma, in Nuovo Messico, finch\u00e9, su proposta di Banner, viene arruolato da Steve Rogers in una squadra di Vendicatori \"forzuti\" istituita allo scopo di sventare il \"Programma Terra Bruciata\", innescato dalla distrutta Intellighenzia come contromisura estrema in caso di fallimento del loro piano di conquista. Dopo il successo di tale missione gli viene concesso di rimanere nei Vendicatori affiancato da una Life Model Decoy di nome Annie; il suo ingresso ufficiale nella squadra avviene per\u00f2 solo dopo che aiuta a sconfiggere Hood, entrato in possesso di quattro Gemme dell'Infinito.\nDurante l'evento Fear Itself tenta, senza successo, di impedire alla Cosa (sotto il controllo del Serpente) di distruggere la Torre dei Vendicatori. Durante il conflitto tra Vendicatori e X-Men invade Utopia al fine di assassinare Ciclope ma fallisce.\nSuccessivamente fonda un nuovo gruppo di Thunderbolts non sponsorizzato dal governo per compiere alcune missioni segrete volte a riparare gli errori commessi durante la sua carriera militare. Nel momento in cui Hulk diviene il geniale e malvagio \"Doc Green\" decidendo di eliminare tutti gli individui potenziati dai raggi gamma, affronta Rulk con l'aiuto di Deadpool riuscendo a sconfiggerlo e a rimuovergli i poteri. Regredito alla sua forma umana, il generale viene arrestato per diserzione.\nPoteri e abilit\u00e0.\nIl generale Ross \u00e8 un esperto militare addestrato nel combattimento corpo a corpo e nell'utilizzo delle armi da fuoco essendosi diplomato tra i migliori della United States Military Academy ed avendo prestato servizio nella Seconda Guerra Mondiale, nella Guerra di Corea e in vari altri conflitti nel Pacifico. \u00c8 un ottimo leader e un eccellente stratega che, come spesso dimostrato nella sua ossessiva caccia a Hulk, dispone di capacit\u00e0 analitiche e tattiche elevatissime. Superbo pilota, il suo soprannome, \"Thunderbolt\" (in inglese: fulmine), gli \u00e8 stato attribuito dai commilitoni, i quali, commentando la sua rapidit\u00e0 d'azione, affermavano che: \u00abcolpisce come un fulmine\u00bb (\"He Struck Like a Thunderbolt\").\nHulk Rosso.\nA differenza della sua nemesi, Ross possiede il totale controllo sulla propria mutazione, cosa che gli consente di ragionare in maniera lucida e razionale, nonch\u00e9 di usufruire della sua massima esperienza in campo militare anche quando si trova nella sua forma mostruosa, ci\u00f2 lo rende \u00abtutto ci\u00f2 che l'Hulk verde non \u00e8\u00bb. La trasformazione da una forma all'altra avviene solo consciamente e a piacimento dell'uomo che, dunque, non regredisce in forma umana nemmeno qualora reso incosciente o con livelli adrenalinici nella norma; inoltre il suo sangue \u00e8 giallo fluorescente e rimane di tale colore anche in forma umana. Al di l\u00e0 di tutto ci\u00f2, Rulk possiede una forza fisica immensa (molto superiore a quella di Hulk non arrabbiato), una resistenza allo strenuo dell'invulnerabilit\u00e0, l'immunit\u00e0 al dolore e alla fatica, velocit\u00e0, agilit\u00e0, riflessi e capacit\u00e0 di salto sovrumane, nonch\u00e9 un fattore rigenerante che lo immunizza da qualunque malattia, conferendogli tempi di recupero sovrumani (inferiori a quelli di Hulk). Tali abilit\u00e0 non aumentano per\u00f2 in relazione alla rabbia della creatura, difatti, qualora colto dall'ira, anzich\u00e9 divenire pi\u00f9 forte, Hulk Rosso inizia a emettere un calore letale dal proprio corpo, che aumenta in maniera direttamente proporzionale alla sua rabbia, senza mai raggiungere un limite, sebbene, superata una certa intensit\u00e0, lo renda esausto. Pu\u00f2 ad ogni modo, emettere tale calore dagli occhi in maniera volontaria e regolandone autonomamente l'intensit\u00e0 anche senza essere arrabbiato.\nEssendo stato creato da una combinazione di radiazioni gamma e Potere Cosmico, Hulk Rosso pu\u00f2 aumentare drasticamente le sue capacit\u00e0 assorbendo tali tipologie di energia, riuscendo perfino a estrarle da altri individui potenziati tramite esse regredendoli alla loro forma umana. Sebbene non ci sia limite a tale potere, un suo abuso potrebbe impedire a Ross di tornare in forma umana. Il generale \u00e8 inoltre in grado di assorbire energia anche in forma umana per trasformarsi in Rulk qualora privo del quantitativo energetico necessario per eseguire automaticamente la metamorfosi, e la sola energia che non \u00e8 in grado di assimilare, parrebbe essere quella della Zona negativa.\nAltre versioni.\n1602.\nIn \"1602\", l'ammiraglio Ross, della Royal Navy, \u00e8 mandato alla colonia di Roanoke ad occuparsi degli accusati di stregoneria.\nAmalgam.\nNell'universo Amalgam, Ross \u00e8 un generale a capo del Progetto Cadmus che crea, tramite esperimenti genetici, il piccolo Pete Ross, sentendosi in colpa nei confronti del neonato, Ross chiude il progetto e adotta il ragazzo, che lo chiama affettuosamente Zio Gen. Dopo che il militare viene ucciso da un ladro, il ragazzo assume l'identit\u00e0 di Ragno-Boy.\nL'era di Apocalisse.\nNella saga \"L'era di Apocalisse\", il generale \"Thunderbolt\" Ross \u00e8 un membro del Grande Consiglio Umano.\nAge of Ultron.\nNella realt\u00e0 alternativa di \"Age of Ultron\", Hulk Rosso, sopravvissuto all'olocausto causato dall'intelligenza artificiale creata da Hank Pym, si unisce ad un gruppo di eroi sopravvissuti e raggiunge la Terra Selvaggia, partendo poi per il futuro assieme a una formazione di Vendicatori al fine di trovare e distruggere Ultron, sebbene venga subito ucciso dai servitori di quest'ultimo.\nRinascita degli Eroi.\nNell'universo de \"La Rinascita degli Eroi\", Ross \u00e8 stato uno dei maggiori consiglieri del presidente Harry S. Truman quando, al termine della Seconda Guerra Mondiale, decise di lanciare la bomba atomica su Hiroshima e Nagasaki; dopo essere stato aspramente criticato da Capitan America, il generale mette Nick Fury a capo del neonato S.H.I.E.L.D. al fine di tenere il supereroe sotto controllo. Decadi dopo diviene Capo dello stato maggiore congiunto delle forze armate statunitensi ma, a seguito di un infarto, lascia tale posizione, viene ricoverato ed assistito da sua figlia Liz Ross, impiegata presso le Stark Industries.\nMini Marvels.\nNella serie per tutte le et\u00e0 \"Mini Marvels\", Hulk Rosso \u00e8 un essere amichevole e di scarsa intelligenza, amico dell'Hulk Verde e dell'Hulk Blu.\nMarvel Noir.\nNell'universo \"Marvel Noir\", Ross \u00e8 un ex-commilitone di Edwin Jarvis durante la Seconda Guerra Mondiale.\nNewuniversal.\nNella realt\u00e0 \"newuniversal\", il generale Ross \u00e8 il Capo dello stato maggiore congiunto delle forze armate statunitensi, pesantemente criticato per il continuo utilizzo di armi nucleari contro i superumani.\nUltimate.\nNell'universo Ultimate, Ross \u00e8 un generale U. S. Army ex-direttore dello S.H.I.E.L.D. che, dopo essersi ritirato, ha istituito un think tank nel Baxter Building per coordinare gli UFF assieme al generale Talbot.\nAltri media.\nCinema.\nLungometraggi.\nNel film del 2003 \"Hulk\" di Ang Lee, il generale Ross \u00e8 interpretato da Sam Elliott. In questa versione lui e David Banner, il padre di Bruce, lavoravano nella stessa base militare, il primo in qualit\u00e0 di maggiore, il secondo come ricercatore, ma quando poi Ross scopr\u00ec come David avesse, contro i suoi ordini, fatto esperimenti su esseri umani (senza scoprire come in realt\u00e0 David avesse sperimentato il siero su s\u00e9 stesso, trasmettendo la mutazione al figlio), lo licenzi\u00f2. David, in risposta, distrusse la base e, cercando di uccidere il figlio poich\u00e9 convinto come questi fosse condannato ad una vita di sofferenza, fin\u00ec per uccidere involontariamente la propria moglie. Quando, durante il film, Ross incontra Bruce, crede che lui ricordi la cosa, avendo assistito alla tragedia, ma inizialmente lo scienziato non ci riesce.\nMarvel Cinematic Universe.\nNel franchise del Marvel Cinematic Universe, il generale Thaddeus \"Thunderbolt\" Ross \u00e8 interpretato da William Hurt:\nAffiliazione militare.\nNel corso della vita editoriale del personaggio la sua affiliazione militare \u00e8 stata spesso oggetto di discussione poich\u00e9 rappresentata in maniera alquanto inaccurata: sebbene nelle prime storie di Hulk Ross venisse raffigurato come un generale della United States Army e fosse difatti a capo di una task force dell'esercito (gli Hulkbusters), lo si \u00e8 praticamente sempre visto indossare la divisa blu della United States Air Force fin dalla sua prima apparizione e le storie relative la sua partecipazione alla Seconda Guerra Mondiale lo hanno raffigurato come un ufficiale della United States Army Air Corps divisione che, il 18 settembre 1947, si sarebbe separata dall'esercito divenendo la U.S. Air Force. Lo stesso Joe Quesada ha confermato, in un'intervista del 2009, che Ross fa parte della U.S. Air Force, giustificando le rare occasioni in cui lo si \u00e8 visto indossare la divisa dell'esercito come una licenza creativa presa degli autori, o una possibile appartenenza del personaggio ad una unit\u00e0 speciale dotata di uniforme a s\u00e9 stante. Nell'edizione del 2004 di \"The Official Handbook of the Marvel Universe: Hulk\", viene stabilito che Ross \u00e8 un tenente generale U.S. Air Force a tre stelle, sebbene durante \"World War Hulk\" venga promosso generale a quattro stelle.\nIn ognuna delle trasposizioni animate del personaggio, sia in \"The Marvel Superheroes\", che nella serie del 1982 e in quella del 1996, \u00e8 stato raffigurato come un generale della U.S. Army, stesso dicasi per le interpretazioni di Sam Elliott e William Hurt, rispettivamente nei film \"Hulk\" (2003) e \"L'incredibile Hulk\" (2008)."}
{"id": "2403501", "revid": "124879385", "url": "https://it.wikipedia.org/wiki?curid=2403501", "title": "Bourne (serie di film)", "text": "Bourne \u00e8 il nome con cui viene identificata una serie cinematografica di film di spionaggio con protagonista Jason Bourne, ex agente della CIA, interpretato da Matt Damon.\nIl soggetto dei film sono i romanzi di Robert Ludlum, mentre la sceneggiatura \u00e8 di Tony Gilroy. I film sono prodotti e distribuiti nelle sale cinematografiche dalla Universal Studios. La serie ha inoltre generato uno spin-off incentrato su un altro agente, Aaron Cross, interpretato da Jeremy Renner.\nSoggetto.\nJason Bourne \u00e8 un ex agente segreto della CIA, affetto da amnesia in seguito alle ferite riportate nel corso dell'ultima missione, conclusa senza essere stata portata a termine. Svegliatosi a bordo di un peschereccio che l'aveva recuperato al largo privo di sensi, da quel momento Bourne va in giro per il mondo a caccia della sua identit\u00e0. Inaspettatamente, Bourne si scopre dotato di alcune sorprendenti capacit\u00e0: esperto di arti marziali e nell'uso delle armi da fuoco, parla fluentemente diverse lingue, ha un innato senso dell'orientamento e capacit\u00e0 di guida dei pi\u00f9 svariati tipi di veicoli; tutte abilit\u00e0 che si riveleranno utili nello sfuggire a coloro che vorrebbero metterlo a tacere per sempre. Nella sua ricerca della verit\u00e0 \u00e8 inizialmente aiutato da Marie, sconosciuta ragazza in cui si \u00e8 imbattuto casualmente, nonch\u00e9 in seguito da persone interne all\"intelligence\" e contrarie alla piega presa dagli eventi, quali la dirigente Pam Landy e la giovane analista Nicky Parsons.\nIn seguito le stesse abilit\u00e0 fisiche e intellettuali, addirittura potenziate grazie all'uso di farmaci e tecniche di controllo mentale, vengono riscontrate anche in Aaron Cross, un nuovo agente dormiente di colpo costretto a fuggire, dopo che i servizi segreti statunitensi decidono per la chiusura di questo programma e l'eliminazione degli agenti coinvolti.\nI film.\n\"The Bourne Identity\".\nUn peschereccio ritrova in mare il corpo di un uomo, ancora in vita: il misterioso individuo soffre di amnesia, e ha due pallottole conficcate nella schiena. L'uomo scopre di chiamarsi Jason Bourne, ma non ricorda nulla del suo passato. Inspiegabilmente braccato da sicari spietati, Bourne fugge per l'Europa a caccia della sua identit\u00e0, aiutato soltanto dalla giovane Marie.\n\"The Bourne Supremacy\".\nBourne si \u00e8 rifugiato in India, insieme a Marie. Nonostante l'apparente serenit\u00e0 trovata dai due, Jason \u00e8 tormentato da dei terribili incubi legati al suo misterioso passato. Bourne e Marie si sentono ormai al sicuro dagli uomini che hanno tentato di ucciderli, ma la loro nuova vita viene inaspettatamente sconvolta dall'arrivo di un misterioso cecchino: Bourne riesce a salvarsi, ma non Marie. A questo punto Jason, deciso pi\u00f9 che mai a vendicare Marie, ritorna in Europa con l'intenzione di fermare una volta per tutte gli uomini che da tempo gli stanno dando la caccia, e chiudere cos\u00ec per sempre i conti con il proprio passato.\n\"The Bourne Ultimatum - Il ritorno dello sciacallo\".\nDopo aver finalmente appreso la verit\u00e0 sul suo passato, Bourne \u00e8 deciso pi\u00f9 che mai a scoprire chi e perch\u00e9 lo ha trasformato in una perfetta e spietata macchina da guerra. Bourne deve comunque ancora guardarsi le spalle da dei nuovi e misteriosi individui, che continuano a dargli la caccia con un solo obiettivo: ucciderlo.\n\"The Bourne Legacy\".\nInchieste giornalistiche e le stesse azioni di Jason Bourne stanno portando alla luce dell'opinione pubblica statunitense l'esistenza di diversi programmi governativi atti ad addestrare nuovi agenti dormienti, alcuni di loro geneticamente modificati. Di questi fa parte Aaron Cross, di fatto trattato come una cavia da laboratorio. Le sue abilit\u00e0 fisiche e intellettuali fuori dal comune gli permettono di sfuggire ai tentativi dei vertici militari di mettere a tacere la cosa, fuggendo da loro assieme a Marta, una delle scienziate del programma.\n\"Jason Bourne\".\nJason vive tranquillo in Grecia, dove si guadagna da vivere partecipando ad incontri clandestini di boxe. Un giorno viene avvicinato da Nicky Parsons che, hackerando il sistema della Cia, ha trovato dei file inerenti al programma di cui ha fatto parte e alcune informazioni riguardo alla sua vecchia e reale identit\u00e0, ma viene uccisa da un killer professionista mandato dal direttore della Cia Robert Dewey. Tirato di nuovo in ballo, e comprendendo di essere tornato un bersaglio da eliminare, Jason viaggia attraverso l'Europa per poi ritornare negli Usa (aiutato da un'agente della sicurezza informatica della Cia stessa che ha contribuito a trovarlo, Heater Lee) per sistemare la questione una volta per tutte.\nAltri media.\nAd aprile 2018 USA Network ha annunciato di aver ordinato l'episodio pilota di \"Treadstone\", serie televisiva \"spin-off\" ambientata nell'universo di \"Bourne\"."}
{"id": "2403502", "revid": "1005847", "url": "https://it.wikipedia.org/wiki?curid=2403502", "title": "Elezioni politiche in Italia del 1867", "text": "Le elezioni politiche in Italia del 1867 si svolsero il 10 marzo (1\u00ba turno) e il 17 marzo (ballottaggi) 1867.\nRisultati.\nFonte: Archivio storico de La Stampa "}
{"id": "2403503", "revid": "963244", "url": "https://it.wikipedia.org/wiki?curid=2403503", "title": "La Certosa di Parma (disambigua)", "text": "La Certosa di Parma (1839) \u00e8 un romanzo di Stendhal (il titolo fa riferimento alla certosa di Paradigna e non a quella di San Girolamo, detta \"certosa di Parma\"). Dal romanzo sono state tratte alcune riduzioni per il cinema e per la televisione: "}
{"id": "2403504", "revid": "767487", "url": "https://it.wikipedia.org/wiki?curid=2403504", "title": "Tanguy (film)", "text": "Tanguy \u00e8 un film del 2001 diretto da \u00c9tienne Chatiliez.\nIl film, con la sua satira del fenomeno dei figli ormai adulti che non vogliono andare a vivere da soli, \u00e8 entrato nell'immaginario popolare al punto che in Francia la parola \"Tanguy\" \u00e8 diventata sinonimo di un adulto che vive ancora con i suoi genitori.\nNel 2006 \u00e8 stato realizzato un remake statunitense di questo film, \"A casa con i suoi\".\nTrama.\nTanguy \u00e8 un ragazzo di 28 anni, ormai prossimo alla laurea, parla il cinese e il giapponese e ha una passione per la filosofia orientale. Conduce la sua vita in tranquillit\u00e0 insieme ai genitori, Edith e Paul, e non ha alcuna intenzione di andare via da casa almeno fino a dopo la tesi, la quale dovrebbe aprirgli le porte di un lavoro a Pechino. Quando manca un mese alla laurea tanto attesa, Tanguy comunica ai genitori di aver deciso di rinviare tutto di un anno e mezzo per evitare di rovinare per la fretta il lavoro svolto. Il padre prende la cosa con apparente tranquillit\u00e0, ma la madre inizia a essere infastidita dalla situazione, poich\u00e9 la continua presenza del figlio in casa toglie alla coppia qualunque possibile momento di intimit\u00e0. Tanguy non si decide neanche con la propria ragazza e cos\u00ec si diverte a portare a casa conoscenze occasionali che ospita per la notte e presenta ai genitori la mattina dopo a colazione.\nQuando non sopporta pi\u00f9 la situazione, Edith decide che il figlio deve essere in qualche modo spinto ad andare via. Cos\u00ec lei e il marito cominciano a fare a Tanguy una serie di dispetti, sperando di indurlo a uscire di casa. Tutto si rivela inutile e cos\u00ec alla fine i genitori parlano apertamente a Tanguy, dicendogli che \u00e8 giunta l'ora di lasciare il nido familiare. Tanguy trova un appartamentino a Chinatown, ma vi resta poco poich\u00e9 non sa vivere solo, non riesce a dormire, ha crisi di panico e cos\u00ec torna a casa. Per ripicca i genitori cominciano a trattarlo come un bambino, finch\u00e9 Tanguy arriva a citarli in tribunale e Paul, su consiglio del giudice, sta per assoldare due malviventi per far picchiare il figlio. Proprio prima che questo accada, Tanguy decide per\u00f2 di partire per Pechino. Dopo dieci mesi i genitori vanno a trovare il figlio, che nel frattempo si \u00e8 sposato, sta per diventare padre ma vive con la famiglia della moglie.\nCuriosit\u00e0.\nNel film, che \u00e8 stato girato prima dell'entrata in vigore della moneta unica, si menziona come valuta l'Euro. Nella scena in cui i genitori di Tanguy percorrono in auto la strada tra l'aeroporto e la casa dei consuoceri, viene inquadrata un'installazione con una scritta che fa riferimento alla candidatura di Pechino come citt\u00e0 delle Olimpiadi 2008.\nColonna sonora.\nNel film \u00e8 presente il brano \"Daydream\" dei The Lovin' Spoonful."}
{"id": "2403510", "revid": "131011", "url": "https://it.wikipedia.org/wiki?curid=2403510", "title": "Kenze neke", "text": ""}
{"id": "2403511", "revid": "1684799", "url": "https://it.wikipedia.org/wiki?curid=2403511", "title": "The Scream", "text": ""}
{"id": "2403515", "revid": "1529788", "url": "https://it.wikipedia.org/wiki?curid=2403515", "title": "Certosa di Parma", "text": "La certosa di San Girolamo, meglio nota come Certosa di Parma, \u00e8 un complesso di edifici che si trova in strada della Certosa 20, nei pressi di via Mantova, alle porte di Parma.\nPer circa 500 anni fu sede di un monastero di Certosini, ma delle costruzioni originarie, edificate fra il 1285 e il 1304 per iniziativa di Rolando Taverna (arcivescovo di Spoleto dal 1278 al 1285), non rimangono quasi tracce.\nDivenuta sede di una scuola della Polizia Penitenziaria, ospita circa 200 corsisti.\nStoria.\nIl complesso era fin dall'origine imponente: includeva una chiesa, i due chiostri e le celle dei monaci, il tutto cintato da mura perimetrali esterne. Nel suo primo periodo la Certosa era rinomata per le attivit\u00e0 scolastiche che si svolgevano al suo interno: i monaci studiavano astronomia, matematica e fisica. I certosini inoltre ospitarono per diversi anni una delle prime stamperie dell'Italia Settentrionale.\nVerso la met\u00e0 del Cinquecento parte del complesso venne distrutto e tra il 1673 e il 1722 venne costruita, su progetto di Francesco Pescaroli, l'attuale chiesa barocca ed un nuovo chiostro, ancora ben conservati. Nel 1769 il monastero certosino fu soppresso e il complesso fu drasticamente ristrutturato per accogliere una manifattura di tabacchi, la \"Fabbrica Ducale dei Tabacchi di Parma\", una delle pi\u00f9 importanti del Nord Italia, che inizi\u00f2 l'attivit\u00e0 nel 1805.\nLo stabilimento fu chiuso nel 1891 e a partire dal 1900 l'antico monastero venne trasformato in un Riformatorio, l'unico in Emilia-Romagna. I giovani ospiti della struttura erano piccoli delinquenti o ragazzi con situazioni familiari complicate, che venivano educati alle professioni per essere reinseriti nella societ\u00e0.\nDal dicembre del 1975 ad oggi all'interno della Certosa, nella cosiddetta \"Scuola di Dio\", ha sede la Scuola di Formazione e Aggiornamento della Polizia Penitenziaria.\nIl complesso attuale comprende, oltre alla sede della polizia penitenziaria, la chiesa dedicata a San Girolamo, una sagrestia e un chiostro maggiore (entrambi del XVI secolo), un chiostro minore (del XV secolo). Ospita opere di Francesco Pescaroli, Alessandro Baratta, Gian Battista Natali e Ilario Spolverini.\nLe aree monumentali del complesso sono attualmente visitabili. \nSecondo un'opinione \u00e8 questa, ubicata nei pressi di Via Mantova, l'unica Certosa di Parma dove vissero per 483 anni i Certosini e non l'abbazia di Valserena chiamata impropriamente \"Certosa di Paradigna\" e talvolta riferita all'opera di Stendhal. All'epoca in cui Stendhal scrisse La Certosa di Parma (1838) entrambi i conventi erano gi\u00e0 stati soppressi: il primo nel 1769 dal Duca Ferdinando Borbone-Parma e il secondo nel 1805/1810 per Decreti Napoleonici."}
{"id": "2403521", "revid": "287204", "url": "https://it.wikipedia.org/wiki?curid=2403521", "title": "Scream (singolo)", "text": ""}
{"id": "2403523", "revid": "1005847", "url": "https://it.wikipedia.org/wiki?curid=2403523", "title": "Elezioni politiche in Italia del 1870", "text": "Le elezioni politiche in Italia del 1870 si svolsero il 20 novembre (1\u00ba turno) e il 27 novembre (ballottaggi) 1870. Le elezioni si svolsero poco dopo la Breccia di Porta Pia e per questo altri cattolici seguirono il Papa nella scelta del non expedit."}
{"id": "2403529", "revid": "49074", "url": "https://it.wikipedia.org/wiki?curid=2403529", "title": "Jilseponie Ault", "text": "Jilseponie Ault \u00e8 un personaggio fantastico che compare nella saga fantasy di Demon Wars scritta da R. A. Salvatore.\nBiografia.\nJilseponie Ault nacque nell'Anno di Dio 804, figlia di Thomas Ault, uno degli abitanti del villaggio di Dundalis. Era la migliore amica di Elbryan Wyndon, e proprio come lui, a soli dodici anni, dovette assistere al massacro della sua gente da parte di una feroce banda di orchetti e giganti fomoriani: la ragazza riusc\u00ec a salvarsi da morte certa nascondendosi in una nicchia della fondamenta di una casa. Successivamente traumatizzata dalla carneficina Jilseponie vag\u00f2 fino al vicino villaggio di Weedy Meadow dove venne adottata da Graevis Chilichunk, un locandiere di Palmaris giunto nel nord per rifornirsi di liquori pregiati.\nJill visse negli anni seguenti nell'affetto dei Chilichunk, senza per\u00f2 ricordare nulla sul suo passato: addirittura non ricordava neanche il suo nome e per questo Graevis le diede il nomignolo di Cat-the-Stray. A sedici anni fu avvicinata da un avventore della locanda che poi si rivel\u00f2 essere Connor Bildeborough, erede del potente barone di Palmaris, Rocherfort Bildeborough; ben presto i due si innamorarono e nell'anno di Dio 821 si sposarono con un grandioso matrimonio celebrato dall'Abate Dobrinion in persona.\nCarriera militare.\nTuttavia la situazione deterior\u00f2 durante la prima notte di nozze che non venne consumata dagli sposi, a causa della ritrosia di Jill, tormentata dal suo passato, che arriv\u00f2 addirittura a ferire Connor. Il giorno dopo l'unione venne sciolta dall'abate e Jilseponie fu costretta a prestare servizio presso l'esercito regio.\nIn appena un anno divenne da semplice fante ( \u201ccibo ambulante\u201d secondo gli ufficiali) a membro della cavalleria e la sua abilit\u00e0 in combattimento le permise di entrare nel corpo della Guardia Costiera, il secondo in ordine di importanza nell'esercito dopo la Brigata coraggiosa, la guardia personale del Re.\nTuttavia , a quanto pareva, le fortezze della Guardia Costiera, non erano pi\u00f9 gli stoici bastioni di difesa del regno che erano state in passato, in quanto le guardie anzich\u00e9 fare le ronde e i pattugliamenti previsti nel loro incarico passavano il tempo a gozzovigliare e a ubriacarsi: per Jill si apr\u00ec un periodo monotono, in cui era l'unica a svolgere il proprio compito nella fortezza di Pireth Tulme. A rompere la routine quotidiana di Pony ci pens\u00f2 il Frate Pazzo, un grasso monaco della Chiesa Abellicana, che aveva deciso di scatenare una gigantesca rissa nel vicino villaggio di Tinson: Jill vide incontr\u00f2 cos\u00ec per la prima volta Avelyn Desbris.\nA fianco di Avelyn Desbris.\nNell'anno di Dio 824, Pireth Tulme fu attaccata e annientata da un'orda di powrie; Jilseponie riusc\u00ec a salvarsi e rincontr\u00f2 Avelyn Desbris di cui presto divenne una grande amica. Viaggi\u00f2 insieme a lui di villaggio in villaggio finch\u00e9, nella cittadina di Dusberry, il monaco fu pugnalato durante l'ennesima rissa e per salvarsi dovette far ricorso ad una pietra dell'anima e alle forze di vitali della stessa Jill. Dalla loro unione spirituale la ragazza acquis\u00ec una notevole conoscenza sugli usi delle pietre magiche, degne di uno studente di St. Mere-Abelle del quinto anno, mentre Avelyn ricav\u00f2 informazioni utili sul misterioso passato della donna. Intrigato da quel puzzle, il monaco pilot\u00f2 il loro cammino sempre pi\u00f9 verso nord; durante il loro viaggio Avelyn dimostr\u00f2 a Jill la fiducia che nutriva nei suoi confronti arrivando ad insegnarle, con metodi tradizionali e sedute spirituali con l'ematite, tutto sull'uso e sulla comprensione delle pietre magiche: i suoi progressi furono esponenziali. Infine i due arrivarono a Dundalis e Jilseponie riacquist\u00f2 gradualmente la memoria, rivisitando i luoghi della sua infanzia. Tuttavia Pony fu catturata e tenuta in ostaggio da Fratello Giustizia, che la utilizz\u00f2 per tendere una trappola ad Avelyn: i piani del boia della Chiesa fallirono miseramente grazia all'intervento di Elbryan che riusc\u00ec ad ucciderlo e salvare Pony che vedendo il ranger riacquist\u00f2 tutti i suoi ricordi.\nLa guerra del demone.\nBen presto per\u00f2 la pace nelle Terre dei Boschi cess\u00f2: l'esercito di Bestesbulzibar cal\u00f2 dal nord e occup\u00f2 tutti i villaggi di frontiera ma non riusc\u00ec a fare strage degli abitanti che invece si erano salvati grazie all'intervento di Elbryan, Pony e Avelyn che li avevano prontamente evacuati. Le abilit\u00e0 di Jill si dimostrarono determinanti per le successive operazioni di guerriglia che tormentarono gli invasori ma si rivelarono ancora pi\u00f9 utili durante il viaggio del gruppo verso il Monte Aida dove Avelyn riusc\u00ec a distruggere la forma fisica del dactyl.\nNei mesi seguenti le conoscenze sulle pietre magiche che il monaco le aveva insegnato, aiutarono molto la resistenza dei profughi di Caer Tinella e permisero di salvare numerose persone da ferite mortali. Grazie a Connor Bildeborough, Pony ed Elbryan scoprirono che Bradwarden, creduto morto nelle viscere del Monte Aida, era stato catturato dalla Chiesa Abellicana e trascinato nelle segrete dell'abbazia di St. Mere- Abelle; cos\u00ec i due organizzarono una missione di salvataggio che and\u00f2 a buon fine solo grazie all'aiuto del Maestro Jojonah, vecchio mentore di Avelyn Desbris: nelle prigioni del monastero non solo trovano Bradwarden in balia dei suoi aguzzini, ma scoprono anche i cadaveri dei Chilichunk orribilmente posseduti da creature demoniache. Questa scoperta riemp\u00ec Pony di tanto rancore e odio verso i capi della Chiesa Abellicana, da indurla , durante la sua permanenza a Palmaris, prima a cercare di creare un movimento di opposizione al potere del vescovo e successivamente a tentare di uccidere il Padre abate in persona. Markwart, manovrato dal demone dactyl trov\u00f2 in poco tempo l'attentatrice che fu costretta ad affrontarlo poco a nord di Palmaris, in uno scontro spirituale ferocissimo: alla fine Pony venne sopraffatta dal potere demoniaco del padre abate che la priv\u00f2 del bambino che aveva in grembo ma sicuramente l'avrebbe uccisa se Lady Dasslerond, signora degli elfi non fosse intervenuta in suo soccorso.\nA Chasewind Manor, il palazzo dei baroni di Palmaris, Markwart trov\u00f2 la sua fine: Jilseponie si scontr\u00f2 con lui nel piano spirituale ma questa volta la donna era aiutata da Elbryan, il suo amato compagno, e grazie al suo sostegno riusc\u00ec ad avere la meglio sullo schiavo del demone. Ma la guerra le aveva tolto tutto: la famiglia, suo marito e il suo figlioletto mai nato."}
{"id": "2403531", "revid": "1603714", "url": "https://it.wikipedia.org/wiki?curid=2403531", "title": "Leonardo Corona", "text": "Biografia.\nFu allievo dapprima del padre Michele, miniatore, poi di Rocco da S.Silvestro, e poi di Tiziano. Fu grande ammiratore di Tintoretto e sub\u00ec le influenze di Palma il Giovane. \nFu attivo soprattutto a Venezia dove nella basilica dei Santi Giovanni e Paolo realizz\u00f2 una \"Annunciazione\" e nella chiesa di Santo Stefano dipinse un\"'Assunzione\". \nSi ricordano, inoltre, i suoi lavori a chiaroscuro nel Palazzo Ducale di Venezia e il \"Supplizio di S.Agata\", opere anteriori al 1587.\nPrima del 1585 collabor\u00f2 con il Palma ai lavori di S.Giuliano, mettendosi in evidenza con \"L'ingresso di Cristo a Gerusalemme\" e con le \"Virt\u00f9\".\nImponente \u00e8 la sua presenza nella chiesa di San Giovanni Elemosinario. Nella navata destra: Investitura a vescovo di san Nicola di Bari, Sant'Andrea innalzato sulla croce. Una grande tela con La raccolta della manna. Nel presbiterio: Resurrezione di Cristo, Mos\u00e8 e il miracolo della rupe, Crocifissione di Cristo, Orazione nell'orto; nella cappella laterale sin: Salita al calvario. Navata laterale sinistra: Arcangelo Gabriele e Vergine annunciata sono considerate opere della scuola di Leonardo Corona.\nIn Abruzzo a Chieti, presso la chiesa di San Giovanni dei Cappuccini,realizz\u00f2 la pala d'altare del tabernacolo ligneo monumentale ritraente la Madonna col Bambino in gloria tra San Giovanni, Santa Caterina, San Francesco e Sant'Antonio. \nIntorno al 1605 le \"Storie della Passione\" per l'Ateneo Veneto, caratterizzate da intensi chiaroscuri.\nTra i suoi allievi si ricordano invece Sante Peranda e Baldassarre d'Anna."}
{"id": "2403540", "revid": "121541606", "url": "https://it.wikipedia.org/wiki?curid=2403540", "title": "Rivoluzione costituzionale persiana", "text": "La Rivoluzione costituzionale persiana, chiamata impropriamente anche \"Rivoluzione costituzionale iraniana\" ( o ), oper\u00f2 contro il regno dispotico degli ultimi Shah Qajar e mosse i suoi primi passi nel 1906. \nRepressa una prima volta nel 1908, riprese vigore nel 1909 e prosegu\u00ec fino al 1911. Essa ebbe come conseguenza la fondazione di un parlamento in Persia, a presiedere il quale fu chiamato l'Ayatollah Mirz\u0101 Sayyed Mo\u1e25ammad \u1e6cab\u0101\u1e6dab\u0101\u02bei.\nLa presenza di un alto dignitario sciita non deve sorprendere. L'atteggiamento delle gerarchie religiose persiane fu infatti quanto mai ambivalente, giacch\u00e9 se da un lato Mirza Mohammad Hossein Na\u2018ini (1860-1936), sostenne con convinzione il movimento e forn\u00ec validi argomenti religiosi per condannare l'assolutismo e difendere un assetto costituzionale della Persia, \"Sheykh\" Fa\u017cloll\u0101h Nuri, afferm\u00f2 che la libert\u00e0 politica, la democrazia e l'istituzione di un parlamento era contraria ai principi dell'Islam.\nIl movimento, peraltro, non si esaur\u00ec con la rivoluzione e fu seguito dal Movimento costituzionalista del Gilan.\nLa premessa per la Rivoluzione costituzionale fu la \"rivolta del tabacco\" del 1891 contro la concessione riguardante il tabacco concessa da Nasser al-Din Shah a una societ\u00e0 straniera. Lo Shah pagher\u00e0 anche per questo e fu assassinato nel 1896. \nInizialmente il movimento costituzionale si afferm\u00f2 in maniera non violenta con un sit-in presso l'ambasciata britannica. Lo sci\u00e0 Mozaffar al-Din Shah concesse la Costituzione il 6 agosto 1906. I costituzionalisti furono tuttavia ben presto abbandonati al loro destino dai britannici che, nel 1907, si accordarono per la spartizione della Persia in zone d'influenza con i russi.&lt;br&gt; \nQuesto permise l'intervento militare zarista a favore della restaurazione assolutista e il Parlamento di Teheran fu bombardato dai russi nel 1908. I costituzionalisti resistettero tuttavia a Tabriz e nel Sud e riconquistarono la capitale nel 1909, deponendo lo Sci\u00e0 e giustiziando lo \"Sheykh\" Fa\u017cloll\u0101h Nuri. \nIl Parlamento assunse quindi un consulente statunitense, il banchiere di New York William Morgan Shuster, per risanare le finanze pubbliche. \nQuando questi cerc\u00f2 di esigere il pagamento delle imposte anche alla grande nobilt\u00e0 Qajar, questa invoc\u00f2 nuovamente l'aiuto della Russia e le truppe zariste intervennero pertanto una seconda volta per schiacciare i costituzionalisti e imporre ancora la monarchia assoluta. Dopo qualche anno i persiani tornarono tuttavia a eleggere un nuovo Majles (il terzo) e il sistema parlamentare sopravvisse quindi alla repressione.\nPersonaggi come Sardar Assad, Sattar Khan e Bagher Khan e citt\u00e0 come Tabriz giocarono un ruolo significativo in questo movimento rivoluzionario.\nLa rivoluzione costituzionale in Persia fu il primo evento del genere in tutto il Vicino e Medio Oriente. La rivoluzione spalanc\u00f2 la porta a cambiamenti profondi, facendo entrare il Paese in piena et\u00e0 moderna. La Persia visse un periodo di confronto politico senza precedenti, in un clima di grande vivacit\u00e0 intellettuale e morale. La rivoluzione cre\u00f2 nuove opportunit\u00e0, spalancando un futuro promettente e senza limiti apparenti all'intero Paese. Numerosi differenti gruppi si confrontarono per definire la forma finale di questa rivoluzione e tutta la societ\u00e0 fu finalmente trasformata, in una maniera o nell'altra. \nL'ordine antico, per il quale Nasser al-Din Shah e i suoi successori s'erano battuti, fu infine superato per essere sostituito da nuove istituzioni e da nuove forme d'espressione, oltre che da un ordine sociale e politico del tutto nuovo e promettente. Il movimento costituzionale rivel\u00f2 peraltro subito la contrapposizione tra chi aspirava a modernizzare la societ\u00e0 e lo Stato persiano e chi invece ambiva solo a limitare l'assolutismo dei Qajar e a conservare le strutture sociali e i valori religiosi tradizionali."}
{"id": "2403546", "revid": "28592", "url": "https://it.wikipedia.org/wiki?curid=2403546", "title": "Vescovo di Spoleto", "text": ""}
{"id": "2403548", "revid": "974994", "url": "https://it.wikipedia.org/wiki?curid=2403548", "title": "Simbolo dell'Evangelista Giovanni", "text": "Il rilievo con il Simbolo dell'Evangelista Giovanni (Aquila) fa parte dei pannelli bronzei di Donatello per la decorazione dell'altare della basilica del Santo a Padova, in particolare della serie dei quattro \"Simboli degli Evangelisti\". \u00c8 in bronzo (59,80x59,80 cm) e risale a dopo il 1446, completato entro il 1453.\nStoria.\nL'altare e le sue decorazioni vennero eseguiti tra la seconda met\u00e0 del 1446 e la partenza dell'artista da Padova, nel 1453. Le opere vennero ritoccate per molto tempo, ben oltre la partenza di Donatello: se ne ha notizia fino al 1477.\nPoich\u00e9 la struttura architettonica originale dell'altare and\u00f2 distrutta sul finire del XVI secolo, la versione che oggi si vede \u00e8 una ricostruzione controversa dell'architetto Camillo Boito del 1895.\nI rilievi dei \"Simboli degli Evangelisti\" si trovavano forse sotto sui lati dell'altare, separati in mezzo da un rilievo di \"Putti\" per lato. Nella ricostruzione ottocentesca si trovano invece nel registro inferiore alle estremit\u00e0, poco lontane dalle statue dei vescovi \"Ludovico\" e \"San Prosdocimo\": due formelle sono sul lato anteriore e due su quello posteriore. \nDescrizione.\nLe formelle quadrate mostrano i simboli evangelici della visione di Ezechiele, e sono raffigurati su uno sfondo simile ma non identico, composto da una cornice cesellata e un fondale composto di tanti cerchi su cui \u00e8 appesa una ghirlanda retta agli angoli, in questo caso da battenti a forma di protomi leonini.\nLe figure escono dalla cornice, creando una sensazione di spazio reale, non vincolata alla rappresentazione.\nL'aquila \u00e8 rappresentata in tutta la sua viva espressivit\u00e0, con una zampa che regge il libro sacro del vangelo di Giovanni e il muso raffigurato di profilo con un'espressione torva che evidenzia il forte becco. Le ali sono spiegate e vibranti, come se stesse per prendere il volo. Grande cura \u00e8 stata usata nel descrivere dettagliatamente le penne usa ad una, con estremo realismo. Sul libro \u00e8 poggiato un panno che si libra descrivendo un arabesco, molto raro nell'opera di Donatello, ma qui usato forse per riempire la parte inferiore."}
{"id": "2403551", "revid": "110157", "url": "https://it.wikipedia.org/wiki?curid=2403551", "title": "Save Your Kisses", "text": "Save Your Kisses \u00e8 un album di Natasha Thomas pubblicato nel 2004."}
{"id": "2403553", "revid": "1880836", "url": "https://it.wikipedia.org/wiki?curid=2403553", "title": "Target (pubblicit\u00e0)", "text": "In Economia, il targeting (dall'Inglese \"target\", obiettivo) \u00e8 una scelta strategica che attiene all'individuazione, a seguito della segmentazione, del gruppo di consumatori da servire tramite un'offerta (o pi\u00f9 offerte) \"ad hoc.\" \nL'impresa, infatti, pu\u00f2 porsi nei confronti del mercato in modo indifferenziato (una sola offerta per tutti i consumatori) oppure in modo differenziato (ogni target avr\u00e0 la propria offerta specifica). \nInoltre, s'indicano con il termine target anche i particolari destinatari di una campagna promozionale. \nTipi di Target.\nPer riconoscere al meglio ogni tipo di gruppo (target definito) si ha bisogno di conoscere i \"cluster\", gruppi ben definiti di persone che hanno degli obiettivi e delle caratteristiche in comune. I \"cluster\" sono definiti da indagini di mercato, dette indagini psicografiche oppure indagini sinottiche. C'\u00e8 un ulteriore modo di decifrare il target pi\u00f9 corretto per il messaggio pubblicitario, determinarlo con criteri socio-demografici e geografici."}
{"id": "2403554", "revid": "1005847", "url": "https://it.wikipedia.org/wiki?curid=2403554", "title": "Elezioni politiche in Italia del 1874", "text": "Le elezioni politiche in Italia del 1874 si sono svolte l'8 novembre (1\u00ba turno) e il 15 novembre (ballottaggi) 1874."}
{"id": "2403558", "revid": "767487", "url": "https://it.wikipedia.org/wiki?curid=2403558", "title": "DFB-Pokal 2005-2006", "text": "La DFB-Pokal 2005-2006 \u00e8 stata la 63\u00aa edizione della Coppa di Germania, iniziata il 19 agosto 2005 e terminata il 29 aprile 2006. In finale, il ha sconfitto l'Eintracht Frankfurt per 1-0."}
{"id": "2403559", "revid": "827882", "url": "https://it.wikipedia.org/wiki?curid=2403559", "title": "Gran Premio d'Italia 1957", "text": "Il Gran Premio d'Italia 1957 fu l'ottava ed ultima gara della stagione 1957 del Campionato mondiale di Formula 1, disputata l'8 settembre all'Autodromo Nazionale di Monza.\nLa corsa vide la vittoria di Stirling Moss su Vanwall, seguito da Juan Manuel Fangio su Maserati e da Wolfgang von Trips su Ferrari.\nSi registr\u00f2 anche l'unica presenza nel mondiale per la 250F TD, dotata del nuovo motore V12, condotta da Jean Behra, che, dopo una quinta posizione nello schieramento di partenza, non riusc\u00ec a completare la gara."}
{"id": "2403561", "revid": "1005847", "url": "https://it.wikipedia.org/wiki?curid=2403561", "title": "Elezioni politiche in Italia del 1876", "text": "Le elezioni politiche in Italia del 1876 si sono svolte il 5 novembre (1\u00ba turno) e il 12 novembre (ballottaggi) 1876.\nLe elezioni del 1876 portarono alla vittoria della sinistra storica guidata da Agostino Depretis e dunque alla fine della fase dei Governi della destra storica, che durava dal 1861."}
{"id": "2403562", "revid": "974994", "url": "https://it.wikipedia.org/wiki?curid=2403562", "title": "Simbolo dell'Evangelista Matteo", "text": "Il rilievo con il Simbolo dell'Evangelista Matteo (Angelo) fa parte dei pannelli bronzei di Donatello per la decorazione dell'altare della basilica del Santo a Padova, in particolare della serie dei quattro \"Simboli degli Evangelisti\". \u00c8 in bronzo (59,80x59,80 cm) e risale a dopo il 1446, completato entro il 1453.\nStoria.\nL'altare e le sue decorazioni vennero eseguiti tra la seconda met\u00e0 del 1446 e la partenza dell'artista da Padova, nel 1453. Le opere vennero ritoccate per molto tempo, ben oltre la partenza di Donatello: se ne ha notizia fino al 1477.\nPoich\u00e9 la struttura architettonica originale dell'altare and\u00f2 distrutta sul finire del XVI secolo, la versione che oggi si vede \u00e8 una ricostruzione controversa dell'architetto Camillo Boito del 1895.\nI rilievi dei \"Simboli degli Evangelisti\" si trovavano forse sotto sui lati dell'altare, separati in mezzo da un rilievo di \"Putti\" per lato. Nella ricostruzione ottocentesca si trovano invece nel registro inferiore alle estremit\u00e0, poco lontane dalle statue dei vescovi \"Ludovico\" e \"San Prosdocimo\": due formelle sono sul lato anteriore e due su quello posteriore. \nDescrizione.\nLe formelle quadrate mostrano i simboli evangelici della visione di Ezechiele, e sono raffigurati su uno sfondo simile ma non identico, composto da una cornice cesellata e un fondale composto di tanti cerchi su cui \u00e8 appesa una ghirlanda retta agli angoli, in questo caso da teste di cherubino.\nL'angelo \u00e8 una fanciulla che tiene in mano il vangelo di Matteo, aperto per leggerlo. Le sue mani, cos\u00ec come l'ala destra, escono dalla cornice, mentre quella sinistra vi scompare dietro, creando un'illusione di spazio reale, non vincolata alla rappresentazione.\nL'angelo \u00e8 improntato a una grazia celestiale, con un corpo efebico, il volto dai lineamenti piccoli e minuti, la veste leggera che svolazza creando pieghe armoniose. L'effetto della dolcezza \u00e8 molto raro in Donatello e qui trova, tra le sue realizzazioni, uno dei pi\u00f9 riusciti esempi."}
{"id": "2403565", "revid": "28592", "url": "https://it.wikipedia.org/wiki?curid=2403565", "title": "Occupazione francese di Milano", "text": ""}
{"id": "2403568", "revid": "1005847", "url": "https://it.wikipedia.org/wiki?curid=2403568", "title": "Elezioni politiche in Italia del 1880", "text": "Le elezioni politiche in Italia del 1880 si sono svolte il 16 maggio (1\u00ba turno) e il 23 maggio (ballottaggi) 1880."}
{"id": "2403571", "revid": "118740254", "url": "https://it.wikipedia.org/wiki?curid=2403571", "title": "Podmoskovnye ve\u010dera", "text": "Podmoskovnye ve\u010dera (\"\u041f\u043e\u0434\u043c\u043e\u0441\u043a\u043e\u0432\u043d\u044b\u0435 \u0432\u0435\u0447\u0435\u0440\u0430\", lett. \"(Le) serate dei sobborghi moscoviti\"), meglio conosciuta in Italia come Mezzanotte a Mosca, \u00e8 una celebre canzone russa, scritta \u2013 originariamente con il titolo di Leningradskie ve\u010dera (\"\u041b\u0435\u043d\u0438\u043d\u0433\u0440\u0430\u0434\u0441\u043a\u0438\u0435 \u0432\u0435\u0447\u0435\u0440\u0430\" = \"(Le) serate leningradesi\") \u2013 dal compositore Vasilij Solov'\u00ebv-Sedoj (\u0412\u0430\u0441\u0438\u043b\u0438\u0439 \u0421\u043e\u043b\u043e\u0432\u044c\u0435\u0432-\u0421\u0435\u0434\u043e\u0439, 1907 - 1979) e dal poeta Michail Matusovskij (\u041c\u0438xa\u0438\u043b \u041c\u0430\u0442\u0443\u0441\u043e\u0432\u0441\u043a\u0438\u0439, 1915 - 1990) nel 1955.\n\u00c8, insieme a \"Kalinka\" (\"\u041a\u0430\u043b\u0438\u043d\u043a\u0430\") e \"O\u010di \u010d\u00ebrnye\" (\"\u041e\u0447\u0438 \u0447\u0435\u0440\u043d\u044b\u0435\"), una delle canzoni russe pi\u00f9 famose di tutti i tempi e nel mondo.\nStoria.\nComposizione e prima incisione.\nIl compositore Vasilij Solov'\u00ebv-Sedoj e il poeta Mikhail Matusovskij scrissero il brano nel 1955 con il titolo di \"Leningradskie ve\u010dera\", ma il titolo venne fatto cambiare in \"Podmoskovnye ve\u010dera\" su richiesta del ministro sovietico della cultura.\nCon questo titolo, il brano venne inciso da un giovane attore teatrale, Vladimir Tro\u0161in (\u0412\u043b\u0430\u0434\u0438\u043c\u0438\u0440 \u0422\u0440\u043e\u0448\u0438\u043d) per un documentario sulle Spartakiadi.\nIl successo nazionale ed internazionale.\nNel 1957 la canzone vinse il primo premio al Festival mondiale della giovent\u00f9, tenutosi in quell'anno a Mosca, guadagnando cos\u00ec una certa fama internazionale, prima in Cina e poi anche nel resto del mondo, anche grazie all'interpretazione di Van Cliburn.\nDal 1964 la canzone venne usata come segnale orario in una stazione radio sovietica.\nUn'altra interpretazione famosa \u00e8 quella dei fratelli P\u00ebtr e Vladimir Svetlanov del 1965.\nCover (\"Midnight in Moscow\", \"Le temps du muguet\", ecc.).\nNel 1961 il brano venne inciso in versione strumentale con il titolo inglese \"Midnight in Moscow\" dal gruppo jazz Kenny Ball e i suoi Jazzmen, versione che raggiunse il secondo posto nelle classifiche statunitensi all'inizio del 1962.\nIn Francia venne incisa invece da Francis Lemarque in un adattamento non letterale dal titolo \"Le temps du muguet\", ripreso anche in italiano da Tonina Torrielli con il titolo \"Tempo di mughetti\".\nUna cover francese pi\u00f9 recente \u00e8 invece quella incisa nel 2008 da H\u00e9l\u00e8ne S\u00e9gara con il titolo \"La famille que l'on a choisie\".\nTesto.\nIl testo, accompagnato da una melodia malinconica, parla dei sentimenti provati da una persona \u2013 sentimenti difficili da descrivere \u2013 nelle serate d'estate nei sobborghi di Mosca, serate che trascorrono ascoltando canzoni, e osservando il paesaggio circostante (fiumi, la luna e l'alba) in cerca di una risposta che non si sa dare"}
{"id": "2403572", "revid": "599013", "url": "https://it.wikipedia.org/wiki?curid=2403572", "title": "Mezzanotte a Mosca", "text": ""}
{"id": "2403573", "revid": "1718925", "url": "https://it.wikipedia.org/wiki?curid=2403573", "title": "Ufficio", "text": ""}
{"id": "2403574", "revid": "1005847", "url": "https://it.wikipedia.org/wiki?curid=2403574", "title": "Elezioni politiche in Italia del 1882", "text": "Le elezioni politiche in Italia del 1882 si sono svolte il 29 ottobre (1\u00ba turno) e il 5 novembre (ballottaggi) 1882.\nQueste elezioni si tennero con una nuova legge elettorale. L'et\u00e0 di accesso al voto fu abbassata da 25 a 21 anni ed il requisito di censo da 40 a 19,8 lire di tasse pagate. Inoltre, coloro che avevano superato l'esame di terza elementare non erano soggetti al requisito di censo. Il risultato fu l'allargamento del suffragio da circa 620.000 a oltre 2 milioni di aventi diritto al voto.\nFu cambiato anche il meccanismo di elezione. I collegi uninominali furono sostituiti da collegi plurinominali, ai quali era attribuito un numero di seggi variabile tra 2 e 5. L'elettore aveva diritto a tanti voti quanti erano i seggi, con l'eccezione dei collegi da 5 seggi, nei quali l'elettore disponeva solo di quattro voti. I candidati risultavano eletti al primo turno se riportavano la maggioranza assoluta dei voti, con un numero di voti almeno pari ad un ottavo degli aventi diritto. In caso contrario, era necessario un ballottaggio al quale accedeva un numero di candidati pari al doppio dei seggi da attribuire."}
{"id": "2403575", "revid": "1305772", "url": "https://it.wikipedia.org/wiki?curid=2403575", "title": "Everything", "text": "Il termine everything, che in lingua inglese significa \"ognicosa\", pu\u00f2 riferirsi a:"}
{"id": "2403576", "revid": "767487", "url": "https://it.wikipedia.org/wiki?curid=2403576", "title": "Playin' with Fire", "text": "Playin' With Fire \u00e8 un album di Natasha Thomas pubblicato nel 2006."}
{"id": "2403581", "revid": "884", "url": "https://it.wikipedia.org/wiki?curid=2403581", "title": "Cattedrale di Reggio Emilia", "text": ""}
{"id": "2403585", "revid": "1005847", "url": "https://it.wikipedia.org/wiki?curid=2403585", "title": "Elezioni politiche in Italia del 1886", "text": "Le elezioni politiche in Italia del 1886 si sono svolte il 23 maggio (1\u00ba turno) e il 30 maggio (ballottaggi) 1886."}
{"id": "2403591", "revid": "640389", "url": "https://it.wikipedia.org/wiki?curid=2403591", "title": "Incidenti aerei per numero di vittime", "text": "Viene riportata qui di seguito la lista dei pi\u00f9 gravi incidenti aerei mai accaduti, classificati basandosi sul numero di vittime. Nel rendiconto vengono considerate le sciagure avvenute sia in cielo sia a terra; nel numero di vittime sono state considerate anche eventuali persone, coinvolte nell'evento, che per\u00f2 non si trovavano a bordo del velivolo. Vengono inclusi nella lista solo gli incidenti con almeno 100 vittime.\nPer un elenco pi\u00f9 esaustivo si veda la lista di incidenti aerei di voli commerciali.\nLa lista non comprende gli attentati dell'11 settembre 2001.\nLegende.\nGli aeroporti nella colonna \"Aeroporto\" sono rappresentati utilizzando il codice aeroportuale IATA.\nLe date nella colonna \"Data\" sono espresse nel formato gg-mm-aaaa."}
{"id": "2403592", "revid": "1005847", "url": "https://it.wikipedia.org/wiki?curid=2403592", "title": "Elezioni politiche in Italia del 1890", "text": "Le elezioni politiche in Italia del 1890 si sono svolte il 23 novembre (1\u00ba turno) e il 30 novembre (ballottaggi) 1890."}
{"id": "2403594", "revid": "767487", "url": "https://it.wikipedia.org/wiki?curid=2403594", "title": "Youthquake", "text": "Youthquake \u00e8 il secondo album del gruppo britannico Dead or Alive, pubblicato dall'etichetta discografica Epic Records su Long Playing (catalogo EPC 26420) e musicassetta (EPC 40-26420) e CD (EK 40119, 746 4 40119 2) nel 1985 e prodotto interamente dal trio Stock, Aitken &amp; Waterman, anticipato dal singolo \"You Spin Me Round (Like a Record)\" del .\nIl disco.\nIl titolo \u00e8 composto dalle parole \"youth\" (giovent\u00f9) e da \"quake\" (tremito) che rimanda a \"earthquake\" (terremoto): quindi se \"earthquake\" \u00e8 il tremito della terra, \"youthquake\" pu\u00f2 intendersi come il tremito delle giovani generazioni che spingono per potersi affermare.\nLa copertina dell'album \u00e8 uno scatto del celebre fotografo di moda Mario Testino.\nSuccesso e classifiche.\nUnico album del gruppo ad essere entrato nella Top10 UK, globalmente ha venduto oltre 2 milioni di copie, risultando il pi\u00f9 venduto della band. \nEbbe notevole successo pure nel resto d'Europa e oltreoceano, soprattutto per merito del singolo \"You Spin Me Round (Like a Record)\", entrato nei primi dieci in molti paesi, ma anche degli altri singoli estratti, che raggiunsero posizioni di rilievo soprattutto nel Regno Unito: \"In Too Deep\" 14\u00b0, \"Lover Come Back to Me\" 11\u00b0 e \"My Heart Goes Bang\" 23\u00b0.\nTracce.\nTesti e musiche: Dead or Alive.\nLato A\nLato B\nAggiunge un brano alla fine di ciascun lato dell'edizione precedente, mantenendo invariati l'ordine e la durata delle altre tracce:\nDurata totale versione in CD: 50:06"}
{"id": "2403598", "revid": "767487", "url": "https://it.wikipedia.org/wiki?curid=2403598", "title": "Cesare Picco", "text": "Biografia.\nPicco inizia a studiare pianoforte all'et\u00e0 di quattro anni. Nel corso del tempo si stacca dal linguaggio musicale della musica classica tradizionale e inizia a spaziare tra diversi generi musicali, creando un personale linguaggio non semplicemente ascrivibile al jazz, alla musica classica o a quella contemporanea.\nSi esibisce in pubblico presentando musiche originali da lui composte per la prima volta nel 1986. Da allora oltre all'attivit\u00e0 di strumentista, si dedica alla composizione: ha scritto per solisti, gruppi cameristici e orchestrali quali Orchestra de I Pomeriggi Musicali di Milano, Ensemble Novecento e Oltre, Quintetto Bibiena, Berlin Chamber Soloists, Moscow State Symphony Orchestra.\nSue composizioni sono state presentate in diversi festival e rassegne musicali, tra cui Accademia Musicale Chigiana, Settembre Musica, Cantiere d'Arte di Montepulciano . Nel 1999, su commissione dell'Arena di Verona, scrive l'opera lirica \"Il Viaggio di Hans\". Le sue musiche sono pubblicate da Casa Musicale Sonzogno di Milano dal 1991 al 1999.\nCome compositore ha collaborato inoltre con numerosi artisti, quali l'\u00e9toile Luciana Savignano (per la quale scrive i balletti \"La Lupa\", \"Jules e Jim\" e \"Tango di Luna\" e con la quale si esibisce al Teatro alla Scala di Milano, il violoncellista Giovanni Sollima, i pianisti Antonio Ballista, Carlo Boccadoro, e con artisti quali Hajime Mizoguchi, Taketo Gohara, Naseer Shamma, Nino Josele, Giovanni Hidalgo, Edmar Castaneda e con italiani quali Luciano Ligabue, Samuele Bersani, Andrea Bocelli, Giorgia, Pacifico, Carlo Fava.\nHa scritto inoltre numerose musiche di scena per il teatro, collaborando con artisti quali Gioele Dix, Fabrizio Gifuni, Ascanio Celestini, Sergio Fantoni, Ottavia Piccolo, Fabio Mangolini.\nIn gruppo o come pianista solista ha aperto i concerti di Michael Bubl\u00e9, Al Jarreau, Simply Red.\nIn questi anni si esibisce in Giappone, Vietnam, Singapore, Russia, Emirati Arabi, Kuwait, India, Francia, USA, Spagna.\nNel 2009 crea il concept del concerto la buio Blind Date Concert in the Dark, una performance eseguita nel buio assoluto. Dal debutto nel dicembre 2009 a Milano porta poi questo nei pi\u00f9 importanti teatri italiani. \nNel 2010 scrive il Romanzo per Pianoforte e Orchestra Tale of Genji (La Storia di Genji), ispirato al libro Genji Monogatari di Murasaki Shikibu, eseguito a Verona con l'orchestra de I Virtuosi Italiani.\nNel 2011 scrive il brano \"Hope at Sunrise\" per piano e violoncello dedicato alle vittime dello tsunami giapponese dello stesso anno. Nel 2014 esce \"Musica nel buio\" (ADD Editore) saggio sulla genesi e lo sviluppo del concerto al buio. Nel 2019 esce per Rizzoli \"Sebastian\", romanzo dedicato alla vita di J.S.Bach."}
{"id": "2403600", "revid": "1005847", "url": "https://it.wikipedia.org/wiki?curid=2403600", "title": "Elezioni politiche in Italia del 1892", "text": "Le elezioni politiche del 1892 si sono svolte il 6 novembre (1\u00ba turno) e il 13 novembre (ballottaggi) 1892.\nCon le elezioni del 1892 si abbandon\u00f2 il sistema dei collegi plurinominali adottato nelle elezioni del 1882, 1886 e 1890 e si torn\u00f2 al sistema precedentemente in vigore dei collegi uninominali."}
{"id": "2403601", "revid": "767487", "url": "https://it.wikipedia.org/wiki?curid=2403601", "title": "DFB-Pokal 1991-1992", "text": "La coppa di Germania 1991/92 fu l'edizione del torneo numero 49, la prima in cui parteciparono anche le formazioni della Germania Est dopo l'unificazione. Per questo motivo parteciparono 87 squadre e venne aggiunta un'altra fase alla competizione. Si disput\u00f2 tra il 1\u00ba agosto 1991 e il 23 maggio 1992."}
{"id": "2403603", "revid": "1543377", "url": "https://it.wikipedia.org/wiki?curid=2403603", "title": "Gran Premio d'Argentina 1958", "text": "Il Gran Premio d'Argentina 1958 fu la prima gara della stagione 1958 del Campionato mondiale di Formula 1, disputata il 19 gennaio sul Circuito di Buenos Aires.\nLa corsa vide la vittoria di Stirling Moss su una Cooper T43 iscritta dal Rob Walker Racing Team. Fu la prima vittoria per una squadra privata e per un'automobile a motore posteriore.\nSecondi e terzi classificati i ferraristi Luigi Musso e Mike Hawthorn."}
{"id": "2403609", "revid": "276327", "url": "https://it.wikipedia.org/wiki?curid=2403609", "title": "Enza (nome)", "text": ""}
{"id": "2403612", "revid": "974994", "url": "https://it.wikipedia.org/wiki?curid=2403612", "title": "Simbolo dell'Evangelista Luca", "text": "Il rilievo con il Simbolo dell'Evangelista Luca (Bue) fa parte dei pannelli bronzei di Donatello per la decorazione dell'altare della basilica, in particolare della serie dei quattro \"Simboli degli Evangelisti\". \u00c8 in bronzo (59,80x59,80 cm) e risale a dopo il 1446, completato entro il 1453.\nStoria.\nL'altare e le sue decorazioni vennero eseguiti tra la seconda met\u00e0 del 1446 e la partenza dell'artista da Padova, nel 1453. Le opere vennero ritoccate per molto tempo, ben oltre la partenza di Donatello: se ne ha notizia fino al 1477.\nPoich\u00e9 la struttura architettonica originale dell'altare and\u00f2 distrutta sul finire del XVI secolo, la versione che oggi si vede \u00e8 una ricostruzione controversa dell'architetto Camillo Boito del 1895.\nI rilievi dei \"Simboli degli Evangelisti\" si trovavano forse sotto sui lati dell'altare, separati in mezzo da un rilievo di \"Putti\" per lato. Nella ricostruzione ottocentesca si trovano invece nel registro inferiore alle estremit\u00e0, poco lontane dalle statue dei vescovi \"Ludovico\" e \"San Prosdocimo\": due formelle sono sul lato anteriore e due su quello posteriore.\nDescrizione.\nLe formelle quadrate mostrano i simboli evangelici della visione di Ezechiele, e sono raffigurati su uno sfondo simile ma non identico, composto da una cornice cesellata e un fondale composto di tanti cerchi su cui \u00e8 appesa una ghirlanda.\nIl bue alato \u00e8 raffigurato come un animale mansueto, con un taglio asciutto e metallico nel segno nel rilievo. La sua mole espansa riempie la formella, debordando in basso, con una zampa e un lembo del velo su cui \u00e8 poggiato il Vangelo. La fisionomia dell'animale \u00e8 resa pi\u00f9 espressiva da un modellato audace, che scarnifica in alcuni punti l'animale, accentuandone la costituzione ossea, come verso il bacino."}
{"id": "2403613", "revid": "1924342", "url": "https://it.wikipedia.org/wiki?curid=2403613", "title": "The Very Best of Elton John", "text": "The Very Best of Elton John \u00e8 una raccolta del musicista britannico Elton John, pubblicata dalla Polygram il 1\u00ba ottobre del 1990.\nIl disco.\nSi presenta come la quarta raccolta ufficiale del pianista di Pinner, dopo \"Elton John's Greatest Hits\" (1974), \"Elton John's Greatest Hits Volume II\" (1977) e \"Elton John's Greatest Hits Vol. 3\" (1987). Il disco, per la prima volta nella storia della discografia eltoniana, lancia uno sguardo alla carriera della rockstar nella sua completezza: i 30 brani inclusi costituiscono i classici pi\u00f9 famosi dell'artista britannico e vanno da \"Your Song\", prima hit di Elton e Bernie (composta nel 1969 e proveniente dall'album del 1970 \"Elton John\") alle recentissime \"Easier to Walk Away\" e \"You Gotta Love Someone\" (composte proprio nel 1990). Assente la famosissima \"Tiny Dancer\", non essendo stata tra i singoli di maggiore successo a livello di classifiche.\n\"The Very Best of Elton John\", giudicato in maniera favorevolissima dalla critica, fu distribuito come doppio CD e doppio LP nel Regno Unito e in moltissimi Paesi come Italia, Giappone e Australia (ma non negli Stati Uniti). Ebbe un grandissimo successo toccando la vetta delle classifiche in tutto il mondo, ad esempio in Gran Bretagna (dove poco tempo prima avevano raggiunto la #1 sia l'album \"Sleeping with the Past\" che il doppio \"Sacrifice\"/\"Healing Hands\", certificato come terzo singolo pi\u00f9 venduto in Inghilterra nel 1990). In questa nazione la raccolta rimase per due settimane in prima posizione e per nove settimane al secondo posto; pass\u00f2 inoltre 145 settimane nella UK Top 200 album chart, con un totale di 11 rientrate. Il 1\u00ba marzo 1995 il disco sar\u00e0 certificato per nove volte disco di platino dalla BPI, e attualmente occupa la diciassettesima posizione nella classifica degli album pi\u00f9 venduti nel Regno Unito, con circa 2,5 milioni di copie vendute (in tutto vendette oltre 15 milioni di copie). \"The Very Best of Elton John\" consegu\u00ec la #1 anche in Svizzera, Australia, Francia, Italia, Norvegia e Svezia, mentre in Germania si posizion\u00f2 al secondo posto.\nIn seguito furono distribuiti ufficialmente i videoclip di alcuni brani, prima in VHS e laserdisc (1990), e poi in DVD (2000).\nTracce.\nTutti i brani sono stati composti da Elton John e Bernie Taupin, salvo dove indicato diversamente. Nella versione LP mancano \"Pinball Wizard\", \"The Bitch Is Back\", \"I Don't Wanna Go on with You Like That\" e \"Easier to Walk Away\".\nCuriosit\u00e0.\nNel 2006 l'emittente radiofonica \"Capital Gold\" ha inserito il disco nella sua lista dei 500 migliori album in classifica (al 204\u00ba posto)."}
{"id": "2403617", "revid": "974994", "url": "https://it.wikipedia.org/wiki?curid=2403617", "title": "Simbolo dell'Evangelista Marco", "text": "Il rilievo con il Simbolo dell'Evangelista Marco (Leone) fa parte dei pannelli bronzei di Donatello per la decorazione dell'altare della basilica del Santo a Padova, in particolare della serie dei quattro \"Simboli degli Evangelisti\". \u00c8 in bronzo (59,80x59,80 cm) e risale a dopo il 1446, completato entro il 1453.\nStoria.\nL'altare e le sue decorazioni vennero eseguiti tra la seconda met\u00e0 del 1446 e la partenza dell'artista da Padova, nel 1453. Le opere vennero ritoccate per molto tempo, ben oltre la partenza di Donatello: se ne ha notizia fino al 1477.\nPoich\u00e9 la struttura architettonica originale dell'altare and\u00f2 distrutta sul finire del XVI secolo, la versione che oggi si vede \u00e8 una ricostruzione controversa dell'architetto Camillo Boito del 1895.\nI rilievi dei \"Simboli degli Evangelisti\" si trovavano forse sotto sui lati dell'altare, separati in mezzo da un rilievo di \"Putti\" per lato. Nella ricostruzione ottocentesca si trovano invece nel registro inferiore alle estremit\u00e0, poco lontane dalle statue dei vescovi \"Ludovico\" e \"San Prosdocimo\": due formelle sono sul lato anteriore e due su quello posteriore. \nDescrizione.\nLe formelle quadrate mostrano i simboli evangelici della visione di Ezechiele, e sono raffigurati su uno sfondo simile ma non identico, composto da una cornice cesellata e un fondale composto di tanti cerchi su cui \u00e8 appesa una ghirlanda.\nIl leone \u00e8 trattato con vigore e con un realismo maggiore che nel Marzocco, con gli arti tesi, la muscolatura forte, l'espressione attenta. "}
{"id": "2403620", "revid": "135224", "url": "https://it.wikipedia.org/wiki?curid=2403620", "title": "Francia Raisa", "text": ""}
{"id": "2403622", "revid": "36426", "url": "https://it.wikipedia.org/wiki?curid=2403622", "title": "Simbolo dell'evangelista Giovanni", "text": ""}
{"id": "2403624", "revid": "36426", "url": "https://it.wikipedia.org/wiki?curid=2403624", "title": "Simbolo dell'evangelista Matteo", "text": ""}
{"id": "2403626", "revid": "767487", "url": "https://it.wikipedia.org/wiki?curid=2403626", "title": "Pen\u00e9szlek", "text": "Pen\u00e9szlek \u00e8 un comune dell'Ungheria di 1066 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2403627", "revid": "767487", "url": "https://it.wikipedia.org/wiki?curid=2403627", "title": "Penyige", "text": "Penyige \u00e8 un comune dell'Ungheria di 768 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2403628", "revid": "729019", "url": "https://it.wikipedia.org/wiki?curid=2403628", "title": "Petneh\u00e1za", "text": "Petneh\u00e1za \u00e8 un comune dell'Ungheria di 1972 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2403630", "revid": "1543377", "url": "https://it.wikipedia.org/wiki?curid=2403630", "title": "Elizabeth Craven", "text": "Viaggiatrice e avventuriera, \u00e8 nota soprattutto per i suoi racconti di viaggio.\nBiografia.\nFiglia del IV conte di Berkeley e di Elizabeth Drax, a sedici anni fu data in sposa a William Craven, VI barone Craven, da cui in quattordici anni ebbe sette figli.\nIn seguito, venne allontanata dal paese per via di uno scandalo rosa con l'ambasciatore di Francia. Portando con s\u00e9 il suo ultimo figlio, vag\u00f2 per parecchio tempo in tutta Europa, fin quando non conobbe Carlo Alessandro, ricchissimo regnante di Brandeburgo, di Ansbach e di Bayreuth: divenne sua moglie solo quando questi rimase vedovo.\nAlla morte del suo secondo marito, decise di trasferirsi a Napoli, ove si stabil\u00ec subito dopo il Congresso di Vienna. Lady Craven era gi\u00e0 stata nella capitale del Regno delle Due Sicilie anni addietro, in occasione di una festa di corte organizzata dal re Ferdinando I e dalla regina Maria Carolina. La morte di quest'ultima, avvenuta nel 1814, fece nascere ferventi ambizioni nella nobildonna, che inizi\u00f2 a covare il desiderio di diventare regina di Napoli.\nElla non riusc\u00ec a coronare le sue speranze, ma nel 1819 il re le don\u00f2 un vasto terreno sulla collina di Posillipo, ove avrebbe potuto erigere una villa. In realt\u00e0 la nobildonna fu messa in condizioni dal re di acquistare il terreno che sarebbe divenuto bene demaniale per la costruzione della \"nuova strada di Posillipo\"; in seguito, acquist\u00f2 altro terreno a nome del figlio Richard Keppel Craven e cos\u00ec divenne proprietaria di tutto il suolo che comprende, oggi, Villa Craven e Villa Gallotti. La sua villa fu molto frequentata dall'aristocrazia dell'epoca, soprattutto grazie alle sue terrazze che mostravano pregevoli vedute, le sue colonne doriche.\nLa struttura, ereditata dal figlio, cambi\u00f2 varie volte denominazione, seguendo i passaggi di propriet\u00e0. Oggi appartiene alla famiglia Rae.\nOpere.\nNella sua prima attivit\u00e0 letteraria scrisse innumerevoli farse, pantomime e favole, molte delle quali furono rappresentate a Londra con scarso successo di pubblico. Lady Craven conobbe personalmente Samuel Johnson e James Boswell, e divenne intima amica di Horace Walpole, che pubblic\u00f2 le sue prime opere, tra cui:"}
{"id": "2403631", "revid": "110157", "url": "https://it.wikipedia.org/wiki?curid=2403631", "title": "Piricse", "text": "Piricse \u00e8 un comune dell'Ungheria di 1871 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2403635", "revid": "767487", "url": "https://it.wikipedia.org/wiki?curid=2403635", "title": "Porcsalma", "text": "Porcsalma \u00e8 un comune dell'Ungheria di 2769 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2403637", "revid": "767487", "url": "https://it.wikipedia.org/wiki?curid=2403637", "title": "P\u00f3cspetri", "text": "P\u00f3cspetri \u00e8 un comune dell'Ungheria di 1869 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2403638", "revid": "442418", "url": "https://it.wikipedia.org/wiki?curid=2403638", "title": "Storia di Anguilla", "text": "L'isola di Anguilla \u00e8 situata nel Mar dei Caraibi, fa parte delle Piccole Antille ed \u00e8 uno dei possedimenti d'oltremare britannici. In origine fu abitata da popolazioni amerinde, dopo il contatto con gli europei queste popolazioni vennero completamente distrutte e furono rimpiazzate in larga parte da uomini di origine africana condotti sull'isola come schiavi.\nPreistoria.\nSi ritiene che i primi insediamenti umani risalgano circa al 1500 a.C., questi avvennero per opera di popolazioni amerinde originarie del Sud America che raggiunsero l'isola con zattere e piroghe. Ad avvalorare questa tesi ci sono sull'isola due siti archeologici risalenti a quel periodo.\nI primi abitanti basavano il loro sostentamento sulla pesca, sullo sfruttamento delle risorse del territorio (caccia e raccolta), gli studiosi ritengono che i loro insediamenti avessero carattere temporaneo poich\u00e9 queste popolazioni si spostavano da una zona all'altra per sfruttare le risorse naturali.\nReperti risalenti a circa 3300 anni fa sono stati ritrovati nella parte orientale dell'isola, si tratta di manufatti costruiti con conchiglie e pietra (armi, vasellame) risalenti al periodo precedente alla scoperta della ceramica. Non ci sono per\u00f2 prove archeologiche che rivelino la durata dei primi insediamenti di queste popolazioni.\nVerso il 600 d.C. l'isola fu colonizzata da popolazioni dedite alla pesca, all'agricoltura e all'uso della ceramica. La maggior parte dei siti archeologici amerindi scoperti (42 in totale) riguardano proprio il periodo tra il 600 d.C. e il 1500 d.C. e gli archeologici stimano che il picco della colonizzazione precolombiana di Anguilla risalga al periodo compreso tra il 900 d.C. e il 1200 d.C.\nQueste scoperte sono state rese possibili grazie al lavoro della \"Anguilla Archaeological and Historical Society\" che opera sull'isola grazie al contributo e alla collaborazione di enti americani quali l'Universit\u00e0 del Maine, l'Universit\u00e0 di Pittsburgh e il Carnegie Museum of Natural History.\nUna di queste popolazioni stanziate sull'isola, conosciuta come Arawak, in particolare si distinse per aver sviluppato un culto religioso basato sull'adorazione del sole e della luna e che aveva come centri due caverne sacre, dalle quali ritenevano che fosse stata originata l'umanit\u00e0. Queste caverne, \"Big Springs\" nella zona di \"Harbor Island\" e \"The Fountain\" nella zona di \"Shoan Bay\", possono essere visitate ancora oggi; in particolare la seconda rappresenta il sito cerimoniale di quel periodo meglio conservato di tutta la zona orientale dei Caraibi. Al suo interno sono visibili incisioni rupestri, piatti per le offerte e una stalagmite intagliata ad immagine di Jocahu, la loro divinit\u00e0 pi\u00f9 importante. Inoltre questi popoli crearono numerosi idoli religiosi, della forma di pietre con tre spigoli, chiamati \"zemis\" che secondo gli studi etnografici venivano considerati come contenitori degli spiriti vitali ed utilizzati durante le cerimonie della fertilit\u00e0.\nLa colonizzazione europea.\nLa scoperta europea dell'isola e la sua conseguente denominazione sono generalmente attribuiti all'esploratore francese Pierre Laudonnaire che visit\u00f2 l'isola nel 1565, anche se secondo altre ipotesi l'isola sarebbe stata avvistata e nominata, ma non visitata, da Cristoforo Colombo nel 1493. Il nome dell'isola deriverebbe dalla sua forma allungata molto simile a quella dell'anguilla (\"Malliouhana\" nella lingua locale).\nSecondo alcune fonti gli Olandesi avrebbero costruito un forte sull'isola nel 1631, tuttavia non rimangono resti di questa struttura e la sua esatta ubicazione \u00e8 sconosciuta.\nI primi coloni inglesi arrivarono nel 1650 provenienti dalla vicina Saint Kitts e impiantarono coltivazioni di tabacco e mais. Questo primo insediamento ebbe un'esistenza travagliata: nel 1656 le popolazioni caraibiche invasero l'isola e distrussero la colonia, nel 1666 l'isola fu conquistata dai francesi.\nGli inglesi riacquisirono il controllo dell'isola nel 1667 grazie al trattato di Breda e, nonostante le difficolt\u00e0 causate dalla poca produttivit\u00e0 dei campi, la siccit\u00e0 e la carestia, i coloni continuarono a vivere sull'isola.\nNel 1688 arrivarono sull'isola dei coloni irlandesi in fuga dalle persecuzioni religiose e dalla repressione inglese.\nNel 1744 gli anguillani invasero la met\u00e0 francese della vicina isola di Saint Martin con l'aiuto di due navi corsare provenienti da St. Kitts. Essi ne mantennero il controllo fino al 1748, quando fu stipulata il Trattato di Aquisgrana che mise fine alla Guerra di successione austriaca. Gli scontri tra inglesi e francesi per il controllo dei Caraibi port\u00f2 questi ultimi a compiere diversi tentativi di invadere nuovamente Anguilla: nel 1745 due fregate con a bordo un totale di 700 uomini tentarono l'approdo a \"Crosus Bay\" ma furono respinte; nel 1796 un gruppo di 400 francesi prov\u00f2 nuovamente ad impadronirsi dell'isola, essi riuscirono a distruggere i principali insediamenti presso \"South Hill\" e \"The Valley\" ma vennero fermati dall'intervento della fregata britannica \"HSM Lampwing\" che affond\u00f2 le loro due imbarcazioni causando numerose perdite tra le file francesi.\nLe autorit\u00e0 britanniche tentarono di sviluppare sull'isola un'economia di piantagione (principalmente canna da zucchero e cotone) trasportando manodopera schiavile dall'Africa, ma le avverse condizioni climatiche e del suolo resero improduttive la maggior parte delle piantagioni. Agli schiavi fu consentito di lasciare le piantagioni e di spostarsi in altre isole per guadagnarsi da vivere, in seguito, con l'abolizione da parte inglese della schiavit\u00f9 negli anni trenta del XIX secolo, molti dei proprietari delle piantagioni fecero ritorno in Europa, lasciando sull'isola una comunit\u00e0 di contadini e pescatori di origine africana. Da quel momento la popolazione di Anguilla, secondo alcune stime, scese da circa 10.000 a sole 2.000 unit\u00e0.\nSin dai primi momenti della colonizzazioni britannica, Anguilla fu amministrata dagli inglesi attraverso Antigua, anche se sull'isola esisteva un consiglio locale. Nel 1824 il governo inglese mise l'isola sotto il controllo amministrativo di Saint Kitts, concedendo agli abitanti di eleggere un rappresentante da inviare al consiglio di St.Kitts (\"House of Assembly\"). Successivamente nel 1882 divenne parte della colonia britannica di Saint Christopher-Nevis-Anguilla (Saint Christopher era il vecchio nome di Saint Kitts), a sua volta parte della colonia federale delle Isole Leeward britanniche. Questa nuova situazione non fu affatto gradita agli anguillani che protestarono vivacemente temendo che l'amministrazione di Saint Kitts avesse poco a cuore gli interessi della loro isola, infatti furono inoltrare numerose richieste affinch\u00e9 Anguilla fosse amministrata direttamente dal Regno Unito. Queste richieste non furono accolte e il malcontento della popolazione locale crebbe progressivamente fino ad esplodere negli anni sessanta del XX secolo.\nNegli anni novanta dell'Ottocento l'isola fu vittima di un prolungato periodo di siccit\u00e0 e carestia che impover\u00ec ulteriormente gli abitanti dell'isola costringendoli a cercare fonti alternative di sussistenza. Durante gli anni venti e trenta del XX secolo una parte della popolazione emigr\u00f2 alla ricerca di lavoro; alcuni si trasferirono a Santo Domingo a lavorare nelle coltivazioni di canna da zucchero, mentre altri si spostarono ad Aruba e Cura\u00e7ao per lavorare nelle raffinerie di petrolio.\nStoria recente.\nNel 1958 St. Kitts-Nevis-Anguilla divenne parte della Federazione delle Indie Occidentali, questa entit\u00e0 territoriale venne poi sciolta nel 1962.\nIl 27 febbraio 1967 il Regno Unito garant\u00ec ai territori di Saint Christopher-Nevis-Anguilla lo status di \"stato associato\", con una propria costituzione e ampi spazi di auto-governo. Molti anguillani si opposero fermamente al perdurare della sottomissione politica nei confronti di Saint Kitts, cos\u00ec il 30 maggio (conosciuto come \"Anguilla Day\") cacciarono dalla loro isola gli agenti di polizia di St.Kitts. Il governo provvisorio chiese di passare sotto l'amministrazione degli Stati Uniti ma questi rifiutarono la proposta. L'11 luglio 1967 fu indetto un referendum per sancire la secessione di Anguilla dal nuovo stato creato dai britannici. Il risultato fu schiacciante: i voti favorevoli alla secessione furono 1.813, i contrari solamente 5. A seguito del risultato del voto fu creato un consiglio legislativo di cui fu eletto come primo presidente Peter Adams. Tuttavia quando questi si mostr\u00f2 incline a riportare l'isola sotto l'influenza di St. Kitts fu immediatamente deposto e al suo posto venne nominato Ronald Webster. Nel dicembre del 1967 due membri del parlamento inglese conclusero un accordo temporaneo, della durata di un anno, che permetteva ad un funzionario inglese di esercitare un'autorit\u00e0 amministrativa di base in accordo col consiglio dell'isola. Nel gennaio del 1968 le autorit\u00e0 britanniche affidarono l'incarico a Tony Lee ma alla scadenza dell'accordo non si riusc\u00ec a trovare un'intesa a lungo termine sull'amministrazione futura dell'isola.\nIl 7 febbraio 1969 si tenne un secondo referendum con risultati molto simili al primo; infatti questa volta si registrarono 1.739 voti contrari ad una nuova unificazione con St. Kitts contro appena 4 voti favorevoli. A seguito di questa votazione Anguilla si proclam\u00f2 una repubblica indipendente e Ronald Webster ne divenne il presidente. Nel marzo dello stesso anno venne inviato un nuovo rappresentante britannico, William Whitlock, per negoziare un nuovo accordo per un'amministrazione congiunta ma la missione non ebbe esito e il delegato inglese fu velocemente espulso dall'isola. A quel punto da parte inglese si decise di intervenire militarmente. Il 19 marzo sbarc\u00f2 sull'isola un contingente di paracadutisti dell'esercito britannico, accompagnato da 40 agenti della polizia londinese; l'operazione si svolse pacificamente e i soldati presero possesso dell'isola al fine di ristabilirvi l'ordine. Nell'autunno successivo i soldati vennero richiamati e sull'isola furono inviati gli ingegneri dell'esercito per seguire la costruzione delle opere pubbliche.\nTony Lee torn\u00f2 sull'isola in qualit\u00e0 di Commissario e nel 1971 negozi\u00f2 un nuovo accordo provvisorio con le autorit\u00e0 locali. Ad Anguilla fu permesso di separarsi da St.Kitts e Nevis, anche se questo non avvenne ufficialmente sino al 19 dicembre 1980 quando l'isola si dissoci\u00f2 formalmente e divenne una dipendenza britannica separata. Mentre nel 1983 St. Kitts e Nevis raggiunse la piena indipendenza, Anguilla rimane tuttora un territorio d'oltremare dipendente dal Regno Unito.\nAttualmente la costituzione di Anguilla, entrata in vigore nel 1982 e successivamente modificata nel 1990, prevede che le funzioni politiche siano svolte da un Governatore, inviato dal Regno Unito in rappresentanza della Corona, e da un Primo Ministro in collaborazione con i ministri designati tra i membri eletti nell'assemblea legislativa. Il Primo Ministro \u00e8 il capo di Governo ed esercita il potere esecutivo, il potere legislativo \u00e8 affidato ad un'assemblea (\"House of Assembly\") che viene eletta all'interno di un sistema multi-partitico. Il sistema legale \u00e8 basato sulla Common Law anglosassone ed \u00e8 integrato con gli statuti locali. Il compito di amministrare la giustizia \u00e8 affidato a diverse corti: una locale, un'alta corte di giudizio e una corte d'appello che accoglie i procedimenti di tutti i caraibi orientali. Le esigenze militari sono demandate all'intervento delle forze armate britanniche.\nL'isola \u00e8 diventata una meta molto ricercata dai turisti e il settore turistico \u00e8 una delle principali branche della sua economia. Le altre attivit\u00e0 produttive che permettono all'isola la sopravvivenza sono la pesca e un settore finanziario in costante evoluzione. La maggior parte dell'attuale popolazione anguillana ha origini africane, tuttavia sull'isola \u00e8 presente una minoranza di ascendenza europea, in special modo inglese."}
{"id": "2403640", "revid": "767487", "url": "https://it.wikipedia.org/wiki?curid=2403640", "title": "Pusztadobos", "text": "Pusztadobos \u00e8 un comune dell'Ungheria di 1475 abitanti (dati 2005). \u00c8 situato nella provincia di Szabolcs-Szatm\u00e1r-Bereg."}
{"id": "2403643", "revid": "74173", "url": "https://it.wikipedia.org/wiki?curid=2403643", "title": "Amadou Toumani Tour\u00e9", "text": "Generale dell'esercito, rovesci\u00f2 nel 1991 Moussa Traor\u00e9, precedente capo di Stato militare, e gest\u00ec il potere nell'anno seguente; successivamente si present\u00f2 alle elezioni del 2002, che vinse sostenuto da un'ampia coalizione, ed \u00e8 stato rieletto nel 2007. Il 21 marzo 2012 un colpo di Stato lo solleva dal potere.\nBiografia.\nDopo aver frequentato le scuole a Mopti e successivamente a Bamako, Tour\u00e9 entr\u00f2 nell'esercito e divenne membro del corpo dei paracadutisti, salendo rapidamente di grado; dopo diversi corsi d'addestramento in Unione Sovietica e in Francia divenne nel 1984 comandante del corpo.\nNel marzo 1991, dopo che alcune manifestazioni pubbliche erano state violentemente represse, partecip\u00f2 ad un colpo di stato contro l'allora presidente Moussa Traor\u00e9, e divenne il \"leader\" del comitato di transizione, assumendo le funzioni di capo di Stato. Organizz\u00f2 l'assemblea nazionale che, tra il 29 luglio e il 12 agosto 1991 scrisse la costituzione del Mali e le elezioni presidenziali e legislative dell'anno successivo. Dopo di esse lasci\u00f2 il potere al neoeletto presidente, Alpha Oumar Konar\u00e9, guadagnandosi l'appellativo di \"Soldato della Democrazia\".\nNel giugno 2001 divenne inviato speciale del segretario generale dell'ONU Kofi Annan nella Repubblica Centrafricana dopo il fallito colpo di stato in questo paese.\nDopo aver lasciato l'esercito nel settembre 2001, ricominci\u00f2 la sua carriera politica candidandosi alla presidenza dello stato nelle elezioni del 2002; dopo aver ottenuto la maggioranza relativa al primo turno, con il 28,71% dei voti, vinse il ballottaggio con il 64,35%, sconfiggendo l'altro candidato Soumaila Ciss\u00e9. Tour\u00e9 inizi\u00f2 il suo mandato l'8 giugno.\nNomin\u00f2 primo ministro Ahmed Mohamed ag Hamani (in seguito sostituito da Ousmane Issoufi Ma\u00efga nell'aprile 2004 e poi da Modibo Sidib\u00e9 il 28 settembre 2007), e scelse ministri provenienti da tutti i partiti politici del paese.\nHa fondato la \"Fondation pour l'enfance\" una fondazione a favore dell'infanzia, che guida insieme alla moglie, Toure Lobbo Traore.\nIl 27 marzo 2007 Tour\u00e9 ha annunciato la sua ricandidatura alla presidenza nelle elezioni del 2007; secondo i risultati, annunciati il 12 maggio, Tour\u00e9 ha vinto le elezioni con 71,20% dei voti, contro il 19,15% del principale oppositore, Ibrahim Boubacar Ke\u00efta. Sebbene Ke\u00efta e altri tre candidati non abbiano riconosciuto i risultati ufficiali, le elezioni sono state giudicate libere e valide da osservatori internazionali. L'8 giugno 2007, Tour\u00e9 ha giurato per il suo secondo mandato, in una cerimonia cui hanno preso parte altri sette presidenti africani.\nIl 21 marzo 2012 un colpo di Stato militare lo solleva dal potere designando qualche giorno dopo presidente ad interim il presidente dell'Assemblea nazionale Dioncounda Traor\u00e9."}
{"id": "2403644", "revid": "767487", "url": "https://it.wikipedia.org/wiki?curid=2403644", "title": "Ramocsah\u00e1za", "text": "Ramocsah\u00e1za \u00e8 un comune dell'Ungheria di 1531 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2403646", "revid": "767487", "url": "https://it.wikipedia.org/wiki?curid=2403646", "title": "Storie di fantasmi (film)", "text": "Storie di fantasmi (\"Ghost Story\" in originale) \u00e8 un film statunitense del 1981, diretto dal regista John Irvin su sceneggiatura di Lawrence Cohen . Fred Astaire, Melvyn Douglas, Douglas Fairbanks Jr., John Houseman, Craig Wasson, Patricia Neal, Alice Krige, Jacqueline Brookes, Miguel Fernandes, Mark Chamberlin compongono il cast.\nTrama.\nStati Uniti, 1930. Quattro giovani studenti universitari, Rick, John, Edward e Sears, conoscono una ragazza inglese, Eva, dai modi spregiudicati. Durante una festa i giovani si ubriacano e credono di aver causato la morte accidentale della ragazza. Decidono cos\u00ec di far sparire il corpo nel lago, chiuso in una vecchia automobile. Dai finestrini la ragazza chiede aiuto, ma l'auto si inabissa rapidamente. \nTrascorsi molti anni, nel 1981, i quattro, ormai anziani, hanno fondato un club, la Societ\u00e0 degli Eterni, in cui si riuniscono raccontandosi storie terrificanti. Ma dall'oltretomba qualcuno sta per tornare. Eva, incarnatasi nella giovane Alma, spinge alla morte John, Sears, Edward e il figlio di costui, David, apparendo loro come un orribile fantasma sfigurato. Don, il secondo figlio di Edward, intuisce la causa delle strane morti e induce Rick a recuperare dal lago il relitto dell'auto e a seppellire le ossa di Eva, che pu\u00f2 cos\u00ec trovare la sua pace."}
{"id": "2403649", "revid": "729019", "url": "https://it.wikipedia.org/wiki?curid=2403649", "title": "R\u00e1polt", "text": "R\u00e1polt \u00e8 un comune dell'Ungheria di 172 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2403650", "revid": "1442080", "url": "https://it.wikipedia.org/wiki?curid=2403650", "title": "Movistar Open 2009 - Singolare", "text": "Il singolare del Movistar Open 2009 \u00e8 stato un torneo di tennis facente parte dell'ATP World Tour 2009.\nFernando Gonz\u00e1lez era il detentore del titolo e ha battuto in finale Jos\u00e9 Acasuso 6-1 6-3."}
{"id": "2403653", "revid": "892776", "url": "https://it.wikipedia.org/wiki?curid=2403653", "title": "Gran Premio di Monaco 1958", "text": "Il Gran Premio di Monaco 1958 fu la seconda gara della stagione 1958 del Campionato mondiale di Formula 1, disputata il 18 maggio sul Circuito di Monte Carlo.\nLa corsa vide la vittoria di Maurice Trintignant su una Cooper-Climax del Rob Walker Racing Team. Secondi e terzi classificati i ferraristi Luigi Musso e Peter Collins."}
{"id": "2403657", "revid": "244237", "url": "https://it.wikipedia.org/wiki?curid=2403657", "title": "Volo AF 447", "text": ""}
{"id": "2403660", "revid": "198277", "url": "https://it.wikipedia.org/wiki?curid=2403660", "title": "Jason Bourne", "text": "Jason Charles Bourne, il cui vero nome \u00e8 David Webb, \u00e8 un personaggio di fantasia, sicario di professione, protagonista dei romanzi di Robert Ludlum e dei suoi successivi adattamenti cinematografici. La sua prima apparizione \u00e8 stata nel romanzo \"Un nome senza volto\" nel 1980. Da questo romanzo nel 1988 \u00e8 uscito un adattamento televisivo (\"Identit\u00e0 bruciata\") diretto da Roger Young e interpretato da Richard Chamberlain. Nel 2002 il regista Doug Liman ha tratto la pellicola \"The Bourne Identity\", da cui \u00e8 nata l'omonima saga cinematografica, in cui Jason Bourne \u00e8 interpretato dall'attore Matt Damon.\nIl personaggio \u00e8 comparso in ben sette romanzi, gli ultimi dei quali scritti da Eric Van Lustbader, che ha proseguito la saga letteraria dopo la morte di Ludlum. Al cinema, oltre a \"The Bourne Identity\", Jason Bourne \u00e8 apparso in altre tre pellicole: \"The Bourne Supremacy\" (2004), \"The Bourne Ultimatum - Il ritorno dello sciacallo\" (2007) e \"Jason Bourne\" (2016), tutte dirette da Paul Greengrass. Nel 2012 \u00e8 uscito \"The Bourne Legacy\", una sorta di \"spin-off\", che amplia l'universo e le vicende di Bourne (pur non vedendo pi\u00f9 il personaggio come protagonista).\nBiografia.\nPersonaggio letterario.\nMatrimonio e figli.\nWebb ha sposato una donna thailandese, chiamata Dao, con la quale ha avuto due bambini chiamati Joshua e Alyssa; abitava a Phnom Penh, la capitale della Cambogia. Dao e i due bambini sono stati uccisi per sbaglio durante la guerra del Vietnam quando un aereo di origine sconosciuta, non si sa se americano o vietnamita, \u00e8 sconfinato in Cambogia, buttando due bombe e una raffica di pallottole, vicino al fiume Mekong. All'insaputa di Bourne, Joshua \u00e8 sopravvissuto..\n Si \u00e8 risposato con Marie Saint Jacques, con la quale ha avuto due figli, Jamie Webb e Alison Webb.\nOperazione Medusa.\nWebb and\u00f2 a Saigon dove sotto la guida di un suo amico Alexander Conklin, dirigente della multinazionale dello spionaggio, port\u00f2 a termine un addestramento per Forze speciali segreto chiamato \"Medusa\". In questa operazione Webb fu conosciuto con il suo nome in codice, \"Delta One\".\nInizialmente, il progetto Medusa era stato progettato per infiltrarsi in parti del Vietnam, e uccidere i vietcong e i loro collaboratori civili. Medusa fu considerata una squadra di assassini o uno squadrone della morte. I membri di Medusa sono stati guidati da un uomo di nome Delta. Delta guid\u00f2 Medusa con il pugno di ferro, divenne famoso per la sua crudelt\u00e0, il suo disprezzo per gli ordini, e il suo tasso di successo nelle sue missioni.\nIl fratello di David Webb, tenente Gordon Webb, durante il suo turno di servizio a Saigon, fu sequestrato. Durante la missione di salvare il fratello David Webb ha un membro della squadra \"Medusa\", di nome Jason Charles Bourne, che \u00e8 una spia doppiogiochista nordvietnamita, che ha avvertito i soldati del Vietnam del Nord sulla loro ubicazione. Bourne compromise il salvataggio segreto di Gordon Webb. Quando Delta trov\u00f2 Bourne, lo giustizi\u00f2 nelle giungle del Tam Quan.\nPersonaggio cinematografico.\nNascita e servizio militare.\nDavid Webb \u00e8 nato a Nixa, Missouri, il 13 settembre 1970.\nHa svolto il servizio militare nei Berretti Verdi e nella Delta Force, raggiungendo il grado di capitano. David Webb \u00e8 stato notato e introdotto a un corso di addestramento speciale, chiamato Operation Treadstone, il 1\u00ba giugno 1999, da Neil Daniels, ufficiale superiore d'istruzione, guidato dal Dottor Albert Hirsch, ufficiale medico direttore del Centro Medico Johnstone, Dipartimento di ricerca speciale, a New York, in via 415 E. 71st Street.\nSuccessivamente ha fatto carriera come ufficiale nel servizio estero, specialista per l'Estremo Oriente.\nAddestramento.\nUna squadra di militari, fra cui Bourne, ha ricevuto un addestramento fisico e psicologico ai limiti dell'umana sopportazione: parte del programma prevedeva, da un punto di vista fisico, immersioni soffocanti in acqua fredda, e da un punto di vista psicologico induzione di cambiamenti del comportamento per mezzo della deprivazione del sonno, che induce uno stato di psicosi. La maggior parte delle tecniche di addestramento cui \u00e8 stato sottoposto Jason ci sono ignote, ma \u00e8 facile supporre che fossero ugualmente molto dure come quelle citate.\nAlla fine del corso, come esame d'idoneit\u00e0, viene richiesto a Bourne di ammazzare a sangue freddo, a colpi di pistola, un uomo, per salvare vite umane americane. David Webb si rifiuta, vuole sapere chi \u00e8 e cosa ha fatto un nemico simile ma il Dottor Hirsch lo ricatta con un discorso moralistico, cos\u00ec David Webb spara e fa la sua prima vittima, diventando il sicario Jason Bourne nell'Operazione Treadstone.\nOperazione Treadstone.\nOperazione Treadstone \u00e8 il nome in codice di una squadra di sicari al servizio della multinazionale dello spionaggio, della quale si dice che Jason Bourne sia il pi\u00f9 preparato. Treadstone \u00e8 coperta da segreto di livello 5, per cui possono accedere all'informazione su di essa solo i direttori di pi\u00f9 alto grado. Questa squadra \u00e8 stata utilizzata in modo deviato dai direttori e vicedirettori. Quindi per coprire l'attivit\u00e0 illegale vengono ammazzati molti testimoni, considerati pericolosi, all'interno del servizio stesso, fra le quali si tenta di eliminare anche Jason Bourne. A Pamela Landy, \u00e8 stato affidato il pericoloso compito di scoprire la talpa, far cessare le deviazioni e gli assassini degli agenti del servizio stesso.\nOmicidio Neski.\nWard Abbot \u00e8 un direttore deviato della multinazionale dello spionaggio che, con la complicit\u00e0 di Yuri Gretkov, un magnate russo del petrolio, storna 20 milioni di dollari dalla gestione dei soldi che gli sono dati in amministrazione. Testimone \u00e8 Vladimir Neski, un politico, che vuole rivelare il complotto, perci\u00f2 Abbot manda Jason Bourne a eliminarlo. Questa \u00e8 la prima missione che Conklin affida a Bourne. Bourne va a Berlino, al Hotel Brecker, dove si trova Neski ma inaspettatamente lo trova con la moglie e quindi \u00e8 costretto a uccidere anche lei. Bourne organizza la scena del duplice omicidio come se fosse stata la moglie a uccidere il marito e poi si fosse suicidata. In seguito, il vice direttore Pamela Landy pag\u00f2 3 milioni di dollari per avere i \"Neski files\", tutta la documentazione del furto di 20 milioni di dollari sette anni addietro. Jason Bourne, dimentico di questo omicidio, indagando sul proprio passato, riscopre le proprie responsabilit\u00e0, smaschera Abbot che si suicida e va a trovare la figlia di Neski, Irena, per dirle la verit\u00e0 sui suoi genitori.\nOmicidio Wombosi.\nJason Bourne, sotto la falsa identit\u00e0 di John Michael Kane, viene incaricato da Conklin di eliminare Nykwana Wombosi, un ex dittatore africano che minaccia di rivelare le torbide connessioni che l'agenzia di spionaggio ha negli affari africani e in cambio del proprio silenzio chiede di essere aiutato a ritornare al potere.\nA Parigi, con la scusa di essere un addetto alla sicurezza, si fa dare i piani della sicurezza della barca da diporto Palmer Johnson, dalla societ\u00e0 Alliance Securite Marittime.\nPoi va a Marsiglia e si nasconde per 5 giorni sullo yacht Palmer Johnson, aspettando il momento opportuno per assassinare Wombosi.\nQuando Bourne, alias Kane, scopre Wombosi sul divano con i suoi figli e sua moglie addormentata vicino, ha piet\u00e0 di lui e non gli spara.\nBourne cerca quindi di scappare ma la guardia del corpo di Wombosi gli spara due colpi di rivoltella nella schiena. Bourne, ferito, si getta in acqua e perde i sensi.\nSvegliatosi privo di memoria a bordo di un peschereccio italiano che l'aveva recuperato nel Mar Ligure, si mette alla ricerca della propria identit\u00e0, mentre la missione viene considerata da Conklin un fallimento e quindi egli decide di eliminare Jason Bourne.\nRitorno alla vita civile.\nDopo il mancato omicidio di Wombosi, Jason Bourne fu determinato a cambiare vita, invogliato dall'amore ricambiato, che aveva per Marie Kreutz, una giovane ragazza tedesca che l'aiutava nella ricerca del suo passato; Bourne non vuole pi\u00f9 uccidere e assieme a Marie si nasconde a Goa, in India, e ci riescono per due anni.\nInaspettatamente, Bourne si scopr\u00ec dotato di alcune sorprendenti capacit\u00e0: abilit\u00e0 nelle arti marziali, nell'uso delle armi da fuoco, parlava fluentemente almeno nove lingue (inglese, tedesco, spagnolo, francese, olandese, italiano, ceco, polacco, russo), aveva un innato senso dell'orientamento e capacit\u00e0 di guida dei pi\u00f9 svariati tipi di veicoli. Durante la ricerca della sua identit\u00e0 egli stesso divent\u00f2 l'obiettivo di alcuni misteriosi sicari, e cos\u00ec Bourne, oltre alla sua vita passata, dovette anche cercare di capire chi e perch\u00e9 stava cercando di ucciderlo. Ben presto Bourne perse Marie per mano di uno dei sicari che la uccise per sbaglio, e allora la sua sete di vendetta divent\u00f2 tremenda. Braccato da un misterioso assassino, Kirill, Bourne si rec\u00f2 dapprima a Napoli, poi a Berlino. Dopo un ultimo scontro con Kirill, pagato dal milionario Yuri Gretkov, il killer perse la vita mentre inseguiva in auto Bourne in una galleria. Gretkov venne arrestato, per ordine del ministro degli Interni russo, per mezzo di Pamela Landy. Bourne si spost\u00f2 rapidamente da Mosca a Parigi, da Torino a Londra a Tangeri. Fino ad arrivare a New York dove venne colpito da Noah Vosen, con un colpo di pistola e cadde nell'East River. Intanto il complotto venne in luce, e i suoi partecipanti arrestati. Di Bourne non ci fu pi\u00f9 traccia e venne creduto morto, ma si salv\u00f2.\nAlias.\nIdentit\u00e0 alternative di David Webb, nome di battaglia Delta One: Jason Bourne, (passaporto Stati Uniti), Gilberto De Piento (passaporto Brasile), Paul Kay (passaporto Canada), John Michael Kane, nome di battaglia Caino (passaporto Stati Uniti), Foma Kiniaev (passaporto Russia), Nicolas Lemanissier (passaporto Francia). Jean-Pierre (\"Identit\u00e0 bruciata\"), Charles Briggs, George P. Washburn, Mr. Cruet (\"Supremacy\"), Adam Stone (\"Il rischio di Bourne\").\nAbilit\u00e0.\nAncora prima di diventare un supersoldato Webb era un militare modello, con alle spalle una vasta esperienza nella Delta Force. Dopo essere entrato nel \"Progetto Treadstone\" \u00e8 stato sottoposto a un particolare tipo di addestramento con lo scopo di creare guerrieri perfetti: oltre ad essere un infallibile cecchino, Bourne \u00e8 in possesso di capacit\u00e0 fisiche olimpioniche ed \u00e8 un grande esperto di arti marziali (Escrima, Ninjutsu, Jeet kune do e Krav maga) il che gli ha permesso in un'occasione di sconfiggere numerosi agenti della CIA senza nemmeno la necessit\u00e0 di ucciderli; ha ottime facolt\u00e0 cognitive: \u00e8 in grado di analizzare la situazione e trovare soluzioni a ogni minimo imprevisto nel minor tempo possibile, nulla gli passa inosservato. In alcune occasioni ha dato quasi l'impressione di essere dotato di un sesto senso per le situazioni di pericolo o potenziale pericolo; in realt\u00e0 non fa altro che studiare tutti quei piccoli particolari a cui una mente meno allenata non farebbe caso. \u00c8 inoltre in grado di trasformare oggetti inoffensivi come una penna, un giornale, un libro o un asciugamano in armi letali. Jason ha dimostrato anche un'ottima resistenza fisica in pi\u00f9 occasioni, come quando, nonostante fosse stato colpito a una spalla da un sicario dell'FSB, \u00e8 stato in grado di inseguirlo per tutta Mosca e metterlo fuori combattimento, o quando \u00e8 riuscito a tenere testa e sconfiggere un esperto \"asset\" della CIA, nonostante in quel momento avesse una pallottola in corpo e un'emorragia in corso. Come ex spia \u00e8 esperto di tecniche di spionaggio, assassinio e padroneggia numerose lingue."}
{"id": "2403663", "revid": "119505505", "url": "https://it.wikipedia.org/wiki?curid=2403663", "title": "Necropoli di Varna", "text": "La necropoli di Varna (in bulgaro \u0412\u0430\u0440\u043d\u0435\u043d\u0441\u043a\u0438 \u043d\u0435\u043a\u0440\u043e\u043f\u043e\u043b) \u00e8 un sito archeologico localizzato nella zona industriale occidentale della citt\u00e0 di Varna, in Bulgaria. Si trova a circa mezzo chilometro dal lago di Varna e a 4\u00a0km dal centro della citt\u00e0.\n\u00c8 considerato uno dei principali siti archeologici mondiali legati alla preistoria.\nScoperta e scavi.\nIl sito \u00e8 stato scoperto per caso nell'ottobre del 1972 dall'operaio Raycho Marinov. \nGli scavi proseguirono sotto la direzione di Mihail Lazarov (1972-1976) e di Ivan Ivanov (1972-1991). Circa il 30% dell'area stimata della necropoli non \u00e8 ancora stata scavata.\nSono state scoperte 294 tombe, molte delle quali contengono sofisticati esempi di gioielli in oro e rame, di vasellame (circa 600 pezzi, inclusi alcuni con pittura in oro), lame in pietra e in ossidiana, conchiglie e perline.\nCronologia.\nLe tombe sono state datate tra il 4600 ed il 4200 a.C.(datazione al radiocarbonio, 2004) ed appartengono alla cultura eneolitica di Varna, che \u00e8 una variante locale della cultura di Gumelni\u0163a-Karanovo.\nRiti di sepoltura.\nLa necropoli di Varna ha restituito moltissime tombe dallo studio delle quali emergono tre diversi tipi di rituale: 1. \"le tombe simboliche\", che non accolgono il defunto ma un viso di argilla a grandezza naturale e adornato con numerosi oggetti d'oro, di rame, di osso e di ceramica; 2.\"le inumazioni in posizione distesa\", che riguardavano soprattutto uomini, abbellite con ricchi ornamenti d'oro (come scettri e placchette zoomorfe), asce e vasi dipinti in oro; 3.\"le inumazioni in posizione flessa\", con un corredo comune.\nQueste differenze di rituale fanno pensare ad una struttura sociale gi\u00e1 piuttosto complessa e costituita da diversi strati in base alla possibilit\u00e1 di accumulare ricchezze sotto forma di metalli o bestiame attraverso la capacit\u00e1 di sfruttare risorse minerarie e naturali."}
{"id": "2403670", "revid": "767487", "url": "https://it.wikipedia.org/wiki?curid=2403670", "title": "Aeolian Singers", "text": "Gli Aeolian Singers, sono un coro fondato ad Hemel Hempstead nell'Hertfordshire, in Inghilterra, nel 1963.\nStoria.\nFondato nel 1963 \u00e8 oggi il coro pi\u00f9 numeroso esistente a Hemel Hempstead, e conta pi\u00f9 di 8o cantanti. Anche se residente nell'Hertfordshire, il coro opera normalmente nei maggiori teatri di Londra e in altre citt\u00e0 in tutta Europa. Negli anni passati si \u00e8 esibito, tra l'altro, a Gand, Parigi ed in Provenza oltre che a Mannheim nell'ottobre 2006, dove si \u00e8 esibito in due concerti assieme al \"Konzertchor der Stadt Mannheim\". Il coro dispone di un repertorio vastissimo che va dalla musica rinascimentale a quella contemporanea. Nel corso della sua esistenza ha eseguito diverse opere in prima esecuzione mondiale.\nIn anni recenti, gli Aeolian Singers hanno deciso di riproporre le musiche del compositore William Lloyd Webber, dimenticate nella seconda met\u00e0 del XX secolo."}
{"id": "2403671", "revid": "196390", "url": "https://it.wikipedia.org/wiki?curid=2403671", "title": "Llanelli A.F.C.", "text": ""}
{"id": "2403672", "revid": "547034", "url": "https://it.wikipedia.org/wiki?curid=2403672", "title": "Andr\u00e9 Dussollier", "text": "Nel corso della sua carriera, ha vinto tre Premi C\u00e9sar, due come miglior attore non protagonista per \"Un cuore in inverno\" (1993) e \"La Chambre des officiers\" (2002), e tra questi due premi, quello come miglior attore protagonista nel 1998 per \"Parole, parole, parole...\". Nel 2015, dopo quattro nomination, ha ricevuto il Premio Moli\u00e8re per il migliore attore, per la sua interpretazione in \"Novecento\".\nBiografia.\nVita privata.\nA met\u00e0 degli anni settanta, \u00e8 stato il compagno per due anni dell'attrice Isabelle Adjani.\nCon Francesca Avossa ha due figli: L\u00e9o (1988) e Giulia (1993).\nDoppiatori italiani.\nIn italiano Andr\u00e9 Dussollier \u00e8 stato doppiato da:\nDa doppiatore \u00e8 sostituito da:"}
{"id": "2403677", "revid": "380107", "url": "https://it.wikipedia.org/wiki?curid=2403677", "title": "Andr\u00e9 Dussolier", "text": ""}
{"id": "2403682", "revid": "767487", "url": "https://it.wikipedia.org/wiki?curid=2403682", "title": "Premi Emmy 1957", "text": "La consegna dei Premi Emmy 1957 (9\u00aa edizione) fu tenuta agli NBC Studios di Burbank (California) il 17 marzo 1957. La cerimonia fu presentata da Desi Arnaz. Questa fu la prima edizione a essere trasmessa a colori."}
{"id": "2403686", "revid": "647919", "url": "https://it.wikipedia.org/wiki?curid=2403686", "title": "Liceo classico Giulio Cesare", "text": ""}
{"id": "2403704", "revid": "999533", "url": "https://it.wikipedia.org/wiki?curid=2403704", "title": "Gran Premio del Brasile 1988", "text": "Il Gran Premio del Brasile 1988 fu una gara di Formula 1, disputatasi il 3 aprile 1988 sul Circuito di Jacarepagu\u00e1. Fu la prima prova del mondiale 1988 e vide la vittoria di Alain Prost su McLaren - Honda, seguito da Gerhard Berger e da Nelson Piquet.\nProve.\nAlle prequalifiche la Scuderia Italia schier\u00f2 una vettura di F.3000. Come gi\u00e0 avvenuto alla March nel 1987, la nuova monoposto F1 prodotta dalla Dallara non fu terminata in tempo e il team, per non incorrere in penalizzazioni economiche, si present\u00f2 con una Dallara 3087 di Formula 3000, equipaggiata con un motore Cosworth DFV da 3000\u00a0cm\u00b3.\nDalle prime prove della stagione era apparso che, contrariamente alle previsioni, le norme di equivalenza FISA fra i turbo e gli aspirati (riduzione della pressione di sovralimentazione a 2,5 bar e la capacit\u00e0 dei serbatoi a 150 litri) si sarebbero rivelate inefficaci e che le vetture turbo avrebbero almeno inizialmente dominato la scena.\nDue settimane prima della gara la McLaren in test sulla pista di Imola aveva con la nuova MP4/4 ottenuto tempi di gran lunga migliori di qualunque altra vettura.\nPur con qualche problema, Senna stabil\u00ec il miglior tempo in entrambe le sessioni di qualifica, ottendo con 1'28\"096 la pole position davanti al pubblico di casa.\nSolo terzo, invece, Prost, che pure aveva stabilito il miglior tempo alle prove libere del venerd\u00ec. Nella prima sessione il francese non riusc\u00ec a fare meglio del quarto tempo, a causa di un'uscita di pista all'uscita della curva a destra subito prima dei box, in cui aveva danneggiato leggermente sul cordolo le sospensioni sinistre sul lato sinistro. Il sabato, invece, fu costretto ad utilizzare la vettura di riserva a causa di un cedimento dell'alettone anteriore, ottenendo il terzo posto in griglia con 1'28\"782.\nAccanto a Senna part\u00ec in prima fila Nigel Mansell, al volante della sua Williams FW12 con motore aspirato. Nonostante una velocit\u00e0 di punta di 25\u00a0km/h pi\u00f9 bassa di quella della McLaren era riuscito ad impiegare solo mezzo secondo in pi\u00f9 di Ayrton guadagnandosi una sorprendente seconda posizione.\nIl suo compagno di squadra Riccardo Patrese avava passato un brutto venerd\u00ec. Al mattino la sua vettura aveva avuto una perdita d'olio, mentre nelle qualificazioni per via di problemi di assetto il pilota padovano non era andato oltre l'ottava posizione, con 1'30\"439.\nIn difficolt\u00e0 le Ferrari, che pure con Gerhard Berger erano state le pi\u00f9 veloci durante i test di Rio. Ci\u00f2 a causa di nuovi motori, che il direttore tecnico dichiar\u00f2 \"non all'altezza\". Cos\u00ec Berger ottenne il quarto tempo e Alboreto il sesto. \nFra le due Ferrari si inser\u00ec il campione del mondo in carica Nelson Piquet con la sua Lotus-Honda.\nAl settimo posto Thierry Boutsen su Benetton, secondo degli aspirati ma molto staccato da Mansell a causa alcuni problemi tecnici.\nIl suo compagno Alessandro Nannini, dopo aver fatto registrare il terzo tempo il venerd\u00ec, non a miglioraresi il giorno seguente, retrocedendo al dodicesimo posto.\nLa March Racing aveva portato a Rio tre March 881 con il radiatore incorporato, che presto si rivel\u00f2 un'arma a doppio taglio per Ivan Capelli e Mauricio Gugelmin, con il cambio che tendeva a bloccarsi ogni qualvolta si alzava la temperatura. Nonostante ci\u00f2 le due March ottennero il nono e il tredicesimo posto in griglia, comunque davanti alle Arrows. Derek Warwick e Eddie Cheever erano arrivati a Rio pieni di speranze per le loro Arrows Megatron (evoluzioni della vettura del 1987), ma si trovarono di fronte a problemi di tenuta di strada, ottenendo solo l'undicesimo e il quindicesimo posto in griglia.\nAll'esordio la Larrousse LC88 aveva sofferto di problemi alle sospensioni e i due piloti avevano ottenuto tempi abbastanza vicini.\nSolo diciottesimo Arnoux e ventunesimo Johansson con la Ligier JS31, caratterizzata da un'originale disposizione del serbatoio benzina tra motore e cambio. Diciannovesima la nuova AGS JH23 affidata a Philippe Streiff, disturbata da problemi di alimentazione.\nL'ex alfiere della Tyrrell aveva comunque preceduto Luis Sala, Johansson e Jonathan Palmer, particolarmente deluso per la scarsa competitivit\u00e0 della sua Tyrrell 017.\nIl suo compagno Julian Bailey si era piazzato ventisettesimo, diventando cos\u00ec il primo dei non classificati.\nQualificazione mancata anche per Nicola Larini con l'Osella, oltre a Schneider e Ghinzani con la Zakspeed.\nGara.\nDurante il giro di formazione sulla vettura di Senna il cambio si blocc\u00f2 in prima marcia; il brasiliano rimase poi fermo sulla griglia e la procedura di partenza fu ripetuta. Al via, Mansell fu sopravanzato da Prost, inserendosi in seconda posizione davanti a Berger; non ci furono cambiamenti nelle posizioni di testa fino al 19\u00ba passaggio, quando l'inglese fu costretto al ritiro da problemi tecnici. Nel frattempo Senna, che era ripartito dai box con il muletto (azione vietata dal regolamento) fu squalificato con la bandiera nera dopo che era riuscito con una rimonta fenomenale, ad arrivare fino alla seconda posizione.\nProst condusse la gara fino al traguardo, mai seriamente impensierito da Berger; terzo giunse Piquet, davanti a Warwick, Alboreto e Nakajima."}
{"id": "2403707", "revid": "287204", "url": "https://it.wikipedia.org/wiki?curid=2403707", "title": "Sonno profondo (Yoshimoto)", "text": "Sonno profondo viene pubblicato in Giappone nel luglio 1989 ed \u00e8 il terzo romanzo della scrittrice giapponese Banana Yoshimoto ad essere tradotto in Italia. L'opera raccoglie tre racconti precedentemente apparsi sulla rivista letteraria Kaien: \"Sonno profondo\", \"Viaggiatori nella notte\" e \"Un'esperienza\". \"Queste tre storie - afferma l'autrice - raccontano la notte di alcuni personaggi che si trovano in una situazione di blocco, in una fase in cui il flusso regolare del tempo si \u00e8 interrotto\".\nTrama.\nProtagoniste di tutti e tre i racconti sono altrettante ragazze che vivono una vita sospesa tra il sonno e la veglia, tra la vita e la morte. Accomunate da questa dimensione onirica, emergono facilmente i temi che caratterizzano l'esperienza narrativa della Yoshimoto: l'amore, il sesso, il suicidio, la famiglia, la malinconia e infine la morte percepita come elemento necessario. Al centro del primo racconto troviamo Terako, una ragazza che trascorre le proprie giornate in uno stato, da qui il titolo, di sonno profondo. L'unica cosa che riesce a svegliarla sono le telefonate notturne dell'amante, sposato con una donna che per colpa di un terribile incidente stradale \u00e8 ora ridotta ad uno stato vegetativo. Nel terzo racconto, in cui un medium mette in contatto la protagonista con la sua amica morta, torna il m\u00e9nage \u00e0 trois, mentre nella seconda storia si parla ancora di amore, morte e amicizia."}
{"id": "2403714", "revid": "287204", "url": "https://it.wikipedia.org/wiki?curid=2403714", "title": "Passo della Gemmi", "text": "Il passo della Gemmi (2314 - in tedesco Gemmipass) \u00e8 un valico alpino delle Alpi Bernesi. Collega Leukerbad nel canton Vallese con Kandersteg nel canton Berna.\nCaratteristiche.\nIl valico si trova interamente nel canton Vallese in quanto il confine tra i due cantoni passa a nord del passo e pi\u00f9 precisamente dopo il lago Dauben che si trova appena sotto il colle.\nIl valico \u00e8 relativamente dolce dal versante bernese ed invece \u00e8 particolarmente scosceso dal versante vallese.\nDal punto di vista orografico il colle separa nelle Alpi Bernesi le Alpi Bernesi Occidentali dalle Alpi Bernesi Centrali."}
{"id": "2403715", "revid": "287204", "url": "https://it.wikipedia.org/wiki?curid=2403715", "title": "Cultura delle catacombe", "text": "La cultura delle catacombe o cultura della catacomba, 2800-2200 a.C. circa, viene riferita alla prima fase della cultura dell'et\u00e0 del bronzo occupando essenzialmente ci\u00f2 che al giorno d'oggi \u00e8 l'Ucraina. Viene relazionata altres\u00ec alla cultura di Jamna, e sembrerebbe pi\u00f9 di un \"termine areale\" tanto da potersi riferire a molte pi\u00f9 piccole culture archeologiche imparentate.\nEconomia e riti funerari.\nIl nome viene dalle pratiche di sepoltura. Queste sono simili al quelle della cultura di Jamna, ma con uno spazio incavato che va verso l'esterno del cunicolo principale, creando cos\u00ec la 'catacomba'. I resti animali venivano incorporati in una piccola minoranza di tombe.\nIn alcune era in uso la pratica distintiva di modellare una maschera d'argilla sopra la faccia del cadavere, creando un'ovvia, se non necessariamente esatta, associazione con la famosa maschera funeraria d'oro di Agamennone.\nL'economia era essenzialmente basata sull'allevamento del bestiame, sebbene siano state trovate anche tracce di cereali. In questa cultura sembra ci siano stati abili specialisti, particolarmente i forgiatori di metalli.\nOrigine e fine.\nL'origine della cultura delle catacombe \u00e8 ancora oggetto di disputa. Jan Lichardus enumera tre possibilit\u00e0:\nLa cultura introdusse per prima nelle steppe la \"ceramica decorata con motivi a corde\" e mostra un uso copioso della lucente ascia da battaglia, pratiche che forniscono un collegamento con l'Occidente. Paralleli con la cultura di Afanasevo, incluse le deformazioni craniali provocate, forniscono invece un collegamento con l'Oriente.\nLa cultura delle catacombe fu soppiantata da quella di Srubna (che usava tombe in legno) fin dal XVII secolo ca., associata con l'espansione di un idioma iraniano o con i Cimmeri, variamente classificati come iraniani, traci o (in passato) Celti.\nLingua.\nLa composizione linguistica della cultura delle catacombe non \u00e8 chiara. Dentro il contesto della teoria kurganica esposta da Marija Gimbutas, una componente indoeuropea \u00e8 difficile da negare, particolarmente nella fase finale. Qui si \u00e8 tentato di spiegare chiaramente certe caratteristiche comuni accostando gli antenati del greco, armeno e dei dialetti paleo-balcanici.\nPi\u00f9 recentemente, l'archeologo ucraino V. Kulbaka ha argomentato che le tarde culture di Jamna del 3200-2800 a.C. ca., spec. la Budzhak, Starosilsk, e i gruppi Novotitarovka, possano rappresentare gli antenati del greco-armeno-\"ariano\"(=indoiraniano) (Greco-ariano, Greco-armeno), e la cultura delle catacombe quella degli \"unificati\" (verso il 2500 a.C. ca.) e allora \"differenziati\" indo-iraniani.\nLa versione di Grigoryev (1998) sull'ipotesi dell'armeno connette la cultura delle catacombe con gli indo-ariani, poich\u00e9 il rituale della sepoltura catacombale ebbe radici nel Turkmenistan sud-occidentale fin dai primi del IV millennio (cimitero di Parkhai)."}
{"id": "2403721", "revid": "433605", "url": "https://it.wikipedia.org/wiki?curid=2403721", "title": "Telmesso", "text": "Telmesso (Licio Telebehi; Lingua greca antica \u03a4\u03b5\u03bb\u03bc\u03b7\u03c3\u03c3\u03cc\u03c2 (\"Telmessos\"), indicata anche come \"Telmissos\") pi\u00f9 tardi chiamata Anastasiopoli (corrispondente all'attuale Fethiye) era una citt\u00e0 dell'antica Licia posta a occidente della penisola ai confini con la Caria. \nStoria.\nCome citt\u00e0 portuale, Telmesso venne conquistata, come tutta la Licia, dai persiani nel VI secolo a.C., passando sotto la satrapia della Caria. Nel V secolo a.C. fece parte della Lega delio-attica, sotto il controllo di Atene per poi diventare indipendente. Nel 334 a.C. si sottomise pacificamente a Alessandro Magno, alla morte di Alessandro, passa da prima sotto il controllo di Antigono e nel 301 a.C. sotto controllo tolemaico, come tutto il litorale della penisola. Passa in seguito sotto controllo romano e viene annessa alla provincia d'Asia. Essa rimane molto dinamica fino all'impero bizantino, ma dopo il VII secolo, inizia un inarrestabile declino. Nell'VIII secolo prende il nome di Anastasiopoli in onore dell'imperatore bizantino Anastasio.\nCapoluogo di diocesi, \u00e8 oggi una della sedi titolari di diocesi della Chiesa cattolica."}
{"id": "2403723", "revid": "834", "url": "https://it.wikipedia.org/wiki?curid=2403723", "title": "Saron Gas", "text": ""}
{"id": "2403724", "revid": "834", "url": "https://it.wikipedia.org/wiki?curid=2403724", "title": "Fragile (Seether)", "text": ""}
{"id": "2403727", "revid": "72811", "url": "https://it.wikipedia.org/wiki?curid=2403727", "title": "Ginnasio inferiore", "text": ""}
{"id": "2403729", "revid": "287204", "url": "https://it.wikipedia.org/wiki?curid=2403729", "title": "Amok (album)", "text": ""}
{"id": "2403731", "revid": "287204", "url": "https://it.wikipedia.org/wiki?curid=2403731", "title": "Amok (film)", "text": ""}
{"id": "2403738", "revid": "228587", "url": "https://it.wikipedia.org/wiki?curid=2403738", "title": "Buried Alive", "text": ""}
{"id": "2403740", "revid": "256896", "url": "https://it.wikipedia.org/wiki?curid=2403740", "title": "Anno del Jamboree Mondiale", "text": ""}
{"id": "2403742", "revid": "287204", "url": "https://it.wikipedia.org/wiki?curid=2403742", "title": "Buried Alive (album)", "text": ""}
{"id": "2403744", "revid": "287204", "url": "https://it.wikipedia.org/wiki?curid=2403744", "title": "Buried Alive (film)", "text": ""}
{"id": "2403747", "revid": "889336", "url": "https://it.wikipedia.org/wiki?curid=2403747", "title": "Carlos Manuel Torres", "text": "Carriera.\nLa sua carriera ha un primo sussulto nel 2004, quando viene selezionato per il torneo calcistico delle Olimpiadi di Atene, dove gli tocca, fra le altre gare, anche il quarto di finale Italia-Mali.\nHa arbitrato durante la Copa Am\u00e9rica 2007 e 45 gare in Coppa Libertadores dal 2000 a oggi; inizialmente incluso nella lista dei 54 pre-selezionati per ., viene poi scartato nel taglio successivo che avrebbe ridotto la lista dei candidati a sole 38 unit\u00e0 (fra le quali l'altro direttore di gara paraguaiano Carlos Amarilla).\nNel 2007, convocato per dirigere al Campionato mondiale di calcio Under-17 in Corea del Sud, \u00e8 poi costretto a rinunciare per l'inefficienza nei test atletici dei guardalinee a cui era abbinato.\n\u00c8 stato impiegato in ben tre semifinali di Copa Libertadores (2006-2007 e 2009).\nNel 2010 \u00e8 designato per la finale di andata di Copa Sudamericana, e successivamente \u00e8 convocato in vista della fase finale di Copa Am\u00e9rica, ma deve rinunciare a causa di un infortunio."}
{"id": "2403749", "revid": "179980", "url": "https://it.wikipedia.org/wiki?curid=2403749", "title": "Carlos Torres (arbitro di calcio)", "text": ""}
{"id": "2403753", "revid": "1442080", "url": "https://it.wikipedia.org/wiki?curid=2403753", "title": "Movistar Open 2009 - Doppio", "text": "Il doppio del Movistar Open 2009 \u00e8 stato un torneo di tennis facente parte dell'ATP World Tour 2009.\nJos\u00e9 Acasuso e Sebasti\u00e1n Prieto erano i detentori del titolo, ma hanno perso al 1\u00ba turno contro Lucas Arnold Ker e Juan M\u00f3naco.\nPablo Cuevas e Brian Dabul hanno vinto in finale, 6\u20133, 6\u20133, contro Franti\u0161ek \u010cerm\u00e1k e Michal Merti\u0148\u00e1k."}
{"id": "2403755", "revid": "110157", "url": "https://it.wikipedia.org/wiki?curid=2403755", "title": "Finsternis", "text": "Finsternis \u00e8 il secondo album del progetto musicale tedesco E Nomine, uscito il 21 gennaio 2002. Fu diffusa allo stesso tempo una versione limitata dell'album, la quale includeva un DVD bonus.\n\"Mitternacht\", il singolo di debutto per l'album, ha ancora una volta per protagonista il doppiatore tedesco Christian Br\u00fcckner, il che ha aiutato a mantenere \"Finsternis\" in una top-ten in Germania nel marzo del 2002. Il seguente singolo fu l'altrettanto popolare \"Das Tier in Mir (Wolfen)\" seguito da \"Das B\u00f6se\".\n\"Finsternis\" comprende anche i doppiatori di Robert De Niro, Gary Oldman, Samuel L. Jackson, Oliver Reed, Anthony Hopkins, Al Pacino, Michael Caine, John Malkovich, Nicolas Cage.\n\"Angst\" \u00e8 unico in quanto cita Freddy Krueger dalla serie di film slasher."}
{"id": "2403756", "revid": "287204", "url": "https://it.wikipedia.org/wiki?curid=2403756", "title": "Maria Kliegel", "text": "Biografia.\nDopo aver vinto il \"Gran Prix\" al \"Concorso Rostropovich\" di Parigi nel 1981, ha iniziato una fortunata carriera internazionale esibendosi nelle maggiori sale da concerto d'Europa. Ha realizzato anche molte registrazioni per l'etichetta \"Naxos\" che comprendono tutti i concerti del repertorio violoncellistico come quelli di Beethoven, Bloch, Brahms, Bruch, Dohn\u00e1nyi, Dvo\u0159\u00e1k, Elgar, Lalo, Saint-Sa\u00ebns, Shostakovich, Robert Schumann, John Taverner e P\u00ebtr Il'i\u010d \u010cajkovskij. Ha registrato \"musiche da camera\" di Brahms, Fryderyk Chopin, Demus, Gubajdulina, Kodaly, Felix Mendelssohn e Schubert. Fra le sue incisioni figurano anche l'integrale per violoncello e pianoforte di Beethoven, il concerto per violoncello e orchestra di Haydn e le suite per violoncello solo di Bach.\nDurante la registrazione del primo concerto per violoncello e orchestra di Schnittke, il compositore russo avrebbe dichiarato che aveva ascoltato l'interpretazione di riferimento della sua opera.\nMaria Kliegel appare regolarmente come ospite solista con le maggiori orchestre e nelle pi\u00f9 famose sale da concerto del mondo. Possiede un ampio repertorio: dai grandi capolavori del passato alle composizioni di musicisti moderni. La sua versatilit\u00e0 e l'interesse a esplorare nuovi repertori hanno indotto diversi compositori contemporanei a scrivere musiche per la sua interpretazione. Ha eseguito in prima mondiale \"Hommage a Nelson\" di Wilhelm Kaiser-Lindermann, dedicato a Nelson Mandela. A seguito del successo dell'esecuzione, la Kliegel \u00e8 stata invitata dall'ex Presidente del Sudafrica a un recital privato che prevedeva l'esecuzione dell'opera. Maria Kliegel si cura inoltre di preparare le prossime generazioni di violoncellisti tenendo corsi alla \"Hochschule f\u00fcr Musik K\u00f6ln\" sin dal 1986.\nSuona il leggendario violoncello \"ex Gendron\" realizzato da Antonio Stradivari nel 1693. Per pi\u00f9 di 30 anni esso fu posseduto da Maurice Gendron ed \u00e8 stato messo a sua disposizione dal \"Kunststiftung NRW\" (fondazione per le arti e la cultura della Renania Settentrionale-Vestfalia). Nel novembre 1998, ella \u00e8 stata nominata membro del \"Deutscher Musikrat\"."}
{"id": "2403760", "revid": "767487", "url": "https://it.wikipedia.org/wiki?curid=2403760", "title": "F.I.R.", "text": "I F.I.R. (cinese tradizionale: \u98db\u5152\u6a02\u5718; cinese semplificato: \u98de\u513f\u4e50\u56e2; pinyin: F\u0113i\u00e9r Yu\u00e8tu\u00e1n) sono una popolare band taiwanese. Il rinomato produttore Ian Chen ha formato la sua stessa band reclutando gli altri due, e scegliendo il nome che ora portano. Il loro nome ha iniziato ad essere popolare in tutta l'Asia grazie alla loro hit \"Lydia,\" canzone tema del drama televisivo taiwanese \"The Outsiders (\u9b25\u9b5a)\". Quando il drama and\u00f2 in onda, non furono rivelati gli autori della canzone, tuttavia molti giovani ne furono attratti e ricollegarono tale successo ai loro creatori, quando i F.I.R. finalmente debuttarono in pubblico nel 2004. Fin dal loro debutto, la band \u00e8 stata spesso paragonata alla rock band giapponese Do As Infinity, a causa dello stile musicale molto simile e della formazione dei membri.\nIl nome F.I.R. viene dalle iniziali dei nomi dei tre membri: Faye, Ian e Real. Tuttavia, pu\u00f2 anche essere considerato un acronimo di \"Fairyland in Reality\", il titolo di uno dei loro album."}
{"id": "2403766", "revid": "767487", "url": "https://it.wikipedia.org/wiki?curid=2403766", "title": "Sick Puppies", "text": "I Sick Puppies sono un gruppo musicale alternative rock/emo australiano, stabilitosi poi negli Stati Uniti.\nStoria.\nLa band \u00e8 stata fondata nel 1997 dal chitarrista e cantante Shimon Moore e dalla bassista Emma Anzai, allora studenti della Mosman High School di Sydney. Ai due in seguito si aggiunse il batterista Chris Mileski, sostituito successivamente con lo statunitense Mark Goodwin, ancora oggi membro del gruppo.\nI Sick Puppies hanno composto il tema musicale del pay-per-view di wrestling Extreme Rules, prodotto dalla WWE nel 2009, intitolato \"You're Going Down\"; la canzone \u00e8 stata utilizzata anche per la colonna sonora dei film \"Il regno proibito\" e \"Tekken\".\nNel 2001 la band ha pubblicato il suo primo album in studio, \"Welcome to the Real World\", che \u00e8 stato un successo in Australia e li ha portati a vincere la Triple J Unhearted Band Competition, che si svolge ogni anno nel loro paese d'origine.\nDopo l'abbandono di Chris Mileski, il trio si riforma con l'entrata di Mark Goodwin e si stabilisce definitivamente negli Stati Uniti.\nIn data 1\u00ba marzo 2011 \u00e8 uscito \"Polar Opposite\", il sesto EP del gruppo.\nLa band avrebbe dovuto suonare per la prima volta in Italia nel Sonisphere 2011 di Imola, ma per motivi tuttora ignoti il gruppo non sal\u00ec sul palco del festival.\nIl 20 ottobre 2014 viene annunciato che il cantante Shimon Moore non fa pi\u00f9 parte della band.\nIl 15 dicembre 2015 viene pubblicato un video teaser musicale con il nuovo cantante, Bryan Scott, la cui identit\u00e0 \u00e8 svelata l'8 febbraio 2016; lo stesso giorno \u00e8 stato pubblicato un ulteriore teaser musicale per il singolo \"Stick to Your Guns\".\nIl 18 maggio 2016, il gruppo ha reso pubbliche tutte le tracce dell'album \"Fury\" sulla piattaforma streaming SoundCloud. L'album \u00e8 stato pubblicato il 20 maggio 2016."}
{"id": "2403770", "revid": "1452073", "url": "https://it.wikipedia.org/wiki?curid=2403770", "title": "Super Mario Galaxy 2", "text": " \u00e8 un videogioco per Wii sviluppato da Nintendo. \u00c8 il tredicesimo videogioco della serie di \"Mario\" ed \u00e8 stato pubblicato il 23 maggio 2010 in America, il 27 maggio in Giappone, l'11 giugno in Europa e il 1\u00ba luglio in Australia. Fu annunciato all'E3 del 2009. Si tratta del quarto gioco in grafica tridimensionale della serie di Mario dopo \"Super Mario 64\", \"Super Mario Sunshine\" e \"Super Mario Galaxy.\"\nTrama.\nSi sta tenendo il festival delle stelle cadenti, che avviene ogni 100 anni. Durante il viaggio verso il castello di Peach, Mario trova uno Sfavillotto svenuto e smarrito tra i cespugli, il quale decide di viaggiare con Mario sotto il suo cappello (donandogli cos\u00ec il potere magico della \"Piroetta\"). Quando Mario arriva al castello, si imbatte in Bowser, diventato gigantesco grazie al potere delle Megastelle, che, dopo aver rapito la principessa Peach, si dirige al centro dell'universo, dove vuole fondare un impero galattico. Mario lo insegue e ottiene la sua prima Superstella. Subito dopo, Mario atterra su un'astronave, dove incontra Sfavillotto Lume, capo degli Sfavillotti, il quale gli riferisce che Bowser ha rubato tutte le Superstelle e le Megastelle. Lo Sfavillotto Lume usa la prima Superstella recuperata da Mario nella prima galassia e, grazie ad essa, lui e tutti gli altri Sfavilotti creano un'astronave somigliante a Mario, che viene proprio chiamata Astronave Mario. Quell'astronave era stata distrutta a causa di Bowser e di tutte le sue meteoriti. Da l\u00ec, Mario potr\u00e0 viaggiare nelle galassie e recuperare le Superstelle e le Megastelle che serviranno come carburante per poter raggiungere il centro dell'universo, dove si nasconde Bowser. Dopo aver affrontato mille pericolose Galassie e aver recuperato l'energia necessaria, Mario riesce a raggiungere il centro dell'universo, dove lo aspetta Bowser, pronto a sfidarlo.\nAl termine di uno scontro galattico, tenutosi prima nella sala del trono del Re dei Koopa in un'altra dimensione, e poi in un flusso gravitazionale, Mario riesce a sconfiggere Bowser, che come mostrato nei titoli di coda viene rimpicciolito, e a salvare Peach. Insieme tornano all'astronave Mario e vengono raggiunti dall'Osservatorio Cometa, l'astronave del primo \"Super Mario Galaxy\", dove Rosalinda ritrova il suo piccolo Sfavillotto smarrito e insieme ritornano a casa. Prima per\u00f2, lo Sfavillotto ruba il cappello a Mario e lo porta via come ricordo. Infine Mario riporta Peach sulla Terra. A questo punto, viene sbloccato il Mondo Segreto, o Mondo S; qui ci saranno altre Superstelle da conquistare. Dopo aver conquistato tutte le 120 Superstelle e aver sconfitto nuovamente Bowser vi sar\u00e0 una pioggia di Comete Burlone Verdi che faranno apparire su ogni galassia delle Superstelle Verdi, ovvero Superstelle nascoste in ogni livello che brillano facendo il suono di alcune campanelline quando Mario vi si avvicina.\nInfine, come ultimo premio, nella bacheca Wii comparir\u00e0 un'immagine che raffigura tutte le Superstelle, Megastelle e Stelle Verdi, che in tutto sono 242. Inoltre prese tutte le 242 Superstelle Rosalinda apparir\u00e0 sull'astronave Mario vicino allo Sfavillotto Lume nella parte opposta in cui \u00e8 posizionato il Toad Postino.\nModalit\u00e0 di gioco.\nLe meccaniche di gioco sono simili a quelle del primo episodio, in cui la classica formula dei platform \u00e8 stata arricchita dall'introduzione di una fisica che \u00e8 influenzata dalla forza di gravit\u00e0; sono infatti presenti, accanto ai classici livelli a scorrimento su piattaforma, livelli a gravit\u00e0 variabile, che talvolta pu\u00f2 cambiare istantaneamente, e con pianeti sferici; se inoltre la maggior parte dei livelli \u00e8 in 3D, alcuni livelli o parti di livello recuperano il tradizionale 2D degli albori della serie Mario.\nIl gameplay \u00e8 stato ulteriormente ampliato grazie all'introduzione di diversi power-up quali Mario Nuvola e Mario Roccia, nonch\u00e9 di una trivella che consentir\u00e0 a Mario di attraversare anche interi pianeti.\nIl sistema di navigazione nei livelli \u00e8 quello classico presente nei primi capitoli Mario: ad esso tuttavia si accede mediante un hub world simile a quelli visti nei precedenti giochi 3D nella serie, in questo caso l'Astronave Mario.\nAccoglienza.\n \n\"Super Mario Galaxy 2\", sulla scia del suo predecessore, \u00e8 stato un successo di critica. \"GameRankings\" ha stimato un voto medio del 97,12%, terzo gioco migliore del sito dopo \"Super Mario Galaxy\" e \"\", mentre \"Metacritic\" riferisce un 97 su 100, inserendolo anche al primo posto nella sua classifica dei migliori giochi del decennio 2010-2019, seguito da . Anche la rivista \"Nintendo la Rivista Ufficiale\" (NRU) ha lodato molto il gioco conferendogli un voto di 10/10 definendolo \"l'equivalente elettronico di un parco giochi galattico\".\nIl gioco ha in generale ricevuto numerosi voti perfetti, tra i quali sono da citare voci autorevoli quali IGN, \"Edge\" e GameSpot, ed \u00e8 stato generalmente acclamato proprio per la somiglianza con il predecessore: molte reviews asseriscono che una formula come quella del predecessore non doveva essere cambiata.\nUna nota di merito l'ha avuta la colonna sonora: se infatti gi\u00e0 quella del capitolo predecessore aveva ricevuto unanimi complimenti, questa \u00e8 stata considerata anche migliore. IGN ha specificato che \u201cvi sono molte pi\u00f9 sonorit\u00e0 da big band\u201d.\nIl titolo ha ottenuto il riconoscimento di Game of the Year 2010 dalla rivista EDGE."}
{"id": "2403774", "revid": "1305772", "url": "https://it.wikipedia.org/wiki?curid=2403774", "title": "Zovello", "text": "Zovello (\"Zuviel\" in friulano) \u00e8 una frazione del comune di Ravascletto (UD). Si trova a 921\u00a0m in Val Gladegna, alla sinistra orografica del torrente. In paese si trova la chiesa di Sant'Andrea, di cui si hanno notizie sin dal XII secolo."}
{"id": "2403775", "revid": "117844538", "url": "https://it.wikipedia.org/wiki?curid=2403775", "title": "Premi Emmy 1958", "text": "La consegna dei Premi Emmy 1958 (10\u00aa edizione) fu tenuta al Coconut Grove di Hollywood (California) il 15 aprile 1958. La cerimonia fu presentata da Danny Thomas."}
{"id": "2403776", "revid": "120148668", "url": "https://it.wikipedia.org/wiki?curid=2403776", "title": "Sibyl Mary Hathaway", "text": "Era la primogenita del signore di Sark William Frederick Collings (1882-1927) e della canadese Sophie Moffatt: la sorella minore si chiamava Doris. Fu la terza dama dell'isola, dopo Susanne le Pelley e la bisavola Marie, nonch\u00e9 il ventunesimo governante.\nInfanzia.\nIl padre, non avendo generato eredi maschi, crebbe la figlia maggiore, Sibyl, come un ragazzo e, nonostante l'impedimento fisico causato dalla disuguale lunghezza delle gambe, e la rigida distinzione dei sessi dell'epoca vittoriana, le insegn\u00f2 a scalare, navigare e sparare, non permettendole mai di lamentarsi poich\u00e9 \"avrebbe dovuto affrontare prove ben peggiori una volta adulta\". Nella sua auobiografia Sibyl espresse gratitudine al padre per il modo in cui fu cresciuta perch\u00e9 \"le permise di vivere una vita libera dall'autocommiserazione\"\nAd eccezione di un breve soggiorno presso un convento, nei dintorni di Tours, Sibyl ebbe una formale educazione.\nPrimo matrimonio.\nA 15 anni si innamor\u00f2 di Dudley John Beaumont, un pittore considerato un \"mingherlino\" dal padre di lei e, saputo del perdurare della relazione della figlia, la cacci\u00f2 di casa in vestito da notte. I due amanti fuggirono (il capitano della nave su cui si era imbarcata per lasciare Sark la nascose mentre il padre di lei la stava cercando) e nel 1901, a diciassette anni, si sposarono. Dal matrimonio nacquero sette figli, tra i quali Francis William (1903-1941), padre di John Michael, suo successore nella signoria di Sark. Sibyl si riconcili\u00f2 con il padre solo alla nascita della prima figlia, Bridget, per la quale sped\u00ec un telegramma alla figlia per consolarla che il primogenito fosse una femmina.\nIl consorte mor\u00ec il 24 novembre 1918 a causa dell'Influenza spagnola, lasciandola incinta del loro ultimo figlio. Priva di supporti finanziari (sia il padre che il suocero, l'ufficiale inglese William Spencer Beaumont, le rifiutarono aiuto), dal 1921 al 1923 visse con la famiglia in Germania, a Colonia lavor\u00f2 presso la locale sede del YMCA, lavor\u00f2 inoltre per l'Armata britannica del Reno ed allev\u00f2 bestiame.\nGoverno di Sark.\nIl 14 giugno 1927 mor\u00ec il padre e Sibyl gli succedette nella signoria di Sark, si impegn\u00f2 a riconfermare i diritti feudali di quello che definiva affettuosamente \"l'ultimo bastione del feudalesimo\" (Sark non fa parte del Regno Unito, ma dipende direttamente, come le altre isole del Canale, dalla Corona britannica) e la riscossione delle decime, trascurate negli ultimi anni dal padre, lamentando che delle due galline che ogni famiglia le doveva annualmente \"Mi danno sempre quelle pi\u00f9 magre e pi\u00f9 vecchie\".\nApprese il francese ed il dialetto locale dell'isola, il Sercquiais.\nPur considerando l'agricoltura un elemento fondamentale dell'economia dell'isola, che doveva essere autosufficiente, si impegn\u00f2 molto per attrarre il turismo, sfruttando anche l'unicit\u00e0 del sistema di governo dell'isola. Per questo motivo viet\u00f2 l'illuminazione notturna e di introdurre veicoli a motore sull'isola; si scontr\u00f2 inoltre con il Chief Pleas che rifiut\u00f2 di passare una legge che avrebbe vietato la vendita di alcolici a persone con conclamati problemi di alcolismo.\nSybil Hathaway ha, tra le altre, commissionato la realizzazione dello stemma di Sark nel 1938 ed inoltre nel 1939 scrisse una novella, \"Maid of Sark\".\nSecondo matrimonio.\nIl 5 novembre 1929, dopo un fidanzamento di soli dodici giorni, spos\u00f2 in seconde nozze lo statunitense Robert Hathaway (1887-1954), nato nel New Jersey e terzo di quattro figli del banchiere di Wall Street Charles Hathaway e di Cora Southworth Rountree. I due si erano conosciuti durante un viaggio di Sibyl negli USA per incentivare il turismo sull'isola; con il matrimonio Robert divenne signore di Sark jure uxoris, anche se il forte carattere della moglie fece s\u00ec che il governo rimanesse nelle sue mani. Il \"Seigneur Yankee\", come veniva chiamato dagli abitanti del posto, si lament\u00f2 solo che l'isola era troppo piccola per costruirvi un campo da golf.\nOccupazione tedesca.\nIl suo potere come dama fu interrotto dall'occupazione tedesca del feudo durante la seconda guerra mondiale, dal 3 giugno 1940 all'10 maggio 1945 (Festa della Liberazione). La signora non abbandon\u00f2 l'isola durante l'invasione nazista, ma vi rimase assieme ai 471 abitanti (nelle altre isole del canale dove gli abitanti erano fuggiti in Inghilterra le loro propriet\u00e0 vennero interamente saccheggiata), distinguendosi con il proprio atteggiamento fermo e dignitoso.\nGrazie alla sua conoscenza del tedesco, appreso durante il suo soggiorno a Colonia, ed al fatto di provenire entrambi da famiglie nobiliari, riusc\u00ec a stingere relazioni amichevoli con il comandante della guarnigione stanziata a Guernsey, Eugen F\u00fcrst zu Oettingen-Wallerstein, con cui intrattenne anche una corrispondenza. In seguito lo defin\u00ec un \"uomo affascinante\".\nGrazie al fatto che l'isola era stata occupata senza incontrare resistenza ed a seguito degli ordini di adottare un approccio civile con gli abitanti dei territori occupati, venne rispettata la rigida etichetta nobiliare tedesca: era il governatore che si recava presso la Seigneurie, dove veniva annunciato come se fosse un ospite, prima di parlare con lei si inchinava, le baciava la mano e si inchinava ancora. Sibyl ottenne inoltre che il medico tedesco curasse gli abitanti malati dell'isola.\nTuttavia il figlio maggiore di Sibyl, Francis, e sua moglie, l'attrice Mary Lawson, morirono durante il blitz tedesco su Liverpool, mentre il marito Robert venne deportato nel campo di prigionia Ilag VII nel castello di Luafen in Baviera nel 1943, dove rimarr\u00e0 fino alla fine della guerra.\nNon prese posizione contro le misure antisemite adottate durante questo periodo, che coinvolsero fra gli altri la sua amica ceca Annie Wranowsky.\nDurante gli ultimi mesi della guerra organizz\u00f2 un furto di patate dai magazzini tedeschi per sfamare gli abitanti e, quando l'isola fu liberata, non essendo disponibili soldati britannici, la custodia dei 275 prigionieri tedeschi fu affidata a lei, che pretese lo sminamento completo dell'isola.\nDopoguerra.\nNel 1949, per l'inaugurazione del nuovo Porto Maseline, vennero accolti sull'isola l'allora ancora principessa Elisabetta con il consorte Filippo. La coppia far\u00e0 ritorno sull'isola nel 1957, prima visita di un monarca inglese in carica a Sark.\nSibyl fu sempre molto affascinata dal mondo del cinema e quando, nel 1951, venne girato sull'isola il film Appointment with Venus (che narra l'operazione durante l'occupazione tedesca per il recupero di una preziosa mucca di razza da un'isola che richiama Sark), concesse ad un veicolo a motore di giungere sull'isola.\nNel 1961 scrisse la suaautobiografia \"Dame of Sark\".\nnel 1965, in occasione del quattrocentesimo anniversario della concessione del feudo di Sark ad Hellier de Carteret, Sibyl venne nominata Dama Comandante dell'Ordine dell'Impero Britannico con una cerimonia a Buckingham Palace.\nNel 1969 ebbe un'aspra disputa con il Chief Pleas, da lei accusato di avere violato le leggi da lui stesso ratificate, tanto da minacciare di rendere il feudo alla corona, cosa che scaten\u00f2 sull'isola una reazione popolare di supporto alla Dama.\nMorte.\nNel 1974, l'ormai novantenne Dama diede la sua approvazione per la presentazione di un'opera teatrale di William Douglas-Home basata sulla sua vita, \" The Dame of Sark\". Sybil era desiderosa di incontrare l'attrice che l'avrebbe interpretata Celia Johnson ma il 14 giugno la dama mor\u00ec di attacco cardiaco mentre si trovava nella Seigneurie, compianta dai sudditi. fu sepolta nel cimitero della chiesa di San Pietro, vicino ai genitori, al primo figlio deceduto in guerra e al secondo marito, Robert Hathaway..\nIl rango di signore \u00e8 passato al primo nipote, John Michael Beaumont.\nCuriosit\u00e0.\nIl bisnonno del primo marito di Sibyl, John Thomas Barber, ufficiale dell'esercito britannico, adott\u00f2 nel 1812 per ragioni sconosciute il cognome Beaumont, che pass\u00f2 ai suoi discendenti."}
{"id": "2403786", "revid": "1543377", "url": "https://it.wikipedia.org/wiki?curid=2403786", "title": "Peter Bonde", "text": "Carriera.\nCalciatore professionista, fu convocato nella Nazionale di calcio a 5 della Danimarca al FIFA Futsal World Championship 1989 nel quale tuttavia i danesi non superarono il girone del primo turno contro Paesi Bassi, Paraguay e Algeria."}
{"id": "2403787", "revid": "228587", "url": "https://it.wikipedia.org/wiki?curid=2403787", "title": "Centro culturale Altinate/San Gaetano", "text": "Il Centro culturale Altinate/San Gaetano \u00e8 un'istituzione culturale, espositiva ed educativa sita in un importante palazzo storico del centro di Padova, per l'esattezza in \"Contrada Altinate\", in prossimit\u00e0 della cosiddetta chiesa di San Gaetano.\nNaturalmente, viene impiegata per mostre di vario genere, patrocinate dal Settore Cultura del Comune di Padova, dall'Universit\u00e0 di Padova e simili istituzioni pubbliche.\nStoria.\nL'edificio, opera progettuale dell'architetto Vincenzo Scamozzi, \u00e8 stato originariamente costruito nel periodo 1582-1693. In principio adibito a convento (dedicato a San Gaetano) dei teatini, dal 1874 \u00e8 propriet\u00e0 del Comune di Padova, che lo aveva trasformato in Palazzo di Giustizia.\nNel 1920 fu gravemente danneggiato da un incendio, rendendo necessario un intenso restauro per mano dell'ingegnere Tullio Paoletti, intervento da cui sostanzialmente deriver\u00e0 l'aspetto attuale.\nErgonomia volumetrica.\nLa recente ristrutturazione ha organizzato gli spazi come di seguito esposto."}
{"id": "2403789", "revid": "287204", "url": "https://it.wikipedia.org/wiki?curid=2403789", "title": "Die Prophezeiung", "text": "Die Prophezeiung \u00e8 il terzo album del gruppo musicale tedesco E Nomine, pubblicato il 14 aprile 2003."}
{"id": "2403791", "revid": "367445", "url": "https://it.wikipedia.org/wiki?curid=2403791", "title": "L'Attico (galleria d'arte)", "text": "L'Attico \u00e8 una galleria d'arte contemporanea italiana che si distinse come galleria d'avanguardia negli anni sessanta e settanta e per aver contribuito al successo di molti artisti tra cui Pino Pascali, Jannis Kounellis, Gino De Dominicis e Luigi Ontani. \nLa galleria L'Attico \u00e8 diretta da Fabio Sargentini ed \u00e8 attiva dal 1957 a Roma. \nNel 2010 il MACRO ha presentato una mostra che ne ripercorre l'attivit\u00e0 culturale e artistica del periodo compreso tra il 1966 e il 1978.\nStoria.\nFondata nel 1957 da Bruno Sargentini e dal figlio Fabio, la prima sede era in Piazza di Spagna 20, trasferita nel 1969 in un garage al 22 di via Beccarla e poi, dal 1972, in un grande appartamento in via del Paradiso, nei pressi di Campo de' Fiori a Roma.\nPiazza di Spagna.\nLa prima sede della galleria fu inaugurata con una mostra collettiva il 25 novembre 1957.\nNel 1959 esposero Vasco Bendini, Jean Fautrier e Lucio Fontana.\nNegli anni sessanta Leoncillo, Giuseppe Capogrossi, Roberto Matta, Ren\u00e9 Magritte, Victor Brauner. Nel 1967 vengono poi presentate in questa sede le mostre di Pino Pascali e Jannis Kounellis che gettarono le basi di quello che diventer\u00e0 pi\u00f9 tardi L'Arte Povera. Fu proprio la morte per un incidente automobilistico dell'amico fraterno di Sergentini, Pino Pascali, la causa del difficile periodo finale della galleria di Piazza di Spagna. La sede chiuse alla fine dell'inverno 1968.\nVia Beccaria.\nDal 14 gennaio 1969 L'Attico riapr\u00ec in Via Beccarla. \u00c8 qui che Jannis Kounellis realizz\u00f2 la mostra con dodici cavalli vivi, definita dallo stesso Sargentini come \"la mostra in una galleria privata pi\u00f9 celebre del '900\". In questi mesi poi, l'incontro con la performer italoamericana Simone Forti ed i suoi racconti dell'esperienza newyorkese, in cui \"musicisti, danzatori, scultori, pittori collaboravano fra loro (...) cercavano spazi diversi nell'ottica della commistione delle arti, una chiesa sconsacrata, il greto di un fiume, il roof di un grattacielo...\", aprirono a Sergentini nuovi spazi immaginativi, portandolo ben presto a viaggiare fra Roma e New York, nel tentativo di formare un ponte fra la capitale e la grande mela. Vengono cos\u00ec presentati nel 1969, presso L'Attico di Via Beccarla, i due compositori del minimalismo americano Terry Riley e La Monte Young. Nel 1970 invece, L'Attico di Sergentini, in collaborazione con Simone Carella del Beat '72, portano in questi luoghi Philip Glass, Steve Reich, Charlemagne Palestine, Joan La Barbera e di nuovo La Monte Young, che presenta in anteprima assoluta \"The Well Tuned Piano\". Negli anni a seguire, alla Galleria L'Attico furono proiettati i video di Gerry Schum e Marisa Merz e presentati spettacoli e festival di performer e di danza ai quali parteciparono artisti come Trisha Brown, Simone Forti. Espongono poi nello stesso periodo Mario Merz, Eliseo Mattiacci ed il performer italoamericano Vito Acconci. Sol LeWitt e Robert Smithson esposero per la prima volta in Italia. Il 5 novembre Gino De Dominicis, dopo la sua attivit\u00e0 con il Gruppo Laboratorio 70 di Via Brunetti, tenne la sua prima mostra personale.\nNel 1970 L'Attico ospit\u00f2 Jean Tinguely e nel 1972 Joseph Beuys.\nTra il 9 e l'11 giugno 1976 Fabio Sargentini segn\u00f2 la chiusura definitiva dello spazio espositivo di via Beccaria inondandolo con 50.000 litri di acqua.\nVia del Paradiso.\nL'Attico di via del Paradiso apr\u00ec con una mostra personale di Jannis Kounellis nell'aprile 1972. Nello stesso anno esposero Gilbert &amp; George e, con le loro prime mostre personali Katharina Sieverding e Vito Acconci.\nNel giugno 1973 la galleria ospit\u00f2 Sol LeWitt; il 28 novembre dello stesso anno venne esposta la famosa porta dello studio di Marcel Duchamp.\nNel 1975 Alighiero Boetti, Sandro Chia, Eliseo Mattiacci e Emilio Prini esposero per sei giorni consecutivi 24 ore su 24. Tra il 1974 e il 1978 esposero Luigi Ontani, Marisa Merz, Nam June Paik, Hidetoshi Nagasawa, Nunzio e Piero Pizzi Cannella.\nOltre ai nomi citati, la galleria ha esposto le opere di diversi altri artisti, tra cui: Hans Bellmer, Giuseppe Capitano, Marco Colazzo, Paolo del Giudice, Fabrice de Nola, Alberto Di Fabio, Stefano Di Stasio, Mark Francis, Paola Gandolfi, Mojmir Jezek, Matteo Montani, Luca Padroni, Paolo Picozza, Sergio Ragalzi, Marco Tirelli, Ben Vautier, Giancarlo Limoni, Claudio Palmieri.\nNel 2007 L'attico ha compiuto cinquant'anni di attivit\u00e0."}
{"id": "2403792", "revid": "1543377", "url": "https://it.wikipedia.org/wiki?curid=2403792", "title": "Ole M\u00f8ller Nielsen", "text": "Carriera.\nUtilizzato nel ruolo di giocatore di movimento, ha come massimo riconoscimento in carriera la partecipazione con la Nazionale di calcio a 5 della Danimarca al FIFA Futsal World Championship 1989 dove la nazionale danese per\u00f2 non ha superato il primo turno nel girone con Paesi Bassi, Paraguay e Algeria."}
{"id": "2403793", "revid": "12109", "url": "https://it.wikipedia.org/wiki?curid=2403793", "title": "Centro culturale Altinate", "text": ""}
{"id": "2403796", "revid": "1534511", "url": "https://it.wikipedia.org/wiki?curid=2403796", "title": "John Michael Beaumont", "text": "Biografia.\nIl titolo sarebbe dovuto andare al padre ma questi mor\u00ec il 4 maggio 1941 durante la seconda guerra mondiale, quando un bombardiere tedesco colp\u00ec l'albergo di Liverpool dove si trovava in licenza assieme alla seconda consorte l'attrice Mary Lawson, John Michael divenne quindi l'erede all'et\u00e0 di 14 anni. Michael esercit\u00f2 la professione di ingegnere civile, a Bristol, presso la British Aircraft Corporation, lavor\u00f2 poi alla Beagle Aircraft a Shoreham-by-Sea. Nel 1956 spos\u00f2 Diana La Trobe-Bateman, dalla quale ebbe due figli: Christopher ed Anthony.\nBeaumont \u00e8 stato l'ultimo signore feudale d'Europa. La carica di Seigneur conserva il diritto di veto, il potere di nomina delle pi\u00f9 alte cariche di Sark e alcuni antichi bizzarri privilegi feudali (\u00e8 l'unica persona a poter possedere piccioni e cagne nell'isola). Nel 1990 un gruppo guidato dal fisico nucleare francese Andr\u00e9 Gardes sbarc\u00f2 a Sark al fine di deporlo e mettere al suo posto lo scienziato, ma il colpo di Stato fall\u00ec.\nJohn Michael Beaumont \u00e8 stato inoltre insignito nel 2001 del titolo di ufficiale dell'Impero Britannico dalla regina Elisabetta II, di nuovo in visita nell'isola (una prima visita al Seigneur era stata fatta nel 1978, mentre la regina aveva gi\u00e0 visitato la nonna Dama due volte), dalla cui autorit\u00e0 dipende direttamente. Il 10 dicembre 2008 sono state indette le prime elezioni democratiche, imposte dall'Unione europea, cui si erano rivolti i magnati britannici David e Frederick Barclay che, acquistata la vicina isoletta Brecqhou, pretendevano di monopolizzare l'economia e la politica di Sark. Ma il popolo prefer\u00ec votare il partito facente capo a Beaumont che conserv\u00f2 numerosi dei suoi antichi privilegi.\nNel 2011 il Seigneur comunic\u00f2 che non avrebbe mai venduto il titolo.\nVerso la fine di settembre del 2009 Michael Beaumont e la consorte avevano lasciato la storica residenza della Seigneurie per dimorare in una casa di propriet\u00e0 nei pressi della chiesa di San Pietro. Il trasferimento era dovuto a non meglio precisati motivi di salute dell'ottantaduenne signore. Il palazzo \u00e8 stato affittato ad una coppia di sessantenni (David Synnott e la moglie) fino al 2019 e, da quanto dichiarato nel contratto, il canone di locazione previsto non \u00e8 pagato in denaro ma in lavori di restauro. \u00c8 probabile che il 2019 sia l'anno in cui si prevede che il primogenito del signore, Cristopher Beaumont, si trasferisca definitivamente a Sark dall'Inghilterra per assumere la carica ereditata alla morte del padre."}
{"id": "2403797", "revid": "12109", "url": "https://it.wikipedia.org/wiki?curid=2403797", "title": "Centro culturale San Gaetano", "text": ""}
{"id": "2403800", "revid": "1543377", "url": "https://it.wikipedia.org/wiki?curid=2403800", "title": "Jan Vingaard", "text": "Carriera.\nUtilizzato nel ruolo di giocatore di movimento, ha come massimo riconoscimento in carriera la partecipazione con la Nazionale di calcio a 5 della Danimarca al FIFA Futsal World Championship 1989 dove la nazionale danese per\u00f2 non ha superato il primo turno nel girone con Olanda, Paraguay e Algeria."}
{"id": "2403802", "revid": "115075246", "url": "https://it.wikipedia.org/wiki?curid=2403802", "title": "Renato Biasutti", "text": "Biografia.\nNel 1926 cens\u00ec, comune per comune, le \"case rurali\", sulla scia dell'ideale rivoluzionario francese, nell'applicazione burocratica, per creare un'opera, che venne alla luce nel 1938, che comprendesse gli studi nazionali sulla casa rurale. Il primo volume: \"La casa rurale in Toscana\". Interessante considerare che, nell'intera opera, nonostante la particolare attenzione posta alla Venezia-Giulia, di cui si occup\u00f2 Bruno Nice, e che comprende il Friuli orientale e l'Istria, sono state omesse dalla trattazione la Val Canale e Trieste. \nBiasutti esplora l'Eritrea nel 1905, il Tibet nel 1914, quindi la Cirenaica e Rodi. Esplora, inoltre, con Ricchieri, gli Stati Uniti d'America nel 1912 e l'Egitto nel 1925. Biasutti, in queste ricerche sulla \"casa rurale\", effettuate anche da Cviji\u0107 e Marinelli, ha contribuito impostando \"lo schema\" della ricerca, che vuole, prima dello studio \"dell'oggetto\", la casa rurale, una descrizione approfondita della realt\u00e0 geografica presa in esame, dove \"l'oggetto\" \u00e8 contenuto. Seguendo questa ferrea logica di classificazione, nelle opere del tempo, si trovano appellativi \"di tipo\" come \"plezzano\", per le case nel comune di Plezzo; \"caporettiano\", per quelle nel comune di Caporetto.\nBiasutti \u00e8 anche noto per le sue ricerche nel campo della geologia. In particolare, ha introdotto una \"nomenclatura\" per i fenomeni carsici, utilizzata per il bacino carsico di Gurio Lamanna. Il 9 marzo 1930 divenne socio dell'Accademia delle Scienze di Torino."}
{"id": "2403804", "revid": "767487", "url": "https://it.wikipedia.org/wiki?curid=2403804", "title": "Sigurd Kristensen", "text": "Carriera.\nUtilizzato nel ruolo di giocatore di movimento, ha come massimo riconoscimento in carriera la partecipazione con la Nazionale di calcio a 5 della Danimarca al FIFA Futsal World Championship 1989 dove la nazionale danese per\u00f2 non ha superato il primo turno nel girone con Olanda, Paraguay e Algeria."}
{"id": "2403805", "revid": "543975", "url": "https://it.wikipedia.org/wiki?curid=2403805", "title": "Federazione di rugby a 15 del Burundi", "text": "La Federazione Rugby XV del Burundi \u00e8 l'organo che governa il Rugby a 15 nel Burundi.Affiliata all'International Rugby Board, \u00e8 inclusa fra le nazionali di terzo livello senza esperienze di Coppa del Mondo."}
{"id": "2403810", "revid": "125660511", "url": "https://it.wikipedia.org/wiki?curid=2403810", "title": "Spilinga", "text": "Sp\u00eclinga \u00e8 un comune italiano di abitanti della provincia di Vibo Valentia in Calabria.\nOrigini del nome.\nEcco quanto riferisce in un suo saggio il filologo tedesco Gerhard Rohlfs (Berlino, 1892 - Tubinga, 1986), il pi\u00f9 grande studioso dei dialetti calabresi, a proposito delle origini del nome \"Sp\u00eclinga\" (\"Studi e ricerche su lingua e dialetti d'Italia\", Sansoni Editore, Firenze, 1972, pag. 270):\n\"Un vocabolo greco particolarmente interessante \u00e8 il nome del comune di \"Sp\u00eclinga\" (prov. di Catanzaro, quando scriveva Rohlfs e ora in provincia di Vibo Valentia, n.d.r.). Ma oltre che nome di comune, \"Sp\u00eclinga\" \u00e8 nome frequente di contrada. Tale nome di contrada risulta per i comuni di Africo, Antonimina, Ardore, Bovalino, Brancaleone, Canolo, Caulonia, Cimin\u00e0, Galatro, Gioiosa, Mammola, Oppido, Palizzi, Rizz\u00ecconi, Roccaforte, Samo, Santagata del Bianco, Santa Cristina, San Luca (tutti in provincia di Reggio); in provincia di Catanzaro (comprendente nel suo seno anche l'attuale provincia di Vibo Valentia quando scriveva Rohlfs, n.d.r.) troviamo \"Sp\u00eclinga\" nei comuni di Argusto, Borgia, Fabrizia, Santa Caterina e Santa Eufemia Lamezia (oggi comune di Lamezia Terme, n.d.r.). Deformazione di \"Sp\u00eclinga\" sar\u00e0 \"P\u00eclinga\", frazione di Gasperina. Abbiamo qui l'antico greco \"\u03c3\u03c0\u1fc6\u03bb\u03c5\u03b3\u03be\" (accusativo \"\u03c3\u03c0\u03ae\u03bb\u03c5\u03b3\u03b3\u03b1\") \"grotta\", voce che si trova in Aristotele e in Teocrito. Da questa base greca fu preso in un'epoca anteriore a Cicerone il latino \"spel\u00f9nca\" (donde l'italiano \"spel\u00f3nca\", n.d.r.). Ma in Grecia la parola \u00e8 sparita ben presto, sostituita da \"\u03c3\u03c0\u03ae\u03bb\u03b1\u03b9\u03bf\u03bd\" (donde il nostro \"speleologia\", n.d.r.). L'antico vocabolo non \u00e8 pi\u00f9 conosciuto in Grecia: era gi\u00e0 scomparso nei primi secoli della nostra era; non esiste pi\u00f9 in nessun dialetto neogreco, e non se ne conosce nessun esempio nella toponomastica greca. Ma la voce ha resistito sino al secolo passato (il sec. XIX, n.d.r.) nel dialetto greco di Bova: preziosissimo documento di un antico ellenismo, come tanti altri antichi vocaboli che soli sopravvivono nella grecit\u00e0 calabrese.\"\nPer il Rohlfs quindi questo termine sarebbe la riprova che il greco calabrese, ancora ben vivo nel secolo XIX, e trascinatosi stancamente fino alla met\u00e0 del secolo XX, periodo in cui il Rohlfs lo studi\u00f2, nella Boves\u00eca (cos\u00ec viene chiamata l'area grecofona dell'Aspromonte), non era discendente dalla medievale koin\u00e8 bizantina ma discendeva autonomamente dalla parlata greca antica propria della Magna Grecia.\nMonumenti e luoghi d'interesse.\nMadonna delle Fonti.\nIl santuario della Madonna della Fontana, o delle Fonti, si trova a breve distanza dall'abitato, in un'antica grotta eremitica. Il culto alla Madonna delle Fonti risale all'inizio del Novecento, da quando, secondo la tradizione orale, la Madonna si manifest\u00f2 in sogno alla signora Domenica Mui\u00e0, invitandola ad andare nel luogo dove ora sorge il santuario. Nel punto in cui oggi si conserva la nicchia originale, la signora Mui\u00e0 avrebbe trovato la statua della Madonna. La chiesetta fu costruita nel 1920, e con il passare del tempo \u00e8 divenuta meta di pellegrinaggi.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 i cittadini stranieri residenti erano 71 persone.\nLe nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nL'8 agosto di ogni anno si tiene la Sagra della 'nduja, un insaccato di parti povere (frattaglie) del maiale.\nEconomia.\nLe risorse principali del comune di Spilinga sono l'agricoltura e l'allevamento di bovini e di suini: nota \u00e8 la 'nduja, un salume prodotto con le parti grasse del suino, con l'aggiunta del peperoncino piccante calabrese; ogni anno l'8 agosto si celebra la sagra della 'nduja.\nSebbene il comune non ne sia naturalmente vocato, recentemente anche il turismo estivo sta assumendo un ruolo importante per il comune, grazie soprattutto alla stretta vicinanza con le localit\u00e0 balneari del comune di Ricadi e di Tropea per cui offre sistemazioni extra-alberghiere.\n\u00c8 anche sede dal 2010 del \"Festival internazionale della lyra del Mediterraneo\".\nInfrastrutture e trasporti.\nIl territorio comunale \u00e8 attraversato dalle strade provinciali 23 e 24."}
{"id": "2403814", "revid": "104458", "url": "https://it.wikipedia.org/wiki?curid=2403814", "title": "Dinastia bavarese", "text": ""}
{"id": "2403816", "revid": "125450643", "url": "https://it.wikipedia.org/wiki?curid=2403816", "title": "Chihuahua (razza canina)", "text": "Il chihuahua (pronuncia italiana ) \u00e8 una razza canina di piccole dimensioni. Il nome \u00e8 dovuto alla capitale dell'omonimo Stato messicano in cui sono nati i suoi primi allevamenti, dove \u00e8 conosciuto come chihuahue\u00f1o (pronuncia spagnola ).\nI chihuahua possono essere a pelo corto o a pelo lungo. \nNello standard F.C.I della razza sono ammessi e accettati tutti i colori tranne il merle, mentre il peso accettato nelle esposizioni canine varia da 1,5\u00a0kg a 3\u00a0kg. Tuttavia, molti soggetti superano il peso richiesto dallo standard F.C.I. Questo non implica che non siano chihuahua puri.\n\u00c8 provvisto di coda portata alta, la testa ha la forma di \"mela\", le orecchie ben aperte hanno l'attaccatura all'altezza degli occhi, che sono rotondi e non sporgenti; possiede una dentatura che richiede cure e attenzione. Il chihuahua \u00e8 in assoluto la razza pi\u00f9 piccola al mondo: al contrario di quanto si possa pensare, per\u00f2, il suo fisico \u00e8 robusto e ben compatto. Le sue dimensioni lo rendono particolarmente adatto come cane da compagnia o da salotto, ma \u00e8 molto attivo. Spesso abbaia per difendersi, come tutti i cani di piccola taglia, ma non risulta aggressivo, estremamente affettuoso con la famiglia \nLo standard F.C.I odierno richiede una testa molto rotonda, a forma di mela, e lo stop molto marcato, profondo e ampio poich\u00e9 la fronte \u00e8 arrotondata al di sopra della base del muso.\nGli occhi ben distanziati, molto espressivi, non sporgenti, perfettamente scuri sono caratteristiche molto apprezzate. Le orecchie, poste in basso rispetto alla testa, sono grandi ed erette, ma la punta deve essere leggermente arrotondata. Il muso \u00e8 preferibilmente all'insu' con la punta del naso in sintonia con il colore del pelo. Il collo \u00e8 leggermente arcuato, non particolarmente lungo. Il tronco \u00e8 ben compatto, con un torace largo e definito e un addome retratto. Le zampe posteriori sono un po' angolate al ginocchio. I cuscinetti dei piedi sono neri e spessi. La coda \u00e8 posta in alto, pu\u00f2 essere dritta o a semicerchio; quella ritorta \u00e8 ritenuta un difetto nelle expo. \nNella variet\u00e0 a pelo corto il pelo \u00e8 ben adagiato su tutto il corpo, leggermente pi\u00f9 lungo sul collo e sulla coda. \u00c8 lucido e la sua tessitura \u00e8 morbida.\nNella variet\u00e0 a pelo lungo il pelo non deve essere fine e serico, liscio o leggermente ondulato. Forma frange agli orecchi, collo, sulla parte posteriore degli arti anteriori e posteriori, sui piedi e sulla coda.\nColori del chihuahua.\nNello standard della razza, con modifica in vigore dal 21 ottobre 2009, sono ammessi tutti i colori ad eccezione del merle. Il gene merle modifica il colore di base del mantello, causando la comparsa di chiazze. \u00c8 costituito da due alleli: M (merle) e m (non merle), dove il merle \u00e8 dominante. Quindi per avere la diluizione merle sul colore di base basta che il gene sia presente su uno dei cromosomi. Ci\u00f2 vuol dire che se abbiamo un cucciolo merle, \u00e8 certo che almeno uno dei genitori \u00e8 merle.\nIl merle non esiste in natura come colore nella razza; la sua recente e ampia diffusione fa pensare quindi che ci\u00f2 non sia dovuto a una mutazione spontanea, quanto piuttosto ad accoppiamenti di chihuahua con altre razze (per esempio bassotti e spitz). I chihuahua merle non sarebbero perci\u00f2 di razza pura, ma incroci tra razze diverse. Per questo motivo - e per i vari problemi che il gene merle porta con s\u00e9 - diversi paesi (come la Germania e l'Inghilterra) hanno vietato la riproduzione dei merle. Negli Stati Uniti sono nati anche diversi movimenti contro la riproduzione dei chihuahua merle, che avanzano petizioni all'American Kennel Club per escludere appunto il merle dai loro registri. Infatti il merle, soprattutto quando si presenta nella forma omozigote, comporta gravi patologie quali cecit\u00e0 e sordit\u00e0.\nDiversi studi hanno dimostrato che nei merle ritroviamo pi\u00f9 spesso mancanza del Tapetum Lucidum (uno strato riflettente posto dietro o all'interno della retina degli occhi che aumenta la capacit\u00e0 visiva in condizioni di bassa luminosit\u00e0), mancanza del pigmento retinico, microftalmia, micro cornea, microcora, infezioni all'orecchio medio, sterilit\u00e0, emofilia. I problemi congeniti dei merle possono comparire in qualsiasi momento, ed \u00e8 vivamente sconsigliato far accoppiare due chihuahua merle in quanto, visto che entrambi sono portatori del gene, aumenta ancora di pi\u00f9 la probabilit\u00e0 che i cuccioli manifestino delle patologie.\nCaratteristiche comportamentali.\nAl contrario di quanto possa sembrare dalla sua piccola mole, non \u00e8 un cane debole. \u00c8 estremamente coraggioso, iperattivo, geloso delle sue cose e fortemente determinato. Presenta la caratteristica di essere vivace e incline al gioco, ma allo stesso tempo sa essere un ottimo cane da compagnia se gli viene concesso di uscire e, con sua grande soddisfazione, di trascorrere all'aperto del tempo con il padrone, verso cui nutre estrema fiducia. \u00c8 considerato un cane da compagnia, ma la sua tenacia fa di lui un ottimo guardiano.\nL'indole del cane \u00e8 certamente molto dolce ed affettuosa; infatti il chihuahua riesce a stabilire un rapporto molto intenso con il padrone. \u00c8 una razza che gradisce molto la convivenza con altri esemplari di chihuahua, con cui instaura stretti rapporti regolati dalle logiche legate alla vita di branco. Se abituati sin da cuccioli (entro i primi tre-quattro mesi di vita), potranno condividere il proprio territorio con uno o pi\u00f9 gatti che verranno considerati parte integrante del loro branco e con cui instaureranno ottimi rapporti sia nel gioco che nelle altre attivit\u00e0 quotidiane. La maggior parte delle femmine sono delle eccellenti allevatrici di cuccioli e svolgono egregiamente il compito di portare la propria cucciolata al traguardo dello svezzamento. Gradiscono molto la collaborazione del proprio amico umano nella gestione della prole. \n\u00c8 un cane facile da addestrare e da gestire. Generalmente \u00e8 calmo e pacato se non disturbato, ma risente molto dello stato d'animo degli esseri umani con cui vive. \u00c8 un cane molto sensibile, abitudinario ed attento. Studia il proprio padrone continuamente e mette in atto vari stratagemmi per farsi viziare. Individui che abbaiano molto e ringhiano sono caratterialmente prepotenti, dominanti e iperprotettivi nei confronti di chi li possiede. Questo tipo di comportamento \u00e8 solitamente conseguenza di una cattiva gestione da parte del proprietario che ha consentito al proprio cane di credere di essere il capobranco della famiglia in cui vive. Il chihuahua sin da cucciolo va abituato a capire che le attenzioni le otterr\u00e0 solo su decisione del proprio padrone, e non a richiesta. Questo modo di approcciarsi al proprio chihuahua gi\u00e0 dall'et\u00e0 di due mesi lo render\u00e0 un cane sereno, equilibrato, socievole e non aggressivo.\nLo stereotipo del chihuahua aggressivo non \u00e8 dato dagli incroci avvenuti in antichit\u00e0 con il pincher nano; un chihuahua di pura razza ed addestrato con un poco di fermezza si riveler\u00e0 un amico docile e calmo, ma anche molto coraggioso e determinato. Molto spesso pu\u00f2 dimostrare un po' di voglia d'indipendenza, una giusta educazione pu\u00f2 contrastare questa sua predisposizione alla dominanza. Le passeggiate al parco e il gioco all'aperto contribuiscono a mantenerlo in forma: anche se di piccola taglia, ha bisogno di molto esercizio fisico. Vive con i bambini, per\u00f2 deve essere rispettato e trattato con attenzione, non come un giocattolo; cadute dal grembo di una persona possono causare gravi conseguenze alla salute del cagnolino."}
{"id": "2403818", "revid": "161374", "url": "https://it.wikipedia.org/wiki?curid=2403818", "title": "Armando Archundia", "text": ""}
{"id": "2403819", "revid": "123858132", "url": "https://it.wikipedia.org/wiki?curid=2403819", "title": "Parco nazionale di Nikk\u014d", "text": "Il \u00e8 un parco nazionale nella regione di Kant\u014d. Il parco si estende su quattro prefetture: prefettura di Tochigi, prefettura di Gunma, prefettura di Fukushima e prefettura di Niigata.\nCi sono molte attrazioni, tra cui:"}
{"id": "2403825", "revid": "436907", "url": "https://it.wikipedia.org/wiki?curid=2403825", "title": "Eroe (storia di Luigi delle Bicocche)", "text": "Eroe (storia di Luigi delle Bicocche) \u00e8 un singolo del rapper italiano Caparezza, pubblicato il 28 marzo 2008 come primo estratto dal quarto album in studio \"Le dimensioni del mio caos\".\nDescrizione.\nTratta di un operaio precario, Luigi delle Bicocche appunto, che, nonostante le varie difficolt\u00e0 che incontra (tra cui la tentazione di giocare al video poker e di chiedere prestiti agli usurai) riesce a mandare avanti una famiglia, che secondo il rapper \u00e8 una cosa eroica nei nostri giorni. Il brano contiene inoltre numerosi riferimenti a vari personaggi e avvenimenti, come Erich Priebke (definito \u00abex SS novantatreenne\u00bb) o la vicenda del casin\u00f2 di Campione d'Italia che coinvolse Vittorio Emanuele di Savoia.\nQuesto \u00e8 anche il primo brano di Caparezza a far parte della colonna sonora di un film, ovvero il film del 2009 \"Fuga dal call center\" di Federico Rizzo.\nVideo musicale.\nNel videoclip Caparezza rappresenta, usando una metafora, la vita difficile degli operai e dei lavoratori sottopagati attraverso un cappio al collo che non si stacca, facendoli soffrire ma allo stesso tempo senza dare il colpo di grazia. Solo a fine video il protagonista si libera del cappio. Durante il video vengono anche inscenati alcuni \"eroi\" vestiti con costumi di cartone.\nIl video \u00e8 stato girato nelle Dune di Piscinas (Arbus), in Sardegna. Sono infatti riconoscibilissimi alcuni dettagli come le alte dune di sabbia e il rio Piscinas, meglio conosciuto come \u00abfiume Rosso\u00bb a causa del colore rossastro dell'acqua per via dei residui minerari disciolti."}
{"id": "2403827", "revid": "543975", "url": "https://it.wikipedia.org/wiki?curid=2403827", "title": "Federazione di rugby a 15 del Ruanda", "text": "La Federazione Rugby XV del Ruanda (in francese \"F\u00e9d\u00e9ration Rwandaise de Rugby\") \u00e8 l'organo che governa il Rugby a 15 nel Ruanda.Affiliata all'International Rugby Board, \u00e8 inclusa fra le nazionali di terzo livello senza esperienze di Coppa del Mondo."}
{"id": "2403830", "revid": "125305268", "url": "https://it.wikipedia.org/wiki?curid=2403830", "title": "Unione Sportiva Palermo 1966-1967", "text": "Questa voce raccoglie le informazioni riguardanti l'Unione Sportiva Palermo nelle competizioni ufficiali della stagione 1966-1967.\nStagione.\nNel quarto campionato consecutivo di Serie B dal 1963, il Palermo termina con un 9\u00ba posto a met\u00e0 classifica.\nIn Coppa Italia viene eliminato al Secondo turno dal per 3-2, poi finalista del medesimo torneo.\nRosa.\nPresidente: Luigi Gioia\nAltri giocatori: Pepa\nCalciomercato.\nAcquisti: Franco Landri (Messina), Mario Villa, Gianvito Geotti (Brescia), Silvino Bercellino (Mantova), Livio Ferraro, Graziano Landoni (Catania), Mauro Nardoni (Roma), Gilbert Perrucconi (Reggina), Luigi Pepa (Anconitana) Ignazio Arcoleo (Juventina Palermo)\nCessioni: Bruno Giorgi (Reggiana), Mario Cipollato, Alfredo Moschen, Giorgio Ramusani, Gaetano Troja (Brescia), Giorgio Fogar (Reggiana), Gino Raffin, Ferrero, Bettini, Franco Viappiani, Umberto Fornesi, Casini, Venturelli, Bonanno\nStatistiche.\nStatistiche dei giocatori.\n\"Tra parentesi le presenze e le eventuali reti segnate\""}
{"id": "2403832", "revid": "24437491", "url": "https://it.wikipedia.org/wiki?curid=2403832", "title": "Provincia romana di Cappadocia", "text": ""}
{"id": "2403833", "revid": "767487", "url": "https://it.wikipedia.org/wiki?curid=2403833", "title": "In My Eyes (Minor Threat)", "text": "In My Eyes \u00e8 un EP del gruppo hardcore punk statunitense Minor Threat, pubblicato nel 1981 da Dischord Records. Il disco mostra un miglioramento della band dal punto di vista tecnico. Ondarock definisce il brano \"Out of Step\" come hardcore \"per la violenza dell'esecuzione, per la voce al limite e il finale urlato\", ma allo stesso tempo come \"non-hardcore per l'assolo di chitarra e la melodia\". \"Guilty of Being White\", invece, \u00e8 \"uno dei brani pi\u00f9 violenti del gruppo\", in cui \"ogni strumento sembra come voler ad ogni secondo cambiar tempo o esplodere\"."}
{"id": "2403835", "revid": "1654832", "url": "https://it.wikipedia.org/wiki?curid=2403835", "title": "Nel nome del male", "text": "Nel nome del male \u00e8 una miniserie televisiva thriller. La serie diretta da Alex Infascelli e con protagonista Fabrizio Bentivoglio, \u00e8 ambientata nel mondo delle sette sataniche. Il soggetto \u00e8 di Paola Barbato. \u00c8 stato girato a Trieste e a Nichelino, in provincia di Torino; alcune scene sono state riprese in mezzo al verde della collina torinese, in particolare a Pino Torinese.\nLa miniserie \u00e8 stata divisa in due puntate mandate in onda sul canale Sky Cinema il 2 e il 3 giugno 2009.\nTrama.\nGiovanni Baldassi \u00e8 un piccolo imprenditore che vive una esistenza tranquilla ed agiata, al fianco della moglie casalinga Lucia e dei due figli. Il pi\u00f9 grande dei due figli, l'adolescente Matteo, per\u00f2 sembra nascondere molti segreti. Un giorno infatti il ragazzo scompare nel nulla, e dopo i primi sospetti che si tratti di un rapimento o di una fuga, si fa strada un'inquietante ipotesi, dettata da alcuni macabri ritrovamenti di Giovanni nel garage di casa.\nLa famiglia Baldassi fa la conoscenza di Anna Nodali, una donna la cui figlia \u00e8 scomparsa nelle stesse misteriose circostanze di Matteo, ed \u00e8 convinta che sia stata irretita da qualche setta. Dopo un primo momento di rifiuto, Giovanni Baldassi indaga nella vita del figlio, scoprendo che in effetti il ragazzo stava frequentando luoghi e persone dedite al satanismo. Le indagini dell'uomo per\u00f2 sembrano iniziare ad infastidire qualcuno, che comincia a procurare misteriosi incidenti. Anche la moglie di Giovanni, caccia il marito di casa, colpevole di aver gettato una cattiva fama sulla famiglia.\nTrasferitosi a Trieste Giovanni continua le sue indagini insieme ad Anna, e qui conosce Riccardo Tramer, il carismatico leader di una setta, che lo introdurr\u00e0 nell'ambiente macabro ed insano delle sette demoniache, nella speranza di poter ritrovare il figlio Matteo."}
{"id": "2403837", "revid": "767487", "url": "https://it.wikipedia.org/wiki?curid=2403837", "title": "\u00c6on Spoke", "text": "Gli \u00c6on Spoke sono una band progressive rock statunitense nata nel 1999 formata da Paul Masvidal (voce, chitarra e tastiere) e Sean Reinert (batteria, voce e tastiere), con all'attivo due album: \"Above the Buried Cry\" pubblicato nel 2004 e l'omonimo \"\u00c6on Spoke\" del 2007."}
{"id": "2403838", "revid": "287204", "url": "https://it.wikipedia.org/wiki?curid=2403838", "title": "Aeon Spoke", "text": ""}
{"id": "2403839", "revid": "33689", "url": "https://it.wikipedia.org/wiki?curid=2403839", "title": "Cisterne romane", "text": "Questo \u00e8 un Elenco delle cisterne romane presenti nell'arco della Storia romana. Usate prevalentemente per l'uso di acquedotti, terme o basilari per la Marina militare romana."}
{"id": "2403842", "revid": "339392", "url": "https://it.wikipedia.org/wiki?curid=2403842", "title": "Luisa Maria Amelia di Borbone-Napoli", "text": ""}
{"id": "2403859", "revid": "110157", "url": "https://it.wikipedia.org/wiki?curid=2403859", "title": "Chiesa di Santa Maria a Cancello", "text": "La chiesa di Santa Maria a Cancello era un edificio di culto di Napoli ubicato in via Santa Maria a Cancello, di cui oggi ne rimangono solo alcune tracce.\nStoria.\nLa fondazione dell'edificio \u00e8 alquanto sconosciuta: si sa che vi fu istituita la curia parrocchiale dal cardinale Alfonso Gesualdo e che nel 1647 fu istituita una congrega del Sacramento. Nel 1806 il titolo parrocchiale di Santa Maria a Cancello fu trasferito presso la chiesa della Maddalena, demolita nel 1955 e situata di fronte alla basilica della Santissima Annunziata Maggiore. Per tale motivo la chiesa della Maddalena \u00e8 talvolta indicata come chiesa di Santa Maria a Cancello.\nLa chiesa fu distrutta durante la seconda guerra mondiale, cos\u00ec le opere architettoniche e scultoree che conteneva andarono perdute.\nAttualmente sono superstiti parti di strutture portanti e un portale semidistrutto in piperno inglobato in una parete di sostegno del palazzo contiguo."}
{"id": "2403864", "revid": "110157", "url": "https://it.wikipedia.org/wiki?curid=2403864", "title": "Federazione di rugby a 15 del Togo", "text": "La Federazione Rugby XV del Togo (in francese \"F\u00e9d\u00e9ration Togolaise de Rugby\") \u00e8 l'organo che governa il Rugby a 15 nel Togo.Affiliata all'International Rugby Board, \u00e8 inclusa fra le nazionali di terzo livello senza esperienze di Coppa del Mondo."}
{"id": "2403871", "revid": "1776051", "url": "https://it.wikipedia.org/wiki?curid=2403871", "title": "Giuffria (album)", "text": "Giuffria \u00e8 il primo album dei Giuffria, pubblicato nel 1984 dall'etichetta discografica MCA Records."}
{"id": "2403872", "revid": "36426", "url": "https://it.wikipedia.org/wiki?curid=2403872", "title": "San Giovanni Battista (Donatello, Siena)", "text": ""}
{"id": "2403874", "revid": "36426", "url": "https://it.wikipedia.org/wiki?curid=2403874", "title": "Banchetto di Erode (Lille)", "text": ""}
{"id": "2403875", "revid": "767487", "url": "https://it.wikipedia.org/wiki?curid=2403875", "title": "\u00c6on Spoke (album)", "text": "\u00c6on Spoke \u00e8 il secondo album della band progressive rock statunitense \u00c6on Spoke, pubblicato il 30 marzo 2007 dalla SPV GmbH in Germania, successivamente poi nel resto del mondo. Dall'album \u00e8 stato estratto il singolo \"Emmanuel\" di cui \u00e8 stato girato un video oltre a quello di \"Pablo (at the Park)\"."}
{"id": "2403876", "revid": "729019", "url": "https://it.wikipedia.org/wiki?curid=2403876", "title": "Boeing X-51 WaveRider", "text": " \nIl Boeing X-51A WaveRider \u00e8 un velivolo sperimentale spinto con scramjet sviluppato in collaborazione tra Boeing, NASA, DARPA, USAF e Pratt &amp; Whitney Rocketdyne per viaggiare a regime ipersonico (arrivando fino a circa Mach 7, circa 8.050 km/h). Il programma WaveRider \u00e8 diretto dagli Air Force Research Labs.\nStoria del progetto.\nL'X-51A fu il risultato di diversi sforzi compiuti per la produzione di modelli come l'Advanced Rapid Response Missile Demonstrator ed al motore scramjet con propellente liquido di idrocarburi sviluppato dalla sezione HyTech della USAF. Esso ricevette la designazione di X-51 il 27 settembre 2005.\nLa DARPA consider\u00f2 il WaveRider come una sorta di primo passo verso la produzione del Blackswift, un aereo ipersonico il cui progetto fu per\u00f2 cancellato nell'ottobre 2008.\nDurante i test, un B-52 porta l'X-51 a circa 50 000 piedi, ove avviene lo sgancio e poi la partenza dell'aereo. Inizialmente spinto da un razzo MGM-140 ATACMS, il WaveRider si stacca da esso ad una velocit\u00e0 di circa Mach 4,5 per poi accelerare fino a Mach 5 ed oltre.\nImpiego operativo.\nTest a terra sull'X-51 iniziarono verso la fine del 2006. Una versione preliminare del razzo, denominata \"Ground Demonstrator Engine No. 2\" (lett. \"motore-dimostratore di terra numero 2\"), venne sottoposta ai test in galleria del vento al Langley Research Center il 27 luglio dello stesso anno. Nell'aprile 2007 avvenne invece la simulazione di un intero volo e grazie ai risultati ottenuti, vennero costruiti altri due motori sperimentali.\nI primi test, 4 previsti, iniziarono nel 2009, il primo dei quali avvenne il 27 ottobre 2009. In seguito Boeing propose all'Air Force Research Laboratory di prolungare la lista dei lanci da 4 a 6.\nIl primo test di volo dell'X-51A fu condotto il 26 maggio 2010. Il missile trasportato sotto l'ala sinistra di un B52, fu sganciato a circa 12 000 metri di quota e, trascorsi 4 secondi, si accese il booster che lo spinse fino raggiungere Mach. 4,8. Il test ha segnato un nuovo record di durata di un volo a velocit\u00e0 ipersonica.\nIl secondo test termin\u00f2 con un ammaraggio controllato nell'oceano.\nLa terza prova avvenne il 14 agosto 2012.\nEra previsto il funzionamento del propulsore scramjet per una durata di circa cinque minuti, ma dopo soli 16 secondi dalla separazione dal booster e prima ancora dell'accensione dello scramjet, il velivolo and\u00f2 perduto a causa del cedimento di un'aletta di controllo.\nIl primo maggio 2013, l'X-51 complet\u00f2 con successo la sua quarta ed ultima prova in volo. L'X-51, una volta sganciato dal B-52, fu accelerato dal razzo Pegasus fino ad una velocit\u00e0 di Mach 4,8. Separatosi come previsto dal booster, l'X-51 accese il motore ed acceler\u00f2 fino alla velocit\u00e0 di Mach 5,1 a 18.000 metri di quota per 240 secondi fino all'esaurimento del combustibile. Successivamente allo spegnimento del motore, il velivolo termin\u00f2 il volo, come da programma, con un \"tuffo\" controllato nell'oceano Pacifico."}
{"id": "2403877", "revid": "36426", "url": "https://it.wikipedia.org/wiki?curid=2403877", "title": "Crocifisso di Padova (Donatello)", "text": ""}
{"id": "2403885", "revid": "543975", "url": "https://it.wikipedia.org/wiki?curid=2403885", "title": "Federazione di rugby a 15 del Mali", "text": "La Federazione Rugby XV del Mali (in francese \"F\u00e9d\u00e9ration Malienne de Rugby\") \u00e8 l'organo che governa il Rugby a 15 nel Mali.Affiliata all'International Rugby Board, \u00e8 inclusa fra le nazionali di terzo livello senza esperienze di Coppa del Mondo."}
{"id": "2403889", "revid": "117175758", "url": "https://it.wikipedia.org/wiki?curid=2403889", "title": "Ignazio Baldelli", "text": "Biografia.\nAllievo di Bruno Migliorini, si laure\u00f2 sotto la sua guida all'Universit\u00e0 di Firenze. La tesi di laurea indagava l'intervento correttivo di intento bembesco applicato alla stampa del 1526 delle poesie del petrarchista perugino Lorenzo Spirito Gualtieri. \nLavor\u00f2 per cinque anni (dal 1955 al 1960) al Centro studi di filologia italiana dell'Accademia della Crusca diretto da Gianfranco Contini, quindi fu professore incaricato di \"Storia della lingua italiana\" presso le universit\u00e0 di Chieti e di Perugia. Dal 1962 fu professore ordinario di \"Storia della grammatica e della lingua italiana\" alla Sapienza di Roma. Nel 1968 fu eletto presidente della Societ\u00e0 di Linguistica Italiana. Nell'anno accademico 1971-1972 (e gi\u00e0 prima nel 1968) insegn\u00f2 nel dipartimento di Italianistica dell'University of California, Berkeley. Dal 1972 fu presidente della Societ\u00e0 internazionale di studi francescani, nonch\u00e9 socio della Crusca. Nel 1992 fu eletto primo presidente della Associazione per la Storia della Lingua Italiana (ASLI). Fu membro dell'Accademia Nazionale dei Lincei, di cui il 12 dicembre 1997 fu eletto Vice Presidente, riconfermato il 22 giugno 2000. Contribu\u00ec alla redazione del \"Dizionario Enciclopedico Italiano\" e dell\"'Enciclopedia dantesca\", di cui era condirettore, e per cui tracci\u00f2 un'importante sintesi della fenomenologia linguistica dell'opera di Dante. Era membro del Consiglio Scientifico dell'Istituto dell'Enciclopedia Italiana. Si occupava in particolare di testi italiani delle origini, ma studi\u00f2 anche problemi linguistici contemporanei approfondendo l'indagine sulle varianti di modello continiano. Si \u00e8 occupato anche dell'insegnamento della lingua italiana a stranieri e di politica linguistica negli stati membri dell'Unione europea. A lui si deve la scoperta (1973) del pi\u00f9 antico testo volgare toscano finora conosciuto: un conto navale in volgare pisano dei primi decenni del secolo XIII, trovato in una pergamena usata come copertina di un testo della Free Library di Filadelfia.\nRiconoscimenti.\nNel 1982 fu insignito dall'Accademia Nazionale dei Lincei del Premio Feltrinelli per la Teoria e storia della lingua letteraria."}
{"id": "2403890", "revid": "284938", "url": "https://it.wikipedia.org/wiki?curid=2403890", "title": "Boeing X-51", "text": ""}
{"id": "2403891", "revid": "284938", "url": "https://it.wikipedia.org/wiki?curid=2403891", "title": "Boeing X-51A", "text": ""}
{"id": "2403893", "revid": "284938", "url": "https://it.wikipedia.org/wiki?curid=2403893", "title": "Robotico", "text": ""}
{"id": "2403898", "revid": "4175", "url": "https://it.wikipedia.org/wiki?curid=2403898", "title": "Federazione di rugby a 15 del Ghana", "text": "La Federazione di rugby a 15 del Ghana \u00e8 l'organo che governa il Rugby a 15 nel Ghana.Affiliata all'International Rugby Board, \u00e8 inclusa fra le nazionali di terzo livello senza esperienze di Coppa del Mondo."}
{"id": "2403903", "revid": "223320", "url": "https://it.wikipedia.org/wiki?curid=2403903", "title": "Sentimento (Valerio Scanu)", "text": ""}
{"id": "2403906", "revid": "116642140", "url": "https://it.wikipedia.org/wiki?curid=2403906", "title": "Friedrich Gr\u00fctzmacher", "text": "Biografia.\nGr\u00fctzmacher nacque a Dessau, Anhalt, e ricevette i primi insegnamenti di musica da suo padre. Pass\u00f2 poi allo studio del violoncello con Karl Dreschler allievo di Dotzauer.\nNel 1848 venne scoperto a Lipsia dal famoso violinista, Ferdinand David, che gli organizz\u00f2 alcuni concerti. Nel 1850 divenne violoncello solista alla Gewandhausorchester di Lipsia, e professore al Conservatorio di Lipsia. Suon\u00f2 poi anche nel \"David String Quartet\".\nNel 1860 Gr\u00fctzmacher si trasfer\u00ec a Dresda come primo violoncello dell'Orchestra di Corte, e capo della \"Dresdner Musik Gesellschaft\". Nel 1877 divenne professore al Conservatorio di Dresda. Svolse intensa attivit\u00e0 concertistica in tutta Europa e nell'Impero russo divenendo amico del violoncellista Karl Davidoff. Suon\u00f2 alla prima dell'opera di Richard Strauss, Don Quixote a Colonia nel 1898. Fu insegnante di Wilhelm Fitzenhagen e di Hugo Becker.\nGr\u00fctzmacher \u00e8 pi\u00f9 famoso oggi per quattro lavori che formano l'odierna versione del Concerto n. 9 per violoncello e orchestra di Luigi Boccherini, eseguita fino ai nostri giorni. La sua notoriet\u00e0 \u00e8 anche dovuta all'arrangiamento delle suite per violoncello solo di Bach con aggiunta di articolazioni e abbellimenti virtuosistici. Le sue cadenze per i concerti di Boccherini e Joseph Haydn, sono spesso eseguite anche oggi."}
{"id": "2403918", "revid": "767487", "url": "https://it.wikipedia.org/wiki?curid=2403918", "title": "Federazione di rugby a 15 del Niger", "text": "La Federazione Rugby XV del Niger \u00e8 l'organo che governa il Rugby a 15 nel Niger."}
{"id": "2403919", "revid": "767487", "url": "https://it.wikipedia.org/wiki?curid=2403919", "title": "Locomotiva FS 476", "text": "La locomotiva FS gruppo 476 era una locomotiva a vapore costruita per le ferrovie austriache che le Ferrovie dello Stato\nacquisirono come risarcimento per danni di guerra dopo la fine della prima guerra mondiale.\nStoria.\nAlla fine della prima guerra mondiale rimasero entro i nuovi confini del territorio nazionale diversi tipi di locomotive ferroviarie di costruzione tedesca e austriaca; altre vennero ottenute come risarcimento danni. Tra queste \u00e8 il gruppo di 72 locomotive appartenenti al gruppo austriaco 80 delle serie kkStB 80.900-2900 e Sudbahn SB 80.31-38, costruite in varie centinaia di esemplari per le Ferrovie Imperial-Regie Statali Austriache (Kaiserlich-k\u00f6nigliche \u00f6sterreichische Staatsbahnen); vennero reimmatricolate nel parco rotabili delle Ferrovie dello Stato assumendo la classificazione di gruppo 476.001-072. Svolsero servizio in vari impianti della rete italiana soprattutto al traino di treni merci su linee acclivi. Una consistente dotazione (12 unit\u00e0 secondo l'ing. Muscolino) venne assegnata nel 1930 al deposito di Caltanissetta in sostituzione delle obsolete 410 e impiegata alla doppia trazione o alla spinta sul valico di Enna o sulla Caltanissetta -Licata. Vi rimasero fino al 1943.\nUna locomotiva 476, la 058 del deposito locomotive di Salerno, fu protagonista il 3 marzo 1944 della pi\u00f9 grande tragedia ferroviaria italiana avvenuta nella galleria di Balvano; era infatti una delle due locomotive del treno 8017.\nUn certo numero di locomotive 476 rimasero in mano jugoslave in seguito agli eventi bellici della seconda guerra mondiale e vennero immesse nel gruppo JD\u017d 28.\nAccantonate nel secondo dopoguerra vennero tutte demolite. La gr. 476.073 conservata al Museo ferroviario di Trieste Campo Marzio \u00e8 in realt\u00e0 una macchina ex iugoslava (JZ 28.023) rinumerata.\nCaratteristiche.\nLe locomotive del gruppo 476 erano macchine a cinque assi accoppiati (rodiggio 0-5-0), del diametro di 1.300\u00a0mm. Il motore era a 2 cilindri gemelli. La pressione di taratura della caldaia era di 14\u00a0bar; la produzione oraria di vapore giungeva a 10.500\u00a0kg. La potenza sviluppata raggiungeva i 1.100\u00a0CV. Il forno aveva la notevole superficie di griglia di 3,42\u00a0m\u00b2. La massa in servizio era di 69,4\u00a0t, tutte aderenti; la velocit\u00e0 massima 50\u00a0km/ora."}
{"id": "2403921", "revid": "767487", "url": "https://it.wikipedia.org/wiki?curid=2403921", "title": "Federazione di rugby a 15 del Ciad", "text": "La Federazione Rugby XV del Ciad \u00e8 l'organo che governa il Rugby a 15 nel Ciad."}
{"id": "2403922", "revid": "1543377", "url": "https://it.wikipedia.org/wiki?curid=2403922", "title": "HMS Brazen (F91)", "text": "L'HMS \"Brazen\" (F91) \u00e8 stata una fregata Type 22 della Royal Navy, \u00e8 entrata in servizio il 2 luglio 1982 tre mesi prima del previsto a causa della Guerra delle Falkland. La nave \u00e8 stata radiata nel 1996 e venduta alla Marina brasiliana il 31 agosto dello stesso anno e ribattezzata Bos\u00edsio, con matricola F-48, in onore dell'ammiraglio Paulo Bos\u00edsio (1900\u20131985)."}
{"id": "2403924", "revid": "767487", "url": "https://it.wikipedia.org/wiki?curid=2403924", "title": "Federazione di rugby a 15 del Benin", "text": "La Federazione Rugby XV del Benin \u00e8 l'organo che governa il Rugby a 15 nel Benin."}
{"id": "2403926", "revid": "110157", "url": "https://it.wikipedia.org/wiki?curid=2403926", "title": "Federazione di rugby a 15 del Burkina Faso", "text": "La F\u00e9d\u00e9ration Burkinab\u00e8 de Rugby \u00e8 l'organo che governa il Rugby a 15 nel Burkina Faso."}
{"id": "2403927", "revid": "1442080", "url": "https://it.wikipedia.org/wiki?curid=2403927", "title": "PBZ Zagreb Indoors 2009 - Singolare", "text": "Il singolare del PBZ Zagreb Indoors 2009 \u00e8 stato un torneo di tennis facente parte dell'ATP World Tour 2009.\nSerhij Stachovs'kyj era il detentore del titolo, ma ha perso ai quarti contro Viktor Troicki.\nLa vittoria \u00e8 andata a Marin \u010cili\u0107 che ha battuto in finale il connazionale Mario An\u010di\u0107,6-3,6-4."}
{"id": "2403930", "revid": "124060285", "url": "https://it.wikipedia.org/wiki?curid=2403930", "title": "Katherine Anne Porter", "text": "Biografia.\nNata in Texas, era la quarta figlia di Harrison Boone Porter e Mary Alice Jones Porter, entrambi provenienti da famiglie originarie dal cosiddetto \"Upper South\", e trasferitesi in Texas prima della guerra civile americana. La madre mor\u00ec solo due anni dopo la nascita di Katherine, dopo aver dato alla luce un'altra figlia, Mary Alice. Dopo la morte della madre, suo padre decise di fare ritorno nella dimora materna a Kyle (Texas) dove la sua educazione fu frutto delle cure della nonna paterna, Catharine Ann Skaggs Porter, una donna tradizionalista e del sud dai fermi valori puritani i cui racconti sulle vicende di famiglia intessute nel contesto della guerra civile furono i primi rudimenti dell'arte del raccontare a cui attinse la scrittrice. Dopo la morte della nonna all'et\u00e0 di undici anni, il padre decise di trasferirsi da alcuni parenti a San Antonio e successivamente port\u00f2 la giovane Katherine in un istituto religioso di New Orleans da dove fugg\u00ec all'et\u00e0 di sedici anni per sposare il suo primo marito, John Koontz, un impiegato presso le ferrovie, il 20 giugno 1906, e si convert\u00ec al cattolicesimo per rappacificarsi con la famiglia del marito, contraria sin dall'inizio al loro matrimonio. Tuttavia il matrimonio dur\u00f2 nove anni, durante i quali, a causa delle continue e prolungate assenze del marito, la Porter inizi\u00f2 a sperimentare il suo talento di scrittrice, riuscendo persino a pubblicare una poesia dal titolo \"Texas by the Gulf of Mexico\", pubblicata su una rivista a cui era abbonato suo marito. Nel 1914, quando era ormai chiaro che il suo matrimonio era in crisi, la Porter si trasfer\u00ec a Chicago con l'intenzione, essendo una giovane avvenente, di tentare la via del cinema, e riusc\u00ec ad avere due parti come comparsa in altrettante pellicole per la \"Essanay Studios\", ma dopo appena sei mesi decise di fare ritorno in Texas. Nel giugno 1915 ottenne il divorzio dal primo marito.\nEntrata in un sanatorio dopo che le era stata diagnosticata la tubercolosi, la Porter inizi\u00f2 la sua carriera giornalistica nel 1917, dopo aver conosciuto il proprietario del giornale locale \"The Critic\" di Fort Worth, occupandosi di gossip e di critica teatrale. Dopo essere passata al giornale \"Rocky Mountain News\" di Denver, dove si occup\u00f2 di cinema e spettacolo, rischi\u00f2 la vita durante l'epidemia di influenza del 1918, esperienza che poi utilizzer\u00e0 in maniera autobiografica nel personaggio di Miranda presente nel romanzo \"Bianco cavallo, bianco cavaliere\" pubblicato nel 1939.\nNel 1919 la Porter si trasfer\u00ec a Greenwich Village, guadagnandosi da vivere come \"ghostwriter\" e come scrittrice per bambini. Qui entr\u00f2 in contatto con diversi intellettuali di origine messicana che la aiutarono a trovare occupazione in Messico in qualit\u00e0 di curatrice di una mostra di opere di Diego Rivera e del \"muralismo messicano\" su invito del Presidente messicano \u00c1lvaro Obreg\u00f3n. La Porter diede cos\u00ec inizio ad un lungo periodo di continui viaggi tra il Messico e gli Stati Uniti che durarono dal 1920 fino al 1931. Coinvolta nelle riforme scolastiche e culturali portate dalla rivoluzione messicana, la scrittrice intraprese un lungo rapporto di amore-odio per questa terra che considerava molto vicina al suo amato Texas. Il Messico sar\u00e0 la terra che fa da sfondo a molte delle sue storie, prima fra tutte il suo primo racconto, \"Maria Conception\", pubblicato nel 1922 dopo il suo ritorno negli Stati Uniti per la rivista \"Century\". In questo stesso anno pubblic\u00f2 una serie di saggi frutto della sua esperienza in Messico, dal titolo \"Outline of Mexican Popular Arts and Crafts\".\nNel 1926 la Porter spos\u00f2 il suo secondo marito, il disegnatore d'interni di origini anglosassoni Ernest Stock, pi\u00f9 giovane di lei di dieci anni, ed i due si trasferirono nel Connecticut. La nuova esperienza matrimoniale si rivel\u00f2 tuttavia disastrosa, poich\u00e9 non solo influ\u00ec negativamente sulla produzione letteraria della scrittrice, ma anche sulla sua salute fisica, quando la Porter contrasse dal marito la gonorrea, e fu costretta a un'operazione di isterectomia. Questa operazione fu una grave ferita per l'emotivit\u00e0 di questa scrittrice, che aveva da sempre avuto il desiderio di maternit\u00e0 e che, da quel momento, sarebbe sfumato per sempre. In questo stesso periodo ebbe modo di conoscere importanti intellettuali dell'epoca, quali Ford Madox Ford, Hart Crane, Allen Tate, ed esponenti del gruppo dei \"Southern Agrarians\" come Andrew Nelson Lytle e Robert Penn Warren con i quali si dilettava a ricordare le sue origini del sud.\nNella primavera e nell'estate di quello stesso anno trascorse un periodo di soggiorno nella Merryall Valley, Connecticut, in una fattoria di propriet\u00e0 dei suoi amici la poetessa Genevieve Taggard e suo marito lo scrittore Robert Wolf. Questo soggiorno fu molto importante dal punto di vista artistico, poich\u00e9 contribu\u00ec a ravvivare la creativit\u00e0 della scrittrice provata dai suoi traumi recenti e a ispirarla con nuovi soggetti narrativi.\nIl 18 agosto 1927 la Porter, insieme ad altri importanti intellettuali dell'epoca, giunse a Boston dove partecip\u00f2 alla serie di proteste organizzate contro l'esecuzione di Sacco e Vanzetti. Durante la marcia di protesta la scrittrice fu arrestata, e sub\u00ec un processo insieme a gran parte dei manifestanti, che vennero tuttavia assolti e liberati. Sempre in quello stesso anno la Porter accett\u00f2 l'offerta della casa editrice \"Modern Library\" di scrivere la biografia di Cotton Mather, personaggio coinvolto nella vicenda delle streghe di Salem, e per questo decise di trascorrere nell'omonima cittadina un periodo che va dalla fine del 1927 agli inizi del 1928. In questo periodo termin\u00f2 due racconti, \"Magic\" e \"The Jilting of Granny Weatherhall\", entrambi pubblicati dalla rivista letteraria di Eugene Jolas, \"Transition\", e pubblicati rispettivamente nell'estate del 1928 e agli inizi del 1929.\nNel 1929, dopo essersi ammalata gravemente, grazie all'aiuto di alcuni amici devoti, si trasfer\u00ec per un breve periodo di convalescenza nelle Bermuda, dove rimase per circa cinque mesi, periodo nel quale cerc\u00f2 di lavorare alla biografia di Cotton Mather ma senza riuscirvi. Tornata a New York, grazie all'aiuto del suo compagno di allora, il critico letterario Matthew Josephson, pubblic\u00f2 nel 1930 la raccolta di racconti \"Il pesco di Giuda\" (\"Flowering Judas\"), per la rivista \"Hound &amp; Horn\".\nNell'agosto 1931 la scrittrice, insieme al suo nuovo compagno Eugene Dove Pressly, intraprese una crociera sulla nave tedesca \"S.S. Werra\" partendo da Vera Cruz e diretta in Europa. Durante la traversata la scrittrice tenne una specie di diario di bordo, che le fu poi d'ispirazione per il suo unico romanzo \"La nave dei folli\" pubblicato nel 1962 e dal quale nel 1965 il regista Stanley Kramer trasse il soggetto per il suo film \"La nave dei folli\". Giunta in Europa la Porter visit\u00f2 Parigi, dove fu ospite dello scrittore e critico letterario Eugene Jolas, e si trasfer\u00ec successivamente a Madrid dove raggiunse Pressly, ed entrambi si diressero a Basilea dove i due restarono dal giugno al dicembre 1932. Dopo essere stata costretta ad un lungo periodo di ricovero per l'acuirsi della tubercolosi, la Porter torn\u00f2 nuovamente a Parigi dove Pressly era stato assegnato all'ambasciata americana. I due soggiornarono nella capitale francese per circa quattro anni e nel 1933 si sposarono. Durante la sua permanenza parigina, la Porter entr\u00f2 in contatto con diversi intellettuali statunitensi, come Monroe Wheeler, Glenway Wescott e Barbara Harrison.\nNel 1936 i Porter si trasferirono nuovamente in patria e si separarono, l'uno a Washington in cerca di lavoro, l'altra in Pennsylvania. In questo periodo la Porter port\u00f2 a termine i due romanzi brevi \"Old Mortality\" e \"Vino di mezzogiorno\" (\"Noon Wine\"), che compaiono nella raccolta \"Bianco cavallo, bianco cavaliere\". Dopo essersi definitivamente separata dal marito partito per il Messico, la Porter soggiorn\u00f2 per una conferenza all\"'Olivet College\" in Michigan ospite del suo amico Allen Tate, nella cui casa conobbe il suo futuro quarto marito Albert Erskine, studente alla Louisiana State University di Baton Rouge e collaboratore della rivista letteraria \"The Southern Review\".\nKatherine Anne Porter \u00e8 generalmente considerata come la pi\u00f9 importante scrittrice texana.. Le sue opere appartengono alla tradizione letteraria del sud degli Stati Uniti. Ricevette il premio Pulitzer e il National Book Award nel 1966 per il suo libro \"The Collected Stories\". Fu candidata per tre volte al Premio Nobel per la letteratura.\nOpere in italiano.\nSono state inserite soltanto le opere pubblicate in italiano, per un elenco completo delle opere originali si rimanda alla consultazione della pagina wikipedia in lingua inglese."}
{"id": "2403932", "revid": "455046", "url": "https://it.wikipedia.org/wiki?curid=2403932", "title": "Dimit\u0103r Grekov", "text": "Nacque a Bolhrad, in Bessarabia, nell'odierna Ucraina. Suo padre era un commerciante. Si diplom\u00f2 al liceo centrale di Bolhrad nel 1868. Grekov si laure\u00f2 quindi in giurisprudenza all'accademia di Aix-en-Provence nel 1875. Negli anni successivi lavor\u00f2 come avvocato a Br\u0103ila, in Romania. Dopo l'indipendenza della Bulgaria ricopr\u00ec l'incarico di presidente della corte suprema a Sofia (1879). Si un\u00ec al partito conservatore e prese parte al governo di Todor Burmov, come ministro della giustizia, e al primo governo di Todor T\u0103rnovski, come ministro della giustizia, e temporaneamente come ninistro degli interni (1879-1880). Dal 1881 divenne vicepresidente del Consiglio di Stato (1881-1882) e ministro della giustizia nel governo di Leonid Sobolev (1882-1883). Nel 1884 divenne membro ordinario della Compagnia letteraria bulgara, oggi Accademia Bulgara delle Scienze.\nDopo l'unificazione della Rumelia Orientale con il principato di Bulgaria venne incaricato dal principe Alessandro I di una fallimentare missione diplomatica presso il re serbo Milan. Nel 1886 ricopr\u00ec l'incarico di rappresentante diplomatico a Costantinopoli. Durante il periodo della crisi dopo l'abdicazione del principe Alessandro I nel 1886 Grekov si un\u00ec al partito nazional-liberale. Prese parte alla delegazione che condusse trattative per l'insediamento sul trono bulgaro di Ferdinando di Sassonia-Coburgo-Gotha. Dal 1890 al 1894 prese parte al governo di Stefan Stambolov, dal 2 novembre 1890 al 19 maggio 1894 fu ministro degli interni, mentre dal 20 settembre 1891 al 13 febbraio 1892 fu anche temporaneamente ministro della giustizia.\nDopo l'assassinio di Stambolov nel 1895 divenne leader del partito nazional-liberale, carica che ricopr\u00ec fino al 1897. Dopo rassegn\u00f2 le dimissioni e abbandon\u00f2 lo stesso partito, dedicandosi all'attivit\u00e0 di avvocato. A causa dei suoi stretti contatti con la corte nel 1899 il principe Ferdinando lo incaric\u00f2 di formare un nuovo governo, nel quale i restanti ministri provenivano dal partito liberale (radoslavisti). Fece tutti gli sforzi per far entrare nel governo i suoi ex-compagni, gli stambolovisti, cosa che incontr\u00f2 notevole resistenza da parte dei radoslavisti. Il 13 ottobre 1899 fu costretto a dare le dimissioni. Subito dopo ridivenne leader del partito nazional-liberale, la cui carica mantenne fino alla morte inaspettata nel maggio 1901."}
{"id": "2403934", "revid": "486946", "url": "https://it.wikipedia.org/wiki?curid=2403934", "title": "Rosetta (pane)", "text": ""}
{"id": "2403939", "revid": "1498232", "url": "https://it.wikipedia.org/wiki?curid=2403939", "title": "Canon EOS 350D", "text": "La EOS 350D \u00e8 una fotocamera reflex digitale (DSLR) presentata dalla Canon il 17 febbraio 2005; \u00e8 chiamata Digital Rebel XT in Nord America e Kiss Digital N in Giappone. Sostituisce la Canon EOS 300D ed \u00e8 a sua volta sostituita dalla Canon EOS 400D nell'agosto 2006, ma rimane disponibile in vendita fino al 2007.\nDescrizione.\nLa EOS 350D rappresenta un'evoluzione della 300D. Essa dispone di funzioni e pezzi derivati dalla Canon EOS 20D, appartenente ad una fascia pi\u00f9 elevata. A questo proposito annovera l'impiego del processore d'immagine DIGIC II per una pi\u00f9 veloce elaborazione delle immagini, installato dapprima sulla EOS 20D cos\u00ec come la EOS 1Ds Mark II. Ulteriori caratteristiche mancano alla 350D in confronto con la 20D; sette funzioni nel menu, alcune risoluzioni inferiori cos\u00ec come un attacco per flash da studio. La 350D ha sette punti di autofocus contro i nove della 20D, che possono essere selezionati tanto in automatico quanto in manuale. Inoltre con la 20D sono possibili fino a 5 scatti in RAW per secondo.\nUlteriori differenze sono la grandezza dell'involucro cos\u00ec come la lavorazione ed i materiali utilizzati. L'involucro della 20D \u00e8 fatto di policarbonato e magnesio, quello della 350D \u00e8 di solo policarbonato. Il corpo della 350D \u00e8, con circa 126,5 \u00d7 94,2 \u00d7 64\u00a0mm di dimensione, pi\u00f9 piccolo e leggero (di circa 485\u00a0g senza batteria). L'attacco obiettivo \u00e8 come per la 20D e la 300D compatibile con gli obiettivi Canon EF. Il fattore di conversione di 1.6 \u00e8 lo stesso di tutte le fotocamere amatoriali e semi-pro Canon.\nSecondo Canon, la struttura del sensore di immagine a paragone con la 300D \u00e8 stata migliorata cos\u00ec che il disturbo colore, anche con l'uso di valori ISO pi\u00f9 elevati, viene ridotto. A ISO 400 il disturbo \u00e8 appena distinguibile.\nUna funzione bianconero con cinque diversi filtri colore \u00e8 derivata dalla 20D.\nLe preferenze individuali possono essere inserite e memorizzate in propri profili comprendenti saturazione, contrasto e nitidezza.\nLe immagini possono essere salvate tanto in JPG con profondit\u00e0 di colore a 24 bit quanto in formato RAW con profondit\u00e0 di colore a 36 bit. Al salvataggio in formato JPG possono presentarsi degli artefatti. \u00c8 assicurato il salvataggio dei dati grezzi o il salvataggio parallelo (JPEG pi\u00f9 RAW) che \u00e8 disponibile per la memorizzazione di immagini importanti, in tal caso i dati grezzi in formato Canon impiegano un algoritmo di compressione senza perdita e il software della fotocamera non effettua alcuna elaborazione dell'immagine. Anche in questo caso non sono esclusi gli artefatti dovuti ai limiti di esposizione.\nLa fotocamera controlla il funzionamento del flash solo nel modo E-TTL, cos\u00ec che flash di altri sistemi come il Canon Speedlite 540EZ funzionano solo in modo manuale o, come il flash anulare Canon ML-3, addirittura non funzionano affatto. Il produttore raccomanda l'uso di lampeggiatori compatibili E-TTL, a cui appartengono i flash Canon Speedlite della serie EX.\nLa 350D \u00e8 compatibile con tutti gli obiettivi EF, EF-S e con le ottiche di terze parti per Canon.\nLa capacit\u00e0 delle batteria della 350D \u00e8 espandibile mediante il battery grip BG-E3, nel quale possono essere inserite sei pile stilo o due pacchi batteria ricaricabili.\nTecnica.\nCorrente assorbita.\nCorrente assorbita dalla fotocamera, misurata sull'esemplare con SN 2730706701 in diverse condizioni di funzionamento. Luminosit\u00e0 del monitor TFT regolata al valore intermedio, salvo altrimenti indicato.\nInoltre vanno considerati i consumi per il funzionamento del flash e per la scrittura in memoria."}
{"id": "2403941", "revid": "270591", "url": "https://it.wikipedia.org/wiki?curid=2403941", "title": "Canon 350d", "text": ""}
{"id": "2403942", "revid": "339392", "url": "https://it.wikipedia.org/wiki?curid=2403942", "title": "Gemmipass", "text": ""}
{"id": "2403943", "revid": "136801", "url": "https://it.wikipedia.org/wiki?curid=2403943", "title": "Atp Challenger Tour 2009", "text": ""}
{"id": "2403951", "revid": "1516566", "url": "https://it.wikipedia.org/wiki?curid=2403951", "title": "HMS London (F95)", "text": "La HMS \"London\" (Pennant number F95), tredicesima nave da guerra britannica a portare questo nome, \u00e8 stata una fregata lanciamissili della Royal Navy appartenente alla Classe Type 22. Costruita nei cantieri Yarrow venne impostata il 7 febbraio 1983, varata il 7 ottobre 1984 ed entr\u00f2 in servizio il 5 giugno 1987. Andata in disarmo il 14 gennaio 1999 \u00e8 stata ceduta alla Romania nella cui Marina presta servizio con il nome di Regina Maria.\nHMS \"London\".\nLa nave originariamente era stata chiamata \"Bloodhound\", ma venne successivamente ribattezzata \"London\" sotto pressione del sindaco della capitale inglese.\nEntrata in servizio nel giugno 1987, la nave nel 1988 \u00e8 stata dislocata nel Baltico, con la missione di testare le apparecchiature di rilevamento su sottomarini e navi russe. Successivamente \u00e8 stata inviata nel golfo Persico durante la Guerra Iran-Iraq.\nDurante la prima guerra del golfo la nave \u00e8 stata l'ammiraglia della flotta britannica. Successivamente \u00e8 stata impiegata in Adriatico nel 1993 e nel 1995 durante la crisi in Bosnia successiva alla dissoluzione della Jugoslavia.\nPrima di andare in disarmo la nave ha condotto, nell'agosto 1998, esercitazioni nel Mar Nero con unit\u00e0 navali di Romania e Ucraina.\n\"Regina Maria\".\nLa nave, dopo essere andata in disarmo il 14 gennaio 1999 \u00e8 stata venduta alla Romania il 14 gennaio 2003, con qualche polemica sul prezzo al quale \u00e8 stata acquistata dalla Romania.\nLa nave ribattezzata \"Regina Maria\" in onore di Maria di Sassonia-Coburgo-Gotha, consorte di Re Ferdinando I di Romania \u00e8 entrata in servizio nella Marina della Romania il 21 aprile 2005 con il distintivo ottico F-222.\nNel 2004 prima della consegna alla Romania la nave \u00e8 stata sottoposta a lavori di riallestimento, terminati nel mese di novembre. Nel corso dei lavori \u00e8 stato installato un cannone di medio calibro Otobreda da 76 mm di fabbricazione italiana.\nNella Marina della Romania la nave affianca una fregata gemella la \"Regele Ferdinand\" ex HMS \"Coventry\" della Royal Navy, che dopo essere stata ceduta dai britannici era entrata in servizio il 9 settembre 2004.\nMissioni partecipate.\nDalla entrata in servizio nella For\u021belor Navale Rom\u00e2ne, la fregata Regina Maria ha eseguito una serie di missioni, tra le quali le pi\u00f9 importanti:"}
{"id": "2403955", "revid": "1272592", "url": "https://it.wikipedia.org/wiki?curid=2403955", "title": "Irish Rob", "text": ""}
{"id": "2403956", "revid": "124123", "url": "https://it.wikipedia.org/wiki?curid=2403956", "title": "William Frederick Collings", "text": "Fu uno dei pi\u00f9 eccentrici signori di Sark, noto per il suo anticlericalismo, testardaggine, intemperanza e generosit\u00e0.\nAlto, robusto e dagli occhi azzurri, era l'opposto del padre. Rifiut\u00f2 di iscriversi al Trinity College, preferendo intraprendere il Grand Tour.\nWilliam Frederick Collings eredit\u00f2 il feudo di Sark alla morte del padre, nel 1882, prima di ci\u00f2 egli mantenne la famiglia con dei lavori saltuari. Contrariamente a quest'ultimo, trascur\u00f2 la milizia dell'isola tanto che essa scomparve completamente entro il 1900; rifiut\u00f2 inoltre di spendere per il mantenimento del feudo, anche se fu il primo Seigneur a risiedere stabilmente sull'isola.\nNel 1899 rifiut\u00f2 di vendere il feudo per un'enorme cifra ad un investitore che intendeva costruirvi un casin\u00f2.\nAmmirato dagli abitanti per la sua prestanza fisica, si dedicava infatti alla vela, al tiro ed all'arrampicata; soffriva per\u00f2 di alcolismo, il che lo spingeva a compiere gesti impulsivi, come scrivere frasi anticlericali sui muri, colpire con un bastone la moglie del vicario, irrompere a cavallo nei giardini privati ed insultare il siniscalco, arriv\u00f2 a minacciare di sparare ad un giornalista.\nSuo feroce nemico era il vicario francese sull'isola che manifestava il suo odio per gli inglesi omettendo le preghiere per la regina Vittoria e la sua famiglia.\nDevoto alla moglie Sophie, con cui si spos\u00f2 giovanissimo, ebbe due figlie e nessun maschio. Per questo crebbe la maggiore, Sibyl, come un ragazzo e, nonostante l'impedimento fisico causato dalla disuguale lunghezza delle gambe, e la rigida distinzione dei sessi dell'epoca vittoriana, le insegn\u00f2 a scalare, navigare e sparare, non permettendole mai di lamentarsi poich\u00e9 \"avrebbe dovuto affrontare prove ben peggiori una volta adulta\". Nella sua autobiografia Sibyl espresse gratitudine al padre per il modo in cui fu cresciuta perch\u00e9 \"le permise di vivere una vita libera dall'autocommiserazione\". William Frederick disapprov\u00f2 la relazione della figlia con Dudley Beaumont, da lui considerato un \"mingherlino\" e, saputo del perdurare della relazione della figlia, la cacci\u00f2 di casa in vestito da notte; Sibyl fugg\u00ec a Londra dove spos\u00f2 Dudley. Sibyl si riconcili\u00f2 con il padre solo alla nascita della prima figlia, Bridget, per la quale sped\u00ec un telegramma alla figlia per consolarla che il primogenito fosse una femmina.\nNell'aprile del 1906 William Frederick e la moglie sopravvissero ad un naufragio ma le condizioni di salute della moglie peggiorarono al punto che lei mor\u00ec poco tempo dopo. Il Seigneur omaggi\u00f2 re Giorgio V e la regina Mary di Teck durante la loro visita nel Guernsey nel 1921, prima visita da quando Carlo II fece lo stesso nel 1650.\nDurante gli ultimi anni trascur\u00f2 la raccolta della decima sull'isola. Alla sua morte gli successe la figlia, nel frattempo divenuta vedova. Lei descrisse il padre come \"estremamente insubordinato, follemente ostinato, fieramente arrogante e frequentemente incline a esplosioni di rabbia incontrollata ma [...] era un uomo generoso e mai duro con coloro che avevano difficolt\u00e0 a pagare i loro affitti o canoni\"."}
{"id": "2403957", "revid": "767487", "url": "https://it.wikipedia.org/wiki?curid=2403957", "title": "DFB-Pokal 2004-2005", "text": "La DFB-Pokal 2004-2005 \u00e8 stata la 62\u00aa edizione della Coppa di Germania. 64 team si sono sfidati dal 20 agosto 2004 al 28 maggio 2005 nella finale vinta dal Bayern M\u00fcnchen."}
{"id": "2403963", "revid": "74801", "url": "https://it.wikipedia.org/wiki?curid=2403963", "title": "William Thomas Collings", "text": "Ricevette l'isola e il titolo in eredit\u00e0 dalla madre, Marie Collings nel 1853, ma aveva iniziato ad occuparsene gi\u00e0 dal 1852, anno nel quale la madre l'aveva ricevuta in pagamento del debito contratto da un precedente signore di Sark, Ernest le Pelley con il proprio padre. Giunto su Sark, trov\u00f2 un'isola prevalentemente povera e trascurata. Nel tentativo di sviluppare la miniera, infatti, i precedenti signori non avevano permesso alla popolazione di coltivare i campi che si trovavano in uno stato di abbandono e la stessa \"Seigneurie\", il palazzo sede del signore e della sua famiglia, era trascurata e cadente.\nNei primi anni i suoi sforzi furono tutti rivolti allo sviluppo dell'agricoltura e del turismo: gli abitanti delle isole vicine cominciarono infatti a visitare l'isola nei periodi di vacanza attirati dall'ambiente elegante ma allo stesso tempo semplice dell'isola e soprattutto dagli splendidi giardini della \"Seigneurie\". \nIn linea con la sua vocazione sacerdotale, ampli\u00f2 il cimitero e cer\u00f2 di debellare il vizio sull'isola costruendo una prigione. Don\u00f2 un edificio allo scopi trasformarlo in una scuola anglicana, inimicandosi cos\u00ec i numerosi metodisti presenti sull'isola.\nLa regina Vittoria, durante un suo viaggio nelle Isole del Canale diede ordine alla nave di avvicinarsi a Sark in modo che gli abitanti potessero vederla. Miglior\u00f2 anche l'efficienza della milizia dell'isola.\nIl 28 novembre 1872, durante un trasferimento da Sark all'isola di Guernesy, la nave con a bordo William Thomas urt\u00f2 uno scoglio ed affond\u00f2, egli riusc\u00ec a salvarsi ma l'atto originale del 1565 con cui la regina Elisabetta I concedeva il feudo si Sark ad Hellier de Carteret and\u00f2 perso.\nSpos\u00f2 la cugina, Louisa Elizabeth Lukis (1828-1887), figlia del naturalista, collezionista ed antiquario Frederick Corbin Lukis e della di lui cugina Elizabeth Collings. Nonostante la visione sull'educazione femminile in epoca vittoriana, Louisa eredit\u00f2 dal padre la passione per la natura, divenendo una prominente studiosa di lichenologia, classificando le 150 specie di licheni presenti sull'isola e costituendo una collezione di oltre 1'300 specie.\nAlla sua morte, avvenuta nel 1882 il titolo pass\u00f2 al figlio William Frederick Collings."}
{"id": "2403968", "revid": "36426", "url": "https://it.wikipedia.org/wiki?curid=2403968", "title": "Statua equestre del Gattamelata", "text": ""}
{"id": "2403969", "revid": "74801", "url": "https://it.wikipedia.org/wiki?curid=2403969", "title": "Marie Collings", "text": "Biografia.\nSecondogenita del ricco corsaro di Guernsey John Allaire (1762\u20131846), che aveva agito durante le guerre napoleoniche, egli aveva due fratelli: John (1788-1846) e Catherine. Il 24 febbraio 1844 il signore di Sark Ernest le Pelley aveva ottenuto da John un mutuo di sterline con l'autorizzazione della regina Vittoria del Regno Unito, dalla cui autorit\u00e0 l'isola dipendeva direttamente; Ernest aveva infatti urgente necessit\u00e0 di denaro per proseguire l'attivit\u00e0 della locale miniera che, due anni dopo, croll\u00f2. La compagnia non era assicurata per questo evento e Pierre Carey le Pelley, nel frattempo succeduto ad Ernest, non fu in grado di estinguere il debito, per cui, il 10 novembre 1852, alien\u00f2 la signoria feudale per sterline (meno la somma dovuta e gli interessi maturati, pari a 616,13 sterline, quindi per un prezzo netto di 1383 sterline) alla sessantunenne erede di Allaire, Marie, essendo nel frattempo il padre ed il fratello maggiore deceduti.\nRicevette, dunque, il titolo di XVIII dama di Sark (la seconda donna dopo Susanne le Pelley (1730-1733): la terza sar\u00e0 la sua pronipote Sibyl Mary Hathaway, ava dell'attuale signore John Michael Beaumont) e la propriet\u00e0 dell'isola da Pierre Carey le Pelley. Marie Collings apparteneva ad un'agiata famiglia di Guernsey i cui antenati si erano arricchiti con l'attivit\u00e0 corsara al servizio dei sovrani inglesi. La sua et\u00e0 avanzata non le permise di governare direttamente l'isola che neppure visit\u00f2 personalmente e lasci\u00f2 che fosse il figlio, pastore anglicano William Thomas Collings, ad occuparsene. Durante la sua breve amministrazione fu ampliata e modernizzata la \"Seigneurie\", residenza ufficiale dei reggitori di Sark. La dama continu\u00f2 a dimorare in Guernsey con una delle figlie, Catherine Anne.\nMarie aveva sposato Thomas Gu\u00e9rin Collings (deceduto nel 1832), connestabile della citt\u00e0 e parrocchia di Saint Peter Port, capitale di Guernsey: suo figlio William Thomas (1823-1882) che succeder\u00e0 alla madre quando mor\u00ec nel 1853."}
{"id": "2403973", "revid": "36426", "url": "https://it.wikipedia.org/wiki?curid=2403973", "title": "Monumento equestre a Cosimo I", "text": ""}
{"id": "2403974", "revid": "339392", "url": "https://it.wikipedia.org/wiki?curid=2403974", "title": "Quadriga di San Marco", "text": ""}
{"id": "2403975", "revid": "767487", "url": "https://it.wikipedia.org/wiki?curid=2403975", "title": "Gary McCormack", "text": "\u00c8 stato membro del gruppo Hardcore Punk The Exploited dal 1980 al 1983.\nHa contribuito alla registrazione degli album \"Punk's Not Dead\" e \"Troops of Tomorrow\""}
{"id": "2403978", "revid": "1543377", "url": "https://it.wikipedia.org/wiki?curid=2403978", "title": "Pierre Carey le Pelley", "text": "Alla morte del padre, insieme al titolo eredit\u00f2 appena ventunenne il debito di 4'000 sterline che questi aveva contratto con un corsaro locale, John Allaire (1762\u20131846), al fine di finanziare l'attivit\u00e0 mineraria sull'isola e mettendo come garanzia l'isola di Sark ed il titolo di signore. Crollata nel 1845 la miniera, che non era mai riuscita a generare utili, fu costretto a vendere alla figlia ed erede di Jhon Allaire, nel frattempo deceduto, Marie Allaire, per 6'000 sterline, il possesso di Sark e del suo titolo. Da allora sono i discendenti dalla famiglia Collings a detenere il titolo nobiliare e gli antichi poteri ad esso collegati."}
{"id": "2403980", "revid": "36426", "url": "https://it.wikipedia.org/wiki?curid=2403980", "title": "Senato veneziano", "text": ""}
{"id": "2403982", "revid": "2166030", "url": "https://it.wikipedia.org/wiki?curid=2403982", "title": "Fethiye", "text": "Fethiye () \u00e8 una citt\u00e0 della Turchia, centro dell'omonimo distretto della provincia di Mu\u011fla.\nFethiye \u00e8 una stazione turistica molto frequentata in estate.\nStoria.\nLa citt\u00e0 sorge sul sito dell'antica Telmesso. Nell'VIII secolo cambi\u00f2 nome in \"Anastasiopoli\" in onore dell'imperatore bizantino Anastasio II. Nel 1284, la citt\u00e0 venne conquistata dai turchi e fece parte del Beilicato di Mente\u015fe prendendo il nome di \"Makri\" (), fu incorporata all'impero ottomano nel 1424.\nNel 1924, con lo scambio di popolazioni tra Grecia e Turchia, intervenuto dopo il Trattato di Losanna del 1923, gli abitanti di origine greca si trasferirono a Nea Makri (, \"Nuova Makri\") nell'Attica, a 25\u00a0km da Atene.\nLa citt\u00e0 turca prese allora il nome attuale, in ricordo del capitano Fethi Bey, uno dei primi aviatori turchi, morto nella regione del Golan, in un incidente aereo, nel febbraio del 1914."}
{"id": "2403984", "revid": "124123", "url": "https://it.wikipedia.org/wiki?curid=2403984", "title": "Ernest le Pelley", "text": "Biografia.\nEreditato il titolo e l'attivit\u00e0 mineraria \"Guernsey and Sark Mining Company\" (che era arrivata a dare impiego ad oltre 300 persone) dal fratello. Nel 1844, avendo disperatamente bisogno di fondi per opere di ammodernamento nella miniera dell'isola, visto che i soci si erano rifiutati di investire ulteriore denaro (dal momento della sua apertura erano state spese 34'000 sterline per produrre materia prima pari ad un valore di sole 4'000 sterline) si fece prestare 4'000 sterline da John Allaire, un privato locale, mettendo come garanzia (ottenuto il permesso dalla corona) l'isola di Sark e il titolo nobiliare. \nSolo un anno dopo avvenne un crollo disastroso caus\u00f2 l'allagamento della miniera (che si estendeva per 140 metri sotto il livello del mare) e la morte di dieci operai; a seguito della tragedie e nonostante diversi tentativi la miniera non fu pi\u00f9 riaperta. Alla sua morte gli succedette, ereditandone i debiti, il figlio Pierre Carey, l'ultimo signore della famiglia Le Pelley."}
{"id": "2403988", "revid": "10125", "url": "https://it.wikipedia.org/wiki?curid=2403988", "title": "Cold wave", "text": ""}
{"id": "2403997", "revid": "729019", "url": "https://it.wikipedia.org/wiki?curid=2403997", "title": "Kadena Air Base", "text": "La Kadena Air Base \u00e8 una base militare gestita dalla United States Air Force situata nei pressi della citt\u00e0 di Kadena nell'isola di Okinawa, in Giappone. Fa parte delle Pacific Air Forces e dipende dal Pacific Command.\nLa base \u00e8 vista con favore dall'amministrazione locale, ma \u00e8 fortemente osteggiata dalla popolazione residente.\nDescrizione.\nLa Kadena Air Base \u00e8 l'aeroporto militare principale degli Stati Uniti nell'area del Pacifico, ed \u00e8 sede di molti gruppi aerei della U.S. Air Force, tra cui il \"18th Air Wing\", il maggiore dell'aeronautica degli Stati Uniti. Dispone di due piste parallele di atterraggio e decollo, lunghe ciascuna 3.688 metri, con pavimentazione in conglomerato bituminoso.\nLa base ospita anche alcune unit\u00e0 del U.S. Army (\"1st Battalion, 1st Air Defence Artillery Regiment\") che gestiscono quattro batterie di missili terra-aria MIM-104 Patriot. Nella base lavorano circa 18.000 americani (militari e civili) e circa 4.000 giapponesi.\nStoria.\nLa Kadena Air Base fu fondata alla fine della seconda guerra mondiale dalle truppe dell'esercito imperiale giapponese il 1\u00ba aprile 1945, in vista della battaglia di Okinawa, come pista d'atterraggio per apparecchi di supporto. All'epoca il piccolo aeroporto militare era noto con il nome di \"Yara Hikojo\". Alla fine della seconda guerra mondiale, dopo la resa del Giappone, la base fu messa a disposizione delle truppe statunitensi che da allora la hanno costantemente ampliata e modernizzata.\nDurante la Guerra del Vietnam la base di Kadena fu utilizzata da diversi stormi di bombardieri B-52 Stratofortress come base d'appoggio per condurre bombardamenti su vasta scala sul Vietnam del Nord. Specialmente durante l'operazione Linebacker II molti dei velivoli impiegati furono dislocati presso la Kadena AFB o fecero scalo qui prima di essere dislocati in altri avamposti.\nNel gennaio 2013, in seguito al terzo test nucleare della Corea del Nord, il Dipartimento della Difesa degli USA ha inviato nove caccia F-22 Raptor alla base di Kadena per partecipare ad esercitazioni congiunte con la Corea del Sud; nel luglio 2013 dodici caccia F-22, provenienti dalla Base aerea di Langley, sono stati assegnati permanentemente alla base.\nVelivoli impiegati.\nLa base impiega permanentemente circa 80 velivoli appartenenti al \"18th Air Wing\". Tra quelli attualmente in dotazione allo stormo vi sono:\nCriticit\u00e0.\nImpatto ambientale.\nNel giugno del 2013 il Governo del Giappone ha scoperto 22 botti di metallo seppellite in un'area precedentemente di propriet\u00e0 della Base: le botti erano vuote, ma test scientifici hanno dimostrato che contenevano diossina e pesticidi. Successivi controlli nei terreni intorno al ritrovamento hanno accertato delle contaminazioni, e in particolare che il suolo del campo di calcio della Bob Hope Primary School and Amelia Earhart Intermediate School era intriso di diossina in quantit\u00e0 8,4 volte superiore al limite consentito, e la falda acquifera sottostante (che rifornisce il sistema idrico locale) in quantit\u00e0 280 volte superiore. I genitori degli studenti hanno incolpato di negligenza gli ufficiali della Base, in particolare il brigadier generale Matt H. Molloy e il brigadier generale James B. Hecker, e si sono riuniti nel gruppo Facebook \"Bob Hope/AEIS \u2013 Protect Our Kids\" fondato il 10 gennaio 2014. Dopo che la notizia \u00e8 stata diffusa da mass media non locali come \"The Japan Times\" e \"Stars and Stripes\", anche gli scienziati delle USAF hanno compiuto dei test nel terreno e nella falda, non riscontrando per\u00f2 i problemi sollevati dalle autorit\u00e0 giapponesi.\nIl terreno nei pressi della base \u00e8 finito nuovamente sotto accusa anche nel 2014, quando le analisi hanno dimostrato la presenza di PCB in quantit\u00e0 pari a migliaia di parti per milione, enormemente superiore ai livelli accettabili e superiore anche ai livelli delle altre aree nel mondo contaminate dallo stesso agente tossico."}
{"id": "2403999", "revid": "119970432", "url": "https://it.wikipedia.org/wiki?curid=2403999", "title": "Cupole romane", "text": "Questo \u00e8 un elenco delle cupole romane. I Romani furono i primi nella storia dell'architettura a realizzare cupole e creare enormi e ben definiti spazi interni. Le cupole vennero introdotte nelle maggiori costruzioni romane: terme, palazzi, mausolei, chiese e solo pi\u00f9 tardi nei teatri. Anche le semi-cupole vennero adottate nel campo dell'architettura (per esempio per coronare un'abside nell'architettura cristiana).\nLe cupole furono costruite a partire dal I secolo a.C. a Roma e successivamente nelle provincie romane del Mar Mediterraneo. La loro costruzione venne resa possibile dalla scoperta del calcestruzzo, da qui il nome di \"rivoluzione architettonica romana\". Progressivamente, durante il periodo imperiale, la costruzione delle cupole e delle volte si diffuse espandendosi ai danni dell'architrave e degli elementi architettonici non curvilinei ad essa legati. Le loro dimensioni rimasero insuperate fino all'Ottocento, secolo in cui l'introduzione dell'architettura del ferro rivoluzion\u00f2 i parametri costruttivi e permise la costruzione di cupole ancora pi\u00f9 grandi.\nCupole.\nNota: gli spessori e i diametri sono espressi in metri; nel caso di cupole poligonali, si considera il diametro del cerchio inscritto.\nBibliografia.\nFonte principale\nAltre fonti"}
{"id": "2404000", "revid": "297802", "url": "https://it.wikipedia.org/wiki?curid=2404000", "title": "Minor Threat (album)", "text": ""}
{"id": "2404004", "revid": "388937", "url": "https://it.wikipedia.org/wiki?curid=2404004", "title": "Single skating", "text": ""}
{"id": "2404006", "revid": "287204", "url": "https://it.wikipedia.org/wiki?curid=2404006", "title": "In My Eyes (album)", "text": ""}
{"id": "2404009", "revid": "1498232", "url": "https://it.wikipedia.org/wiki?curid=2404009", "title": "Canon EOS D30", "text": "La Canon EOS D30 \u00e8 una fotocamera reflex digitale (DSLR) presentata dalla Canon il 17 maggio 2000; di fascia semiprofessionale, da 3 megapixel, rappresenta la prima fotocamera reflex digitale interamente progettata e costruita da questo produttore in tale fascia. Precedentemente Canon aveva collaborato con la Kodak per produrre la Canon EOS D2000 e la Canon D6000 rispettivamente da 2 e 6 megapixel, questi modelli combinavano dorsi digitali Kodak con corpi macchina Canon ed erano venduti da Kodak con i nomi DCS 520 e DCS 560.\nLa D30 era rivolta al mercato prosumer e fu destinata ad occupare lo spazio libero tra le fotocamere compatte di fascia alta (Canon PowerShot Pro70) e la prima reflex professionale completamente prodotta da Canon: la Canon EOS-1D che sarebbe stata presentata il 25 settembre 2001. Nonostante le origini semi-pro, le recensioni dell'epoca paragonarono frequentemente la D30 con la Nikon D1, che invece era orientata al mercato professionale.\nAlla D30 subentr\u00f2 la D60 da 6,3 megapixel nel febbraio 2002.\nObiettivi.\nCome tutte le macchine fotografiche Canon EOS, pu\u00f2 montare senza alcuna limitazione la gamma completa di obbiettivi EF prodotti dall'introduzione del sistema (1987) ad oggi; non pu\u00f2 invece montare gli obbiettivi EF-S che saranno introdotti anni dopo (contestualmente alla EOS 300D) e che non sono compatibili.\nCon opportuni adattatori pu\u00f2 utilizzare (in stop down) gran parte delle ottiche a fuoco manuale mantenendo il fuoco all'infinito, la funzionalit\u00e0 dell'esposimetro in tutti i modi di lettura (valutativa, media, semispot) e la conferma di corretta messa a fuoco (purch\u00e9 si utilizzino appositi adattatori con chip di conferma)."}
{"id": "2404021", "revid": "287204", "url": "https://it.wikipedia.org/wiki?curid=2404021", "title": "Carlos Pacheco", "text": " \u00c8 noto negli Stati Uniti d'America per aver lavorato su fumetti di supereroi di Marvel Comics e DC Comics."}
{"id": "2404024", "revid": "125369155", "url": "https://it.wikipedia.org/wiki?curid=2404024", "title": "Climie Fisher", "text": "I Climie Fisher sono stati un duo musicale pop rock inglese in attivit\u00e0 tra il 1987 e il 1990 composto da Simon Climie e Rob Fisher.\nStoria.\nNei pochi anni di attivit\u00e0 pubblicarono due album: \"Everything\" nel 1988 e \"Coming in for the Kill\" nel 1989.\nIl loro singolo di maggiore successo \u00e8 stato \"Love Changes (Everything)\" che raggiunse il secondo posto nelle classifiche di Regno Unito e Sudafrica.\nDopo lo scioglimento del gruppo musicale nel 1990, Simon Climie ha inciso un album da solista per poi diventare un produttore discografico e autore di canzoni per molti artisti tra cui Eric Clapton, Eternal, Louise Redknapp, B.B. King, Michael McDonald e Zucchero.\nRob Fisher \u00e8 invece morto a soli 43 anni il 25 agosto 1999 a causa di un cancro al colon-retto."}
{"id": "2404025", "revid": "1442080", "url": "https://it.wikipedia.org/wiki?curid=2404025", "title": "PBZ Zagreb Indoors 2009 - Doppio", "text": "Il doppio del PBZ Zagreb Indoors 2009 \u00e8 stato un torneo di tennis facente parte dell'ATP World Tour 2009.\nPaul Hanley e Jordan Kerr erano i detentori del titolo, ma hanno perso ai quarti contro Philipp Petzschner e Alexander Peya.\nIl titolo \u00e8 andato Martin Damm e Robert Lindstedt che hanno battuto Christopher Kas e Rogier Wassen,6-4,6-3."}
{"id": "2404031", "revid": "38120", "url": "https://it.wikipedia.org/wiki?curid=2404031", "title": "Identity crisis", "text": ""}
{"id": "2404032", "revid": "109336627", "url": "https://it.wikipedia.org/wiki?curid=2404032", "title": "Comunit\u00e0 montana Tanagro - Alto e Medio Sele", "text": "La Comunit\u00e0 montana Tanagro - Alto e Medio Sele \u00e8 una comunit\u00e0 montana campana in provincia di Salerno. Il territorio di competenza si estende approssimativamente sui bacini dei fiumi Sele e Tanagro, nella parte nord-orientale della provincia, tra i Monti Picentini e l'Appennino lucano.\nL'Ente \u00e8 nato nel 2008 a seguito dell'accorpamento delle Comunit\u00e0 Montane Zona Tanagro ed Alto e Medio Sele deciso dalla Regione Campania. La sua sede \u00e8 a Buccino e raccoglie tutti e sedici i comuni delle due comunit\u00e0 soppresse."}
{"id": "2404038", "revid": "352448", "url": "https://it.wikipedia.org/wiki?curid=2404038", "title": "Glaciazione di Riss", "text": ""}
{"id": "2404042", "revid": "1573940", "url": "https://it.wikipedia.org/wiki?curid=2404042", "title": "Galidia elegans", "text": "La mangusta dalla coda ad anelli (\"Galidia elegans\" ) \u00e8 un mammifero carnivoro della famiglia Eupleridae, endemico del Madagascar. \u00c8 l'unica specie del genere Galidia.\nSottospecie.\nNe sono note 3 sottospecie:\nDistribuzione e habitat.\nL'areale della specie va dalla foresta pluviale del Madagascar orientale (sottospecie \"G. e. elegans\"), alla foresta decidua secca occidentale (\"G. e. occidentalis\"), spingendosi sino all'estremit\u00e0 settentrionale dell'isola (\"G. e. dambrensis\"), dal livello del mare sino a quasi 2.000 m di altitudine.\nDescrizione.\nLungo 70\u00a0cm, di cui 35 spettano alla coda. La pelliccia \u00e8 delicata e morbida di colore marrone bruno nella parte superiore del dorso e del capo, mentre sulla gola \u00e8 bianca. La coda, formata da lunghi peli, \u00e8 pi\u00f9 chiara e presenta anelli di tinta scura.\nBiologia.\nDi giorno si arrampica agilmente sugli alberi, caccia piccoli uccelli, preda le uova dei nidi e non d\u00e0 scampo a lucertole, anfibi e a numerosi insetti. Inoltre preda anche piccoli mammiferi quali roditori, tenrec e microcebi.\nConservazione.\nLa \"IUCN red list\" classifica \"G. elegans\" come specie a basso rischio di estinzione.\nLa specie \u00e8 abbastanza comune e presente all'interno di numerose aree protette tra cui il Parco nazionale di Ranomafana, il Parco nazionale di Masoala, il Parco nazionale di Andasibe-Mantadia, il Parco nazionale di Marojejy, il Parco nazionale della Montagna d'Ambra, il Parco nazionale Tsingy di Bemaraha e la Riserva speciale dell'Ankarana."}
{"id": "2404044", "revid": "3343", "url": "https://it.wikipedia.org/wiki?curid=2404044", "title": "Duni\u00e8res-sur-Eyrieux", "text": ""}
{"id": "2404046", "revid": "1603714", "url": "https://it.wikipedia.org/wiki?curid=2404046", "title": "Chiesa di Santa Maria della Purit\u00e0 e Sant'Anna", "text": "La chiesa di Santa Maria della Purit\u00e0 e Sant'Anna \u00e8 una chiesa monumentale di Napoli, situata nelle vicinanze di Piazza Carlo III.\nStoria e descrizione.\nLa fondazione dell'edificio \u00e8 incerta, ma si sa che fu restaurata nel 1846.\nLa chiesa presenta una piccola facciata neoclassica con rosone circolare al centro; ai lati \u00e8 delimitata da due coppie di lesene che si concludono nel frontone che corona il prospetto. Nell'interno vi sono opere pittoriche del XVII secolo."}
{"id": "2404047", "revid": "1765139", "url": "https://it.wikipedia.org/wiki?curid=2404047", "title": "Capcom vs. SNK 2", "text": " \u00e8 un videogioco arcade del 2001 sviluppato da Capcom. Seguito del picchiaduro a incontri \"\".\nInizialmente convertito solo per Dreamcast, il gioco fu successivamente distribuito per PlayStation 2; questa versione \u00e8 inoltre disponibile su PlayStation Network. Del videogioco \u00e8 stata realizzata una riedizione, intitolata \"Capcom vs. SNK 2 EO\" e pubblicata per Nintendo GameCube e Xbox.\nModalit\u00e0 di gioco.\n\"Capcom vs. SNK 2\" mescola elementi di gameplay originari sia dai giochi Capcom che SNK, principalmente le serie \"Street Fighter\" e \"The King of Fighters\".\nLe serie \"Street Fighter III\", \"\" e \"Samurai Shodown\" sono stati da contribuenti per analoghi stili di combattimento.\nNel primo \"Capcom vs. SNK\" ogni personaggio deteneva un livello di \"gratifica\", determinante per determinarne danni inflitti e resistenza alle percosse. In CVS2, il giocatore pu\u00f2 impostare a piacimento il livello, sino ad un massimo di quattro (se si usa un solo giocatore in modalit\u00e0 \"RATIO\").\nNelle versioni console, tale modalit\u00e0 \u00e8 opzionale, sia per singolo giocatore che sfide multigiocatore.\nIl primo gioco era configurato per essere giocato similmente ad un qualunque \"King of Fighters\", ovvero a quattro pulsanti (2 per i pugni, 2 per i calci); \"Capcom vs. SNK 2\", differentemente, si avvicina di pi\u00f9 allo stile \"Street Fighter\", permettendo l'uso di 3 pulsanti per i pugni e 3 per i calci, essenzialmente pi\u00f9 adiacente a quello di \"Street Fighter Alpha\".\nCome gi\u00e0 definito, vi sono gremiti sei stili in totale, ognuno dei quali in grado di permettere tipi di SUPER! differenzialmente concepite e tecniche difensive e/o aggressive singolari, tra cui corsa, schivata, slancio, blocco combo e altro. \"Sottosistema\" sono denominate.\nNelle versioni casalinghe del gioco, \u00e8 plausibile una formazione di stili personalizzati, ovviamente limitati sino ad un massimo di crediti, per non rendere il gioco troppo sbilanciato. Vincendo il survival, \u00e8 comunque possibile rendere la personalizzazione esente da tale margine.\nSprite dei personaggi e grafica.\n\"Capcom vs. SNK 2\" conferisce al giocatore l'uso di personaggi provenienti da molte saghe videoludiche, ognuna con uno stile grafico differente: per la maggior parte dei personaggi, \u00e8 stata effettuata una stilizzazione completamente modernizzata.\nLo sprite di Morrigan Aensland, comparato agli sprite ridisegnati di Maki, Eagle, Ryu, Ken, M. Bison, Chun-li e Yun (bench\u00e9 gli ultimi due semplicemente trasposizioni da \"Street Fighter III\" resi pi\u00f9 conformi allo stile), sfigura sensibilmente.\n\"Capcom vs. SNK 2 EO\".\n\"Capcom vs. SNK 2 EO\" \u00e8 il medesimo gioco, semplifica l'esecuzione degli attacchi, pigiando l'analogico sinistro in qualunque direzione. Rimuove il glitch della \"Ruota Schivatrice\".\nPersonaggi aggiuntivi: Evil Ryu, Riot Iori, Shin Akuma (Shin Gouki in Giappone) ed Ultimate Rugal (God Rugal in Giappone), versioni potenziate dei quattro personaggi. Evil Ken ed un boss finale, molto arduo da sconfiggere, nello stile consono dei prodotti SNK.\nIl danno da loro accusato, comunque, \u00e8 maggiorato per rendere la sfida accessibile, data la loro eccessiva potenza e velocit\u00e0.\nLa versione Xbox dispone della modalit\u00e0 multiplayer online su Xbox Live e la modalit\u00e0 progressiva a (480p), non disponibile nella conversione per PlayStation 2."}
{"id": "2404048", "revid": "436907", "url": "https://it.wikipedia.org/wiki?curid=2404048", "title": "Shiver (Coldplay)", "text": "Shiver \u00e8 un singolo del gruppo musicale britannico Coldplay, il primo estratto dal primo album in studio \"Parachutes\" e pubblicato il 6 marzo 2000.\nDescrizione.\nSi tratta di uno dei primi brani composti dai Coldplay e rientra nella scaletta dei concerti gi\u00e0 dal 1999. Arrangiata la base in Galles, il brano fu poi completato in un secondo momento a Liverpool ed immediatamente inviato alla Parlophone, con la speranza di pubblicarla come singolo il prima possibile. Molto energica e potente, \"Shiver\", canzone profondamente intimistica, narra di un amore non ricambiato tra due persone e delle conseguenze che questo causa. Un brivido, una sensazione di spaesamento, apparentemente senza uscita.\nVideo musicale.\nIl videoclip, diretto e girato da Grant Gee (gi\u00e0 autore di numerosi video dei Radiohead), mostra i Coldplay eseguire il brano all'interno di una sala. Nel video \u00e8 possibile notare il mappamondo presente sulla copertina dell'album \"Parachutes\" in cui \u00e8 contenuta la canzone.\nTracce.\nTesti e musiche di Guy Berryman, Jonny Buckland, Will Champion e Chris Martin."}
{"id": "2404050", "revid": "108072771", "url": "https://it.wikipedia.org/wiki?curid=2404050", "title": "Effetto Rossiter-McLaughlin", "text": "In astronomia, l'effetto Rossiter\u2013McLaughlin \u00e8 un fenomeno spettroscopico che si osserva ogni qual volta la componente secondaria di un sistema binario o un pianeta extrasolare transita sul disco della stella principale. Poich\u00e9 quest'ultima ruota sul suo asse, un quadrante della fotosfera sembrer\u00e0 spostarsi in direzione dell'osservatore, mentre il quadrante opposto sembrer\u00e0 allontanarsi; si vengono a creare in tal modo degli spostamenti verso il rosso differenziali nello spettro della stella, che appaiono solitamente come un'estensione delle linee spettrali. Il transito della componente secondaria o del pianeta sulla primaria oscura una porzione del suo disco, impedendo che una parte della luce, spostata verso il rosso o verso il blu, raggiunga l'osservatore; ne consegue che il redshift medio osservato della componente primaria sembra variare rispetto al valore precedente. Man mano che l'oggetto transitante si muove verso il lato opposto del disco stellare, l'anomalia dello spostamento verso il rosso passer\u00e0 da un valore negativo ad uno positivo, o viceversa."}
{"id": "2404052", "revid": "1543377", "url": "https://it.wikipedia.org/wiki?curid=2404052", "title": "Teoria aspettativa-valore", "text": "La teoria aspettativa-valore \u00e8 un termine per sintetizzare gli studi di John William Atkinson, Victor Harold Vroom (\"teoria aspettativa-valenza\") ed altri sulle variabili che influenzano la riuscita delle persone, ovvero la loro motivazione. Nel lavoro di Gian Vittorio Caprara \"Le ragioni del successo\" (1996) ne \u00e8 illustrata la formulazione basata sul lavoro di Atkinson.\nIn sostanza, secondo Atkinson, il successo di una persona \u00e8 in funzione di due variabili: l'aspettativa di riuscita ed i valori che la persona ha (ci\u00f2 che per lei ha valore nella vita).\nBiografia di Vroom.\nVictor H. Vroom nasce in Canada nel 1932 e si laurea in psicologia presso la McGill University nel 1953. Nel 1958 consegue il dottorato di ricerca in psicologia e in seguito viene nominato direttore dello studio presso l'Istituto Universitario per la ricerca sociale. Diventa un esperto internazionale sulla leadership e sul processo decisionale: infatti, dopo aver prestato servizio per alcune illustri universit\u00e0, si ferma a Yale, scrivendo 9 libri di cui i pi\u00f9 famosi riguardano la motivazione e leadership stessa.\nTeoria dell'aspettativa secondo Vroom.\nNel 1964 Victor Vroom pubblic\u00f2 la sua opera \"Work and motivation\" in cui espone la teoria della motivazione basata sull\"'Expectancy model\". Questo studio, a differenza di quelli di Herzberg, si concentra sui risultati e non sulle esigenze delle persone. Alla base della teoria di Vroom vi \u00e8 la domanda: - Perch\u00e9 la gente lavora?\nOltre che a un aspetto puramente economico, Vroom vuole misurare la motivazione sul lavoro analizzando gli obiettivi che le persone vogliono perseguire, e gli sforzi che sono disposti a fare per ricevere ricompense. Il concetto di motivazione, esposto nella teoria, si riassume quindi nella decisione della quantit\u00e0 di sforzo da esercitare in una determinata situazione.\nL'Expectancy Theory lega la motivazione ai concetti di aspettativa, valenza e strumentalit\u00e0.\nSecondo Vroom, la motivazione \u00e8 generata dal prodotto di due fattori/variabili:\nLa prima variabile esaminata (aspettativa) non \u00e8 quindi completa se non si indica la valenza attribuita dal soggetto ai risultati previsti, ovvero l'intensit\u00e0 con cui una persona ricerca l'obiettivo.\nLa teoria ulteriormente elaborata ha portato ad includere un ulteriore fattore modificando quindi la formula come di seguito riportato:\nDalla formula cos\u00ec rielaborata si evince come per favorire la motivazione del personale occorre definire con chiarezza il rapporto tra il lavoro e il conseguimento dell'obiettivo ed inoltre, il comportamento considerato positivo dovrebbe essere soggetto ad un premio."}
{"id": "2404054", "revid": "288300", "url": "https://it.wikipedia.org/wiki?curid=2404054", "title": "Gilberto Perucconi", "text": ""}
{"id": "2404058", "revid": "101175", "url": "https://it.wikipedia.org/wiki?curid=2404058", "title": "Givi Honda LCR", "text": ""}
{"id": "2404066", "revid": "287204", "url": "https://it.wikipedia.org/wiki?curid=2404066", "title": "Dimitar Grekov", "text": ""}
{"id": "2404068", "revid": "1305772", "url": "https://it.wikipedia.org/wiki?curid=2404068", "title": "Brothers and Sisters", "text": ""}
{"id": "2404071", "revid": "320578", "url": "https://it.wikipedia.org/wiki?curid=2404071", "title": "Capcom vs Snk 2", "text": ""}
{"id": "2404072", "revid": "4252", "url": "https://it.wikipedia.org/wiki?curid=2404072", "title": "Nonuccidere", "text": "Il termine nonuccidere (anche non-uccidere) \u00e8 la traduzione letterale del termine inglese \"nonkilling\". Nonuccidere tratta dell'assenza di uccisione, della minaccia di uccidere e delle condizioni che portano ad uccidere nella societ\u00e0 umana.\nDescrizione.\nAnche se l'uso del termine nel mondo accademico si riferisce soprattutto all'uccisione degli esseri umani, esso qualche volta arriva ad includere l'uccisione di animali e di altre forme di vita. \u00c8 questo anche l'uso tradizionale del termine nonuccidere che si ritrova in una parte dell'Etica buddista, come \u00e8 enunciata nel primo precetto del Pancasila e, con parole simili, in tutte le tradizioni spirituali del mondo intero. Significativamente, il termine nonuccidere \u00e8 anche stato usato recentemente nella \"Carta per un Mondo senza Violenza\", approvata dall'ottavo Vertice mondiale dei vincitori dei Nobel per la Pace.\nSenza escludere nessuno di questi concetti, il nonuccidere fornisce un approccio distinto e caratterizzato dalla misurabilit\u00e0 dei suoi obiettivi, nonch\u00e9 dalla natura senza limiti della sua attuazione. Mentre l'utilizzo di termini quali \u201cnonviolenza\u201d e \u201cpace\u201d utilizzano spesso le forme classiche dell'argomentazione attraverso idee astratte che conducono alla passivit\u00e0, l'uccidere (e il suo opposto, il nonuccidere) pu\u00f2 essere quantificato e messo in relazione a cause specifiche secondo una prospettiva di \u201csalute pubblica\u201d (prevenzione, intervento e trasformazione post traumatica verso la progressiva estirpazione dell'uccidere).\nDall'altro lato, il nonuccidere non fornisce nessun percorso predeterminato per il raggiungimento di una societ\u00e0 libera dall'uccidere, al contrario delle ideologie e delle tradizioni spirituali che sostengono l'astenersi dall'appropriarsi della vita di un altro essere. In quanto concetto senza limiti, il nonuccidere attrae l'infinita creativit\u00e0 umana in tutte le sue variabili, incoraggiando continue esplorazioni nel campo educativo, della ricerca, dell'azione sociale, dell'attuazione di politiche, sviluppando in questo modo un'ampia gamma di alternative scientifiche, istituzionali, educative, politiche, economiche e spirituali all'uccidere tipico degli esseri umani. Inoltre, nonostante il suo focus specifico, il nonuccidere affronta anche pi\u00f9 ampie questioni sociali.\nRelativamente all'aggressione psicologica, all'aggressione fisica e alla tortura, tesa a terrorizzare attraverso la minaccia latente o manifesta alla vita, il non-uccidere implica la rimozione delle loro cause psicosociali. In relazione all'uccisione di esseri umani per mezzo di condizioni socioeconomiche di tipo strutturale, che sono il prodotto di un diretto rafforzamento letale e della deviazione di risorse per i fini dell'uccidere, il nonuccidere implica la rimozione delle deprivazioni legate al concetto di letalit\u00e0. Relativamente alle minacce contro la probabilit\u00e0 di sopravvivenza della biosfera, il nonuccidere implica l'assenza di attacchi diretti contro le risorse che sostengono la vita cos\u00ec come la cessazione del loro deterioramento indiretto associato alla letalit\u00e0. Relativamente alle forme di uccisione accidentale, il nonuccidere implica la creazione di condizioni sociali e tecnologiche che portino alla loro eliminazione.\nNel suo libro Nonkilling Global Political Sciente (La Scienza Politica Globale del Non-uccidere), Glenn D. Paige stima che meno dello 0,5% di tutti gli esseri umani che siano mai esistiti ha effettivamente ucciso altri esseri umani.\nInoltre, testimonianze di ricerche antropologiche evidenziano che in alcune societ\u00e0 e culture la percentuale di atti di uccisione \u00e8 a livelli statistici insignificanti. Quando gli esseri umani vivevano esclusivamente da cacciatori-raccoglitori \u2013 un tipo di esistenza che \u00e8 il classico esempio di una societ\u00e0 del nonuccidere - per il 99% della loro esistenza, \u00e8 anche evidente che i livelli di violenza e di uccisioni sono stati molto bassi durante la maggior parte della storia dell'Homo sapiens sapiens.\nIn un concetto pi\u00f9 ampio, il nonuccidere si oppone all'aggressione, assassinio, autogenocidio, uccidere dietro compenso, l'uccisione aziendale corporate killing, il genocidio culturale, la pena di morte, l'uccisione del popolo democide, le uccisioni domestiche, la pulizia etnica, l'etnocidio, il femmicidio, il feticidio, l'uccisione del genere, il genocidio, le uccisioni per onore, le uccisioni rituali, l'infanticidio, l'uccidere, il linguicidio, l'assassinio di massa, l'omnicidio, il polizicidio, il politicidio, il regicidio, le sparatorie a scuola, la violenza strutturale, il suicidio, il terrorismo, il brivido di uccidere, il tirannicidio, la violenza, la guerra, e contro tutte le altre forme dell'uccidere in maniera diretta, indiretta o strutturale."}
{"id": "2404076", "revid": "353750", "url": "https://it.wikipedia.org/wiki?curid=2404076", "title": "Non-uccidere", "text": ""}
{"id": "2404077", "revid": "192549", "url": "https://it.wikipedia.org/wiki?curid=2404077", "title": "Gualtiero il Cancelliere", "text": "Gualtiero il Cancelliere (Galterius Cancellarius \u00e8 la forma latinizzata del suo nome francese Gautier) fu un crociato francese o normanno del XII secolo.\nBiografia.\nEgli fu cancelliere del Principato di Antiochia e scrisse i \"Bella Antiochena\", una storia del Principato di Antiochia dal 1114 al 1122, riguardante soprattutto il periodo della reggenza di Ruggero di Salerno.\nEgli fu certamente presente alla Battaglia dell\"'Ager Sanguinis\" del 1119, nella quale Ruggero fu sconfitto ed ucciso da Ilghazi, Galterius fu probabilmente imprigionato per un breve periodo ad Aleppo. \nDi lui non si conosce nient'altro. Anche il suo luogo d'origine \u00e8 incerto. \nAlcuni autori sostengono, sulla base di gallicismi presenti nel suo latino, che sia di origine francese, mentre altri sottolineano il fatto che egli faceva parte dell'entourage, e scrive una storia, del normanno Ruggero di Salerno. \nIl testo non fornisce alcuna indicazione.\nI \"Bella Antiochena\".\nI Bella Antiochena (Le guerre di Antiochia) furono scritti in due parti, la prima \u00e8 antecedente all\"'Ager Sanguinis\" del 1119, mentre la seconda fu composta probabilmente attorno al 1122 o, in pi\u00f9 fasi, dal 1119 al 1122.\n\u00c8 una narrazione che descrive in notevole dettaglio gli eventi nel Principato di Antiochia, in particolare le due grandi offensive dei musulmani contro il principato latino: quella del 1115 quando un esercito musulmano da Bagdad invase la Siria settentrionale e fu sconfitto a Tall Danith dal principe Ruggero e dall'esercito antiocheno; e quella del 1119, quando le forze della vicina Aleppo comandate da Il-Ghazi attaccarono la frontiera orientale del principato e inflissero una sonora sconfitta ai Latini nella battaglia dell\"'Ager Sanguinis\". Il Patriarca Bernardo prese il comando ad Antiochia fino a quando il re Baldovino II di Gerusalemme arriv\u00f2 nel nord della Siria e alla seconda battaglia di Tall Danith, neutralizz\u00f2 la minaccia rappresentata da Il-Ghazi. \nGalterius ha registrato anche le conseguenze dell\"'Ager Sanguinis\", in maniera particolareggiata, fino al 1122.\nGalterius \u00e8 stato utilizzato come fonte, nel tardo XII secolo, da Guglielmo di Tiro. "}
{"id": "2404079", "revid": "339392", "url": "https://it.wikipedia.org/wiki?curid=2404079", "title": "Commissario europeo per la Programmazione finanziaria ed il Bilancio", "text": ""}
{"id": "2404087", "revid": "1632387", "url": "https://it.wikipedia.org/wiki?curid=2404087", "title": "Eighth Wonder", "text": "Gli Eighth Wonder sono stati un gruppo musicale britannico di genere Synth pop, New wave, in attivit\u00e0 dal 1985 al 1989.\nStoria.\nIl gruppo, che ebbe un ampio successo soprattutto in Italia e Giappone tra il 1985 ed il 1989, era composto da Patsy Kensit (che ha all'attivo anche una carriera d'attrice), il fratello Jamie, Steve Grantley e Geoff Beauchamp.\nIn totale hanno inciso tre album: \"Brilliant Dreams\", un EP pubblicato solo in Giappone (1987), \"Fearless\" (1988) e \"Eighth Wonder: The Best Remixes\", una raccolta di brani remixati, anche questa disponibile solo per il mercato giapponese (1990).\nIn Italia hanno partecipato al Festival di Sanremo, in veste di ospiti, sia nel 1987 (presentando \"Will You Remember\") che l'anno seguente (presentando \"I'm Not Scared\"). Sempre nel 1988 hanno preso parte anche al Festivalbar con \"Cross My Heart\", dove in occasione della finale all'Arena di Verona furono premiati come primi classificati tra gli stranieri.\nCuriosit\u00e0.\nL'introduzione della canzone Stay with me \u00e8 stata utilizzata come sigla della rubrica Tre minuti di... in onda dopo l'edizione del Tg1 del pranzo dal 1986 al 1992."}
{"id": "2404088", "revid": "455046", "url": "https://it.wikipedia.org/wiki?curid=2404088", "title": "Commissario europeo per la programmazione finanziaria ed il bilancio", "text": "Il Commissario europeo per la Programmazione finanziaria ed il Bilancio \u00e8 un membro della Commissione europea; l'attuale commissario \u00e8 l'austriaco Johannes Hahn.\nCompetenze.\nLa carica \u00e8 principalmente responsabile per la gestione del bilancio dell'Unione europea e del problemi finanziari collegati, ad eccezione delle procedure di bilancio che cadono sotto la giurisdizione del Commissario europeo per gli Affari Amministrativi, gli Audit e la Lotta Antifrode.\nAl Commissario per la programmazione finanziaria ed il bilancio fa capo la Direzione Generale per il bilancio della Commissione, attualmente diretta dal francese Herv\u00e9 Jouanjean.\nIl commissario attuale.\nAttualmente tale incarico \u00e8 ricoperto dall'austriaco Johannes Hahn in carica 1\u00ba dicembre 2019.\nPolitiche precedenti.\nIl budget del Commissario Dalia Grybauskait\u0117 del 2008, di 121,6 miliardi di euro, propose per la prima volta che il budget per lo sviluppo sostenibile (57,2 miliardi di euro) sarebbe stato pi\u00f9 alto di quello della Politica agricola comune (56,3 miliardi), tradizionalmente la maggiore fonte di spesa nell'UE. Decise anche che vi sarebbe stato un incremento nei fondi strutturali, nell'energia, e nei trasporti del 14%, nella ricerca dell'11% e nell'istruzione del 9%. Fu anche stabilito l'aumento nei budget amministrativi, per gli aiuti al Kosovo ed alla Palestina e dei fondi per il Sistema di posizionamento Galileo."}
{"id": "2404093", "revid": "287204", "url": "https://it.wikipedia.org/wiki?curid=2404093", "title": "Dalia Grybauskaite", "text": ""}
{"id": "2404094", "revid": "1842072", "url": "https://it.wikipedia.org/wiki?curid=2404094", "title": "Licenza elementare", "text": ""}
{"id": "2404099", "revid": "1318658", "url": "https://it.wikipedia.org/wiki?curid=2404099", "title": "Yagnobi", "text": "Il termine Yagnobi si riferisce sia alla popolazione che alla lingua parlata dalla stessa, la cui esistenza fu scoperta nel XIX secolo.\nLa popolazione Yagnobi.\nIl popolo Yagnobi \u00e8 originario della valle del fiume Yagnob, a circa 100 chilometri dalla citt\u00e0 di Du\u0161anbe, nel Tagikistan settentrionale. Il nome \"yagnob\" sarebbe un adattamento della lingua tagica della frase \"ix-i nou\", ovvero \"valle di ghiaccio\". La zona \u00e8 infatti caratterizzata da alte montagne e profonde vallate, dove il clima \u00e8 piuttosto rigido e ricopre il paesaggio di neve e ghiaccio per almeno la met\u00e0 dell'anno. L'area rimane molto impervia ed isolata anche in tempi odierni, le vie di comunicazione sono costituite in prevalenza da mulattiere e sentieri, l'energia elettrica molto carente e generata soltanto da qualche turbina ad energia idrica. I Yagnobi sono da sempre dediti alla pastorizia e all'agricoltura, di religione musulmana sunnita.\nSi stima che nel 1960 i parlanti la lingua yagnobi fossero circa 2500, di cui circa 1500 stanziati nella valle di cui sopra e 900 nella valle del fiume Varzob, nell'area del Hissar e nella citt\u00e0 di Dushanbe.\nIl 1970 fu un anno tristemente significativo per l'intera popolazione, quando le autorit\u00e0 sovietiche decisero di trasferire forzatamente tutti gli abitanti dei villaggi yagnobi dalla terra nat\u00eca, per deportarli coattivamente nelle pianure a lavorare nelle piantagioni di cotone. A seguito delle proteste della popolazione, fu loro consentito il ritorno nella valle di origine a partire dal 1978. Si stima che alla data odierna vi vivano stabilmente circa 500 persone. Permane l'assenza di valide vie di comunicazione, di adeguati collegamenti elettrici e idrici e assistenza sanitaria. La mortalit\u00e0 infantile \u00e8 molto alta.\nLa lingua yagnobi.\nIl rischio di estinzione riguarda anche la lingua yagnobi, di grande valore linguistico e storico in quanto rappresenta l'unico dialetto, ancora parlato, discendente direttamente dal Sogdiano, lingua franca impiegata lungo la Via della Seta, attestata attorno al I millennio d.C. e utilizzata fino all'avvento dell'Islam nel VII secolo. Ci\u00f2 \u00e8 dovuto soprattutto alla mancanza di testi scritti, essendo prevalentemente una lingua parlata. Nelle famiglie spesso un solo membro parla il Yagnobi, prevale l'uso della lingua tagica e della lingua russa, le stesse peraltro insegnate nelle scuole. Data la sua importanza storica e culturale quale diretta discendente della lingua Sogdiana, la lingua Yagnobi \u00e8 stata dichiarata dall'UNESCO come lingua pi\u00f9 a rischio di estinzione nel Mondo."}
{"id": "2404118", "revid": "767487", "url": "https://it.wikipedia.org/wiki?curid=2404118", "title": "Monti Owen Stanley", "text": "La Owen Stanley, in inglese \"Owen Stanley Range\") \u00e8 una catena montuosa della Papua Nuova Guinea. Questa \u00e8 la parte sudest della catena montuosa centrale del paese, scoperta nel 1849 dal capitano Owen Stanley durante la sua esplorazione della costa sud dell'isola. Il suo punto pi\u00f9 alto \u00e8 il monte Victoria, scalato nel 1888 da sir William Macgregor."}
{"id": "2404128", "revid": "1510582", "url": "https://it.wikipedia.org/wiki?curid=2404128", "title": "Laura Boella", "text": "Biografia.\nHa frequentato il Liceo Classico \"Silvio Pellico\" di Cuneo ed \u00e8 stata allieva dell'Universit\u00e0 di Pisa e del Collegio Medico-Giuridico della Scuola normale superiore di Pisa laureandosi in Giurisprudenza con una tesi in Filosofia del diritto. Ha insegnato presso le universit\u00e0 di Pisa e di Milano. Dagli studi sul marxismo critico degli anni settanta, con importanti lavori su Luk\u00e1cs, \u00e8 passata, attraverso impegnative monografie su Ernst Bloch e Georg Simmel, allo studio del pensiero femminile del Novecento soprattutto di Hannah Arendt. In questo ambito di riflessione, ha sviluppato in particolare il tema delle relazioni intersoggettive e dei sentimenti di simpatia, empatia e compassione. Fa parte della redazione della rivista \"Aut aut\". Tra i numerosi lavori di traduzione e cura di testi, oltre a quelli di Hannah Arendt, significativi sono quelli che hanno contribuito all'introduzione in Italia del pensiero della \"Scuola di Budapest\" e, in particolare, di \u00c1gnes Heller. Ha curato l'edizione italiana dei principali scritti di Ernst Bloch degli anni Trenta (\"Tracce\", Milano, Coliseum, 1989; poi Garzanti, Milano, 2006; \"Eredit\u00e0 del nostro tempo\", Milano, Il Saggiatore, 1992) e introdotto alcune opere di Max Scheler, Simone Weil e Jeanne Hersch.\nSi \u00e8 occupata anche di neuroetica."}
{"id": "2404136", "revid": "767487", "url": "https://it.wikipedia.org/wiki?curid=2404136", "title": "Apra Harbor", "text": "Apra Harbor \u00e8 un porto ad acque profonde nella parte ovest di Guam nelle Isole Marianne. Esso funge sia da porto militare per la U.S. Navy che da porto commerciale, nella cui veste gestisce un traffico di 2 milioni di tonnellate di merci all'anno.\nIl porto \u00e8 formato dalla penisola di Orote a sud, e dall'isola Cabras a nord. A sud il porto si restringe e poi si allarga ancora a formare un ancoraggio interno. La parte a sud \u00e8 sede della Naval Base Guam, mentre la parte a nord \u00e8 il porto commerciale."}
{"id": "2404137", "revid": "38120", "url": "https://it.wikipedia.org/wiki?curid=2404137", "title": "Tenma di Pegasus", "text": ""}
{"id": "2404145", "revid": "281779", "url": "https://it.wikipedia.org/wiki?curid=2404145", "title": "Kurt Hahn", "text": "Ha fondato alcune scuole che utilizzano ancora oggi il suo metodo: i Collegi del Mondo Unito (\"United World College\", UWC). \nCon la salita al potere del nazismo in Germania Kurt Hahn, che era ebreo, fu costretto ad aprire una nuova scuola a Gordonstoun, in Scozia, a causa delle persecuzioni razziali.\nLe idee pedagogiche di fondo.\nLa metodologia di Kurt Hahn fonda i suoi principi su alcune considerazioni che fece lui stesso poco dopo la prima guerra mondiale: \nDa queste considerazioni, Hahn trova una soluzione nel dare la possibilit\u00e0 ai giovani di provare particolari esperienze di vita attraverso le quali avrebbero potuto rafforzare le relazioni con le altre persone, le creativit\u00e0 nascosta e ampliare i propri orizzonti.\nLa metodologia pedagogica.\nKurth Hahn fond\u00f2 e diresse alcune scuole nel mondo. In queste scuole viene applicato il suo metodo pedagogico il cui punto focale sono le caratteristiche delle esperienze che gli allievi sono chiamati a vivere."}
{"id": "2404149", "revid": "767487", "url": "https://it.wikipedia.org/wiki?curid=2404149", "title": "Hephzibah Menuhin", "text": "Biografia.\nHephzibah Menuhin nacque da Moshe Menuhin, un ex studente rabbinico e scrittore anti-sionista, che discendeva da un'importante dinastia rabbinica. Sua madre Marutha venne descritta come \"dominante e invadente\". I fratelli Menuhin ebbero una scarsa istruzione. Hephzibah frequent\u00f2 soltanto per cinque giorni una scuola di San Francisco, dove venne giudicata con un'educazione molto scadente. I suoi genitori la ritirarono dalla scuola e le insegnarono a leggere e scrivere a casa. Inizi\u00f2 lo studio del pianoforte all'et\u00e0 di quattro anni e diede il primo concerto a San Francisco nel 1928 all'et\u00e0 di otto anni. Studi\u00f2 poi con Rudolf Serkin a Basilea e Marcel Ciampi a Parigi. Nel 1933 ella ed il fratello Yehudi realizzarono la loro prima incisione (una sonata di Mozart), che vinse il \"Candid Prize\" come miglior disco dell'anno. Il loro debutto in pubblico avvenne il 13 ottobre 1934, alla Salle Pleyel di Parigi. I due fratelli tennero un concerto alla \"New York Town Hall\" e alla Queen's Hall di Londra, e Hephzibah si esib\u00ec come solista in molte delle pi\u00f9 importanti citt\u00e0 d'Europa e degli Stati Uniti.\nNel marzo 1938, dopo un concerto alla Royal Albert Hall, Bernard Heinze present\u00f2 Hephzibah e Yehudi ai fratelli australiani Lindsay e Nola Nicholas, eredi della casa farmaceutica australiana '\u2018Aspro\u2019'. In rapida successione, Yehudi (di 21 anni) spos\u00f2 Nola, e Hephzibah (di 17 anni) spos\u00f2 Lindsay, abbandonando il previsto debutto alla Carnegie Hall di New York. Ella si trasfer\u00ec con Nicholas nella sua tenuta di \"Terrinallum\" vicino Darlington nell'ovest Victoria, dove trascorse i successivi 13 anni. Realizz\u00f2 una biblioteca viaggiante per i bambini annoiando terribilmente i suoi figli Kronrod e Marston Nicholas. Anche se abbrevi\u00f2 la sua carriera musicale, non la abbandon\u00f2 mai completamente. Suon\u00f2 con la Sydney Symphony Orchestra e la Melbourne Symphony Orchestra e lei e Yehudi suonarono insieme molte volte durante il suo tour del 1940 in Australia. Lei diede anche dei concerti come solista, supportando locali attivit\u00e0 musicali come il \"Griller Quartet\", ed assieme a Richard Goldner fond\u00f2 la \"Musica Viva Australia\". Aiut\u00f2 anche molti musicisti europei che erano emigrati in Australia. Durante questi anni esegu\u00ec la prima del \"concerto per pianoforte e orchestra n. 2\" di Bart\u00f3k. Entrambi i matrimoni dei Menuhin con i Nicholas finirono in divorzio. I loro due figli rimasero con il padre Lindsay Nicholas.\nNel 1947, ella suon\u00f2 al \"Prague Spring Music Festival\" in un concerto organizzato da Paul Morawetz, un uomo d'affari di Melbourne. Egli la port\u00f2 a visitare il campo di concentramento di Theresienstadt, che ebbe un profondo effetto su di lei, portandola a riflettere sul significato della sua ascendenza ebraica. Questa occasione contribu\u00ec a far scattare una romantica storia d'amore che dur\u00f2 per diversi anni.\nNel 1951 ella e Yehudi suonarono all'apertura della Royal Festival Hall a Londra e tennero poi una serie di concerti in Australia suonando e trasmettendo per la ABC. Ella sostenne ogni genere di causa con concerti di beneficenza e parl\u00f2 dell'influenza della televisione sui bambini. A Sydney suon\u00f2 come solista nel concerto per pianoforte di Juan Jos\u00e9 Castro, con il compositore alla direzione dell'orchestra (egli era in quel tempo il direttore della Melbourne Symphony Orchestra). Nel 1954 and\u00f2 a Sydney, dove diede concerti ed apr\u00ec la sua casa a chiunque ne avesse bisogno.\nA Sydney, Hephzibah Menuhin incontr\u00f2 e si innamor\u00f2 di Richard Hauser, un sociologo austriaco che si era trasferito a Sydney con la famiglia, un membro della quale era Eva Cox. Hephzibah divorzi\u00f2 da suo marito e spos\u00f2 Hauser a Sydney nel 1955. Due anni dopo Menuhin e Hauser si spostarono a Londra con la loro figlia, Clara Menuhin-Hauser, dove adottarono Michael Alexander Morgan, un ragazzo di sangue misto gallese e nigeriano, che crebbe insieme a Clara. Essi fondarono \"Institute for Human Rights and Responsibilities\", ed il \"Centre for Group Studies\", e poi si spostarono a \"Friends Hall\", un insediamento di case nell'East End di Londra. Gestirono anche un rifugio per i \"diritti umani\" dalla loro casa di Pimlico(Londra). Lavorarono, per piccoli passi, dedicandosi ad aiutare minoranze di ogni parte del mondo, ed ella fu un'appassionata sostenitrice dei diritti umani delle donne e dei bambini. Nel 1977 Hephzibah Menuhin divenne la presidente del consiglio britannico della \"Women's International League for Peace and Freedom\".\nNel 1962 ella e Yehudi fecero un tour in Australia. Suon\u00f2 con Yehudi e la Menuhin Festival Orchestra, negli Stati Uniti e nel Canada nel 1967, ed in Australia nel 1970 e nel 1975. Nel 1977 fu un membro della giuria per la prima edizione della \"Sydney International Piano Competition\". A Melbourne, quello stesso anno, suon\u00f2 al concerto in cui suo figlio Marston Nicholas fece il suo debutto come violoncellista.\nNel 1979 Hephzibah Menuhin fece il suo ultimo concerto australiano, suonando con Yehudi ed il \"Sydney String Quartet\". Suon\u00f2 poi con suo fratello, per l'ultima volta, alla Royal Festival Hall di Londra nel novembre 1979.\nHephzibah Menuhin mor\u00ec a Londra il 1\u00ba gennaio 1981, dopo una lunga malattia. Yehudi dedic\u00f2 il suo concerto alla Carnegie Hall, del 22 febbraio 1981, alla sua memoria. \nFra le sue registrazioni si ricordano il Quintetto \"La trota\" di Schubert, con membri dell'Amadeus Quartet, i concerti di Mozart con la direzione del fratello, trii con Yehudi e Maurice Gendron, e sonate con Yehudi. \nNel 1980 venne istituita la \"Hephzibah Menuhin Memorial Scholarship\" per giovani pianisti australiani, dotato di un premio di 8.000 dollari."}
{"id": "2404160", "revid": "43530", "url": "https://it.wikipedia.org/wiki?curid=2404160", "title": "Robert Pershing Wadlow", "text": ""}
{"id": "2404165", "revid": "1522738", "url": "https://it.wikipedia.org/wiki?curid=2404165", "title": "New Super Mario Bros. Wii", "text": " \u00e8 un videogioco a piattaforme per Wii, sviluppato da Nintendo, sequel della versione per Nintendo DS. \u00c8 il dodicesimo videogioco della serie principale di \"Super Mario\". Presentato per la prima volta durante la conferenza Nintendo all'E3 del 2009, il gioco venne pubblicato il 12 novembre 2009 in Australia, il 15 novembre negli Stati Uniti, il 20 novembre in Europa e il 3 dicembre in Giappone. Dopo \"Mario Bros.\" (del 1983), si tratta del primo gioco della serie di \"Mario\" a presentare una modalit\u00e0 per pi\u00f9 giocatori in multiplayer; inoltre \u00e8 il primo videogioco della serie a scorrimento orizzontale apparso su una console domestica dai tempi di \"Yoshi's Island\" (1995). I livelli bidimensionali tipici della serie in 2D sono accompagnati da una grafica tridimensionale che ha caratterizzato anche \"New Super Mario Bros\". Il gioco si basa principalmente sulla modalit\u00e0 multigiocatore, fino a quattro giocatori possono giocare, sia in modalit\u00e0 cooperativa, che in modalit\u00e0 competitiva.\nTrama.\n\u00c8 il compleanno della principessa Peach. Mario, Luigi e i Toad stanno festeggiando al castello. La festa viene interrotta quando Bowser Jr. e i Bowserotti spuntano fuori dalla torta di compleanno e rapiscono l'ignara principessa. Mario, Luigi, Toad Giallo e Toad Blu inseguono i furfanti, che fuggono a bordo di un veliero volante (l'Aeronave). I quattro eroi continuano comunque ad inseguirli, mentre i Toad rimasti al castello sparano con un cannone i diversi regali di compleanno di Peach, ovvero gli oggetti-potenziamento, dispersi per tutto il Regno dei Funghi. Alla fine i quattro amici riescono a superare gli otto mondi: subito dopo sconfiggono Bowser per due volte riuscendo cos\u00ec a salvare la principessa Peach.\nModalit\u00e0 di gioco.\n\"New Super Mario Bros. Wii\" \u00e8 un videogioco a scorrimento laterale, e, bench\u00e9 ci si possa spostare in sole due dimensioni, gli elementi dello scenario e i personaggi sono oggetti tridimensionali. Ci\u00f2 crea un effetto di pseudo-tridimensionalit\u00e0, gi\u00e0 visto in \"New Super Mario Bros.\". La modalit\u00e0 principale del gioco consiste in otto mondi, pi\u00f9 uno segreto (Mondo 9) sbloccabile solo dopo la fine del gioco. Lo scopo di ogni livello \u00e8 raggiungere il traguardo finale, rappresentato da una bandiera. In ogni livello, sono disseminati monete e potenziamenti, ma anche avversari e ostacoli che rallentano il giocatore. In ogni livello vi sono inoltre tre Monete Stella, molto pi\u00f9 celate e difficili da trovare delle monete normali. In ogni mondo vi sono una torre (circa a met\u00e0 mondo) e un castello, ciascuno contenente un figlio di Bowser, ma n\u00e9 l'una n\u00e9 l'altro sono presenti nel Mondo 9. Alla fine di ogni castello, si deve sfidare il boss, solitamente un Bowserotto, nei primi 7 mondi, mentre nel Mondo 8 \u00e8 Kamek. Una volta completato l'ultimo castello presente in un mondo, si passa al mondo successivo e cos\u00ec via. In alcuni mondi il giocatore dovr\u00e0 anche, dopo il castello, superare un livello sull'Aeronave con alla fine Bowser Jr. da sconfiggere. Nella maggior parte dei mondi, inoltre \u00e8 presente un cannone, sbloccabile raggiungendo un traguardo segreto in uno dei livelli. Il cannone permette di catapultare il giocatore in un altro mondo, saltando effettivamente parecchi livelli. Per accedere ad essi si naviga all'interno di una mappa del mondo. Nella mappa, oltre ai livelli e i castelli, sono presenti le piccole case dei Toad. Dal tetto rosso e verde delle loro case ci sono: nella prima, \"Scoppia la coppia\" e nella seconda, \"Cannone 1Up\", un dispositivo che permette di vincere dei funghi 1UP. Nel caso delle case dal tetto giallo, invece, \u00e8 presente un Toad che regala al giocatore una Super Stella. In questo gioco, inoltre, viene reintrodotto il personaggio di Yoshi. Gli Yoshi escono dalle uova nascoste in certi livelli, ed \u00e8 possibile cavalcarli. Una volta in sella allo Yoshi \u00e8 possibile utilizzare la sua lingua per ingoiare avversari e oggetti e sfruttare il suo salto fluttuante per rimanere, per qualche istante, sospesi in aria.\nControlli.\nPer tutta la durata del gioco, il telecomando Wii viene tenuto in orizzontale ed utilizzate le frecce direzionali per i movimenti e i tasti 1 e 2 per compiere diverse azioni. Il sensore di movimento \u00e8 sfruttato in diverse occasioni: agitando il telecomando \u00e8 possibile eseguire una piroetta (ripreso da \"Super Mario World\"). Certe piattaforme, inoltre, possono essere inclinate muovendo il telecomando a destra e a sinistra. Infine, il telecomando viene agitato per permettere ad un personaggio con il Fungo Elica di volare. Si pu\u00f2 usare anche il telecomando ed il nunchuk, ma \u00e8 consigliato solo per giocatori esperti.\nModalit\u00e0 multigiocatore.\n\"New Super Mario Bros. Wii\" presenta una modalit\u00e0 multiplayer con la quale si pu\u00f2 giocare con un massimo di quattro giocatori. Il primo giocatore \u00e8 sempre Mario, mentre i giocatori 2, 3 e 4 possono scegliere tra Luigi e i Toad giallo o blu. A differenza di \"Super Mario Bros. 2\", ogni personaggio ha le stesse statistiche. Una volta selezionato il numero dei giocatori, \u00e8 possibile cimentarsi in diverse sfide o affrontare la normale modalit\u00e0 principale in cooperativa. I giocatori possono aiutarsi tra di loro. Ad esempio, \u00e8 possibile afferrare un altro giocatore per aiutarlo a raggiungere piattaforme troppo alte. Nella modalit\u00e0 multigiocatore, quando un personaggio perde una vita, ricompare nello scenario poco dopo all'interno di una bolla, e il giocatore rimasto in campo deve far scoppiare questa bolla per liberare il suo amico (toccandola, lanciandole un guscio, sparandole una palla di fuoco o di ghiaccio ecc). In questa modalit\u00e0, inoltre, se uno dei personaggi resta troppo indietro, morir\u00e0.\nNemici nella mappa.\nIn ogni mondo sono presenti dei nemici nel sentiero, che cercheranno di ostacolare il cammino del giocatore. Se quest'ultimo viene colpito, inizier\u00e0 il minigioco, all'interno del quale dovr\u00e0 prendere otto palloncini raffiguranti Toad, ma cercando di sopravvivere agli avversari: fatto ci\u00f2 comparir\u00e0 un baule da cui spunter\u00e0 Toad, il quale vi doner\u00e0 tre Super Funghi.\nPower-up.\nIn questo gioco, \u00e8 presente una grande variet\u00e0 di trasformazioni, tra le quali due totalmente nuove, e una ripresa sia da \"Super Mario Galaxy,\" che da \"\".\nMondo 9.\nIl mondo 9 \u00e8 un mondo extra a forma di stella dove si trovano 8 livelli, ciascuno dei quali corrisponde a uno degli 8 mondi \nprecedenti. Inizialmente i livelli sono bloccati, ma si possono giocare raccogliendo tutte le monete stella di ciascun mondo.\nRaccogliere tutte le monete stella del primo mondo, per esempio, sbloccher\u00e0 il livello 9-1; raccogliere tutte quelle del secondo mondo il livello 9-2 e via dicendo.\nSviluppo.\n\"New Super Mario Bros. Wii\" fu realizzato con il desiderio di ricreare l'esperienza di gioco per giocatore singolo della serie \"Super Mario\" adattandola a pi\u00f9 giocatori. Shigeru Miyamoto, il principale sviluppatore di giochi di Nintendo, era interessato alla creazione di un gioco di \"Super Mario\" con funzionalit\u00e0 multiplayer sin dagli inizi della serie con il gioco arcade del 1983, Mario Bros.. Il tentativo di integrare il multiplayer cooperativo in \"Super Mario 64\", il primo gioco 3D nella serie, alla fine si rivel\u00f2 fallimentare a causa dei limiti hardware del Nintendo 64. Con la CPU pi\u00f9 veloce e le capacit\u00e0 grafiche e di memoria migliorate della Wii, Miyamoto e il resto del team di sviluppo furono in grado di ripescare questa idea, poich\u00e9 l'hardware consentiva la visualizzazione fluida di un numero sufficiente di nemici e oggetti contemporaneamente sullo schermo e consentiva alla telecamera di adattarsi dinamicamente ai movimenti dei giocatori, assicurando che sapessero costantemente qual \u00e8 la situazione del loro personaggio. Miyamoto afferm\u00f2 che la Principessa Peach non era un personaggio giocabile a causa del suo vestito, dal momento che far muovere la gonna in modo realistico avrebbe richiesto una complessa programmazione dedicata.\nMiyamoto voleva che il gioco fosse accessibile a tutti i giocatori e quindi cerc\u00f2 di bilanciare la sua difficolt\u00e0 tramite funzionalit\u00e0 rivolte sia ai fan occasionali che a quelli pi\u00f9 accaniti di \"Super Mario\". Dopo l'uscita di \"New Super Mario Bros.\" per Nintendo DS, che Miyamoto non aveva ritenuto abbastanza difficile, desider\u00f2 creare un nuovo gioco di Super Mario che fornisse un livello di sfida pi\u00f9 elevato per i giocatori che lo desideravano. Allo stesso tempo, venne aggiunta una funzione che consentiva a un giocatore di guardare il completamento di un livello prima di riprovare dopo aver fallito un certo numero di volte, cos\u00ec da rendere il gioco accessibile anche a giocatori non familiari con il genere. Il team di sviluppo scelse inoltre di includere tale opzione solo dopo aver fallito un certo numero di volte per evitare di ostacolare i giocatori pi\u00f9 esperti. Come ulteriore incentivo per questi ultimi, il team aggiunse anche obiettivi che potrebbero essere raggiunti completando il gioco senza far apparire il blocco verde in nessun livello. La possibilit\u00e0 per un giocatore di mettersi in una bolla e rinunciare a fare un livello fu concepita in modo che sia i giocatori alle prime armi che quelli pi\u00f9 esperti potessero giocare senza interferire l'uno con l'altro. Miyamoto desiderava inoltre che il gioco diventasse un gioco base per Wii e raggiungesse livelli di successo simili a quelli di \"New Super Mario Bros.\".\n\"New Super Mario Bros. Wii\" venne realizzato da diversi sviluppatori, alcuni dei quali avevano diverse opinioni sulle caratteristiche dei giochi di \"Super Mario\". Miyamoto, che \u00e8 stato il produttore del gioco, ha aiutato i registi a creare una comprensione generale delle regole di base per il design del gioco, scrivendo documenti con le specifiche che spiegavano le \"regole\" di come il gioco avrebbe funzionato. Ci\u00f2 ha portato a discussioni e decisioni su ci\u00f2 che era considerato \"naturale\" e \"innaturale\" per un gioco di Mario; ad esempio, con l'avvento della capacit\u00e0 del Fiore di Ghiaccio di congelare i nemici, gli sviluppatori decisero che sarebbe stato logico che i blocchi di ghiaccio si sciogliessero quando colpiti con palle di fuoco e galleggiassero in superficie quando immersi nell'acqua.\nLa musica per \"New Super Mario Bros. Wii\" venne composta e arrangiata da Shiho Fujii e Ryo Nagamatsu, con un supporto aggiuntivo fornito dal direttore del suono Kenta Nagata. K\u014dji Kond\u014d divenne il consulente del suono e non ha scrisse nessuna nuova composizione, sebbene alcune delle sue creazioni vennero riarrangiate. Charles Martinet torn\u00f2 a doppiare Mario e Luigi, insieme a Samantha Kelly nei panni dei Toad e della Principessa Peach, Kenny James nei panni di Bowser e Caety Sagoian nei panni di Bowser Jr."}
{"id": "2404174", "revid": "767487", "url": "https://it.wikipedia.org/wiki?curid=2404174", "title": "When Knights Were Cold", "text": "When Knights Were Cold \u00e8 un cortometraggio muto del 1923 prodotto e diretto da Broncho Billy Anderson con Stan Laurel.\nIl cortometraggio fu distribuito il 12 febbraio 1923."}
{"id": "2404175", "revid": "399", "url": "https://it.wikipedia.org/wiki?curid=2404175", "title": "Linea di successione al trono di Parma e Piacenza", "text": "La linea di successione al trono ducale di Parma e Piacenza segue il criterio della legge salica ed esclude la discendenza morganatica. Il Ducato di Parma e Piacenza \u00e8 stato annesso ufficialmente al Regno di Sardegna nel marzo 1860. L'attuale pretendente al trono \u00e8 Carlo Saverio di Borbone-Parma, nato nel 1970.\nLinea di successione.\nLa linea di successione al principe Carlo Saverio \u00e8 la seguente:"}
{"id": "2404180", "revid": "92723", "url": "https://it.wikipedia.org/wiki?curid=2404180", "title": "Pachydiscus", "text": "Pachydiscus \u00e8 un genere estinto di mollusco cefalopode appartenente alle ammoniti, vissuto nel Cretaceo Superiore, dal Campaniano al Maastrichtiano. Si tratta di uno degli ultimi generi di ammonoidi evolutisi prima dell'estinzione totale del gruppo, avvenuta intorno al passaggio tra Cretaceo e Paleocene. \u00c8 un importante fossile guida per il Cretaceo terminale, e in particolare la prima comparsa della specie \"P. (Pachydiscus) neubergicus\" , indice di biozona, rappresenta il criterio accettato internazionalmente per il riconoscimento del Maastrichtiano inferiore. Il nome generico significa \u201cdisco robusto\u201d, dal greco pachys (\u03c0\u03b1\u03c7\u1f50\u03c2) = robusto; discos (\u03b4\u1f30\u03c3\u03ba\u03bf\u03c2) = disco.\nDescrizione.\nConchiglia planispirale, involuta, da debolmente compressa a compressa, di forma discoidale pi\u00f9 o meno inflata, con ombelico profondo e parete ombelicale sub-verticale. Altezza del giro tipicamente maggiore del diametro ombelicale. Ventre arrotondato privo di solchi o carene. Apertura semplice, priva di apofisi anche nelle microconche. Ornamentazione generalmente composta da coste primarie, semplici o biforcate sul fianco e coste intercalate, che attraversano il ventre. Presenza in diverse forme di tubercoli o bullae in posizione periombelicale. \nL'ornamentazione pu\u00f2 in alcune forme essere assente o poco sviluppata nell'adulto (soprattutto nelle macroconche). Sutura di tipo ammonitico, estremamente complessa, con lobi e selle molto frastagliati; lobo laterale trifido, relativamente poco sviluppato, e lobi ombelicali numerosi. Dimorfismo sessuale molto spinto con macroconche di grande taglia (fino a oltre 50\u00a0cm) e microconche molto piccole (di diametro centimetrico-decimetrico).\nClassificazione.\nIl genere \"Pachydiscus\" \u00e8 suddiviso in due sottogeneri:\nDistribuzione e stile di vita.\nQuesto genere \u00e8 diffuso a scala globale, dalle americhe al Giappone, e si rinviene soprattutto in facies marnoso-argillose di piattaforma continentale esterna, ove sembra sostituire le forme del genere \"Puzosia\" diffuse precedentemente in questo ambiente. Si trattava quindi probabilmente di una forma piuttosto profonda (da una cinquantina fino a circa duecento metri di profondit\u00e0). Dalle impronte di denti rinvenute su alcuni esemplari provenienti dall'area circum-pacifica, tra i suoi nemici naturali sembrano potersi annoverare i mosasauri, rettili marini tipici del Cretaceo Superiore."}
{"id": "2404186", "revid": "767487", "url": "https://it.wikipedia.org/wiki?curid=2404186", "title": "The Handy Man", "text": "The Handy Man \u00e8 un cortometraggio muto del 1923 diretto da Robert P. Kerr e prodotto da Broncho Billy Anderson. Il film \u00e8 interpretato da Stan Laurel.\nProduzione.\nIl film fu prodotto da Gilbert M. 'Broncho Billy' Anderson per la Quality Film Productions.\nDistribuzione.\nDistribuito dalla Metro Pictures Corporation, il film usc\u00ec nelle sale cinematografiche USA il 12 marzo 1923."}
{"id": "2404198", "revid": "287204", "url": "https://it.wikipedia.org/wiki?curid=2404198", "title": "Tarikere", "text": " \nTarikere \u00e8 una suddivisione dell'India, classificata come \"town panchayat\", di 34.073 abitanti, situata nel distretto di Chickmagalur, nello stato federato del Karnataka. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 13\u00b0 43' 0 N e 75\u00b0 49' 0 E e ha un'altitudine di 697 .\nSociet\u00e0.\nEvoluzione demografica.\nAl censimento del 2001 la popolazione di Tarikere assommava a 34.073 persone, delle quali 17.312 maschi e 16.761 femmine. I bambini di et\u00e0 inferiore o uguale ai sei anni assommavano a 3.855, dei quali 1.958 maschi e 1.897 femmine. Infine, coloro che erano in grado di saper almeno leggere e scrivere erano 23.119, dei quali 12.669 maschi e 10.450 femmine."}
{"id": "2404199", "revid": "287204", "url": "https://it.wikipedia.org/wiki?curid=2404199", "title": "Tiptur", "text": " \nTiptur \u00e8 una citt\u00e0 dell'India di 53.043 abitanti, situata nel distretto di Tumkur, nello stato federato del Karnataka. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 13\u00b0 15' 31 N e 76\u00b0 28' 42 E e ha un'altitudine di 861 .\nSociet\u00e0.\nEvoluzione demografica.\nAl censimento del 2001 la popolazione di Tiptur assommava a 53.043 persone, delle quali 27.277 maschi e 25.766 femmine. I bambini di et\u00e0 inferiore o uguale ai sei anni assommavano a 5.692, dei quali 2.962 maschi e 2.730 femmine. Infine, coloro che erano in grado di saper almeno leggere e scrivere erano 39.298, dei quali 21.455 maschi e 17.843 femmine."}
{"id": "2404204", "revid": "1705737", "url": "https://it.wikipedia.org/wiki?curid=2404204", "title": "Parco nazionale di Capitol Reef", "text": "Il parco nazionale di Capitol Reef \u00e8 uno tra i parchi nazionali degli Stati Uniti, situato nel sud dello stato dello Utah. Esso si estende per oltre 160\u00a0km, ma ha una conformazione piuttosto stretta. Il parco, fondato nel 1971, ha un'ampiezza di 979\u00a0km\u00b2 ed \u00e8 aperto ai visitatori tutto l'anno.\n\u00c8 considerato \"uno tra i segreti meglio conservati\" dello Utah, infatti, nonostante le sue straordinarie peculiarit\u00e0 non registra le folle di visitatori che invece riempiono gli altri parchi dello stato, restando perci\u00f2 un'oasi apprezzata dai coloro che fuggono il turismo di massa.\nIl motivo di questa minore affluenza \u00e8 comunque da ricercare nella scarsit\u00e0 di accessi e nella povert\u00e0 di strade asfaltate che permettono l'attraversamento del parco che resta per lo pi\u00f9 esplorabile con veicoli a quattro ruote motrici e limitatamente al periodo della stagione secca.\nWaterpocket Fold.\nIl Waterpocket Fold \u00e8 una barriera geologica (monoclinale) lunga un centinaio di miglia e che d\u00e0 il nome all'intero parco che la racchiude nella sua interezza includendone anche le diramazioni laterali, con le spettacolari e colorate pareti rocciose, i monoliti isolati e i canyon convergenti verso i bacini collettori.\nCome per gli altri parchi dello Utah, non mancano numerosi archi naturali.\nWaterpocket Fold si \u00e8 formato in seguito al progressivo depositarsi di vari strati di rocce sedimentarie. Questi strati sono composti da detriti depositatisi nel corso di centinaia di milioni di anni in ambienti ogni volta differenti: marini, lacustri desertici.\nSuccessivamente, con il verificarsi di importanti movimenti orogenetici, gli strati, originariamente orizzontali, sono stati gradualmente incurvati fino a dar luogo a vaste pieghe e fratture.\nPi\u00f9 di recente, gli strati sono stati poi sottoposti a intensa azione erosiva e buona parte di essi si sono sgretolati lasciando cos\u00ec oggi intravedere tutta la sequenza dei corpi sedimentari che danno vita alle striature che caratterizzano questi territori."}
{"id": "2404205", "revid": "287204", "url": "https://it.wikipedia.org/wiki?curid=2404205", "title": "Tirthahalli", "text": " \nTirthahalli \u00e8 una suddivisione dell'India, classificata come \"town panchayat\", di 14.806 abitanti, situata nel distretto di Shimoga, nello stato federato del Karnataka. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 13\u00b0 41' 60 N e 75\u00b0 13' 60 E e ha un'altitudine di 590 .\nSociet\u00e0.\nEvoluzione demografica.\nAl censimento del 2001 la popolazione di Tirthahalli assommava a 14.806 persone, delle quali 7.495 maschi e 7.311 femmine. I bambini di et\u00e0 inferiore o uguale ai sei anni assommavano a 1.512, dei quali 770 maschi e 742 femmine. Infine, coloro che erano in grado di saper almeno leggere e scrivere erano 11.784, dei quali 6.204 maschi e 5.580 femmine."}
{"id": "2404212", "revid": "110157", "url": "https://it.wikipedia.org/wiki?curid=2404212", "title": "A Retrospective (Lou Reed)", "text": "A Retrospective \u00e8 una raccolta di brani di Lou Reed pubblicata in Europa nel 1998."}
{"id": "2404215", "revid": "287204", "url": "https://it.wikipedia.org/wiki?curid=2404215", "title": "Turuvekere", "text": " \nTuruvekere \u00e8 una suddivisione dell'India, classificata come \"town panchayat\", di 13.275 abitanti, situata nel distretto di Tumkur, nello stato federato del Karnataka. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 13\u00b0 9' 51 N e 76\u00b0 40' 0 E e ha un'altitudine di 793 .\nSociet\u00e0.\nEvoluzione demografica.\nAl censimento del 2001 la popolazione di Turuvekere assommava a 13.275 persone, delle quali 6.844 maschi e 6.431 femmine. I bambini di et\u00e0 inferiore o uguale ai sei anni assommavano a 1.487, dei quali 766 maschi e 721 femmine. Infine, coloro che erano in grado di saper almeno leggere e scrivere erano 9.736, dei quali 5.324 maschi e 4.412 femmine."}
{"id": "2404216", "revid": "36426", "url": "https://it.wikipedia.org/wiki?curid=2404216", "title": "Monumento al Gattamelata", "text": ""}
{"id": "2404218", "revid": "287204", "url": "https://it.wikipedia.org/wiki?curid=2404218", "title": "DFB-Pokal 2003-2004", "text": "La DFB-Pokal 2003-2004 \u00e8 stata la 61\u00aa edizione della coppa che ha visto sfidarsi 64 squadre in sei turni tra il 29 agosto 2003 e il 29 maggio 2004. La finale ha visto vincitore per la quinta volta il Werder Brema."}
{"id": "2404226", "revid": "1543377", "url": "https://it.wikipedia.org/wiki?curid=2404226", "title": "Tirumakudal-Narsipur", "text": " \nTirumakudal-Narsipur \u00e8 una suddivisione dell'India, classificata come \"town panchayat\", di 9.930 abitanti, situata nel distretto di Mysore, nello stato federato del Karnataka. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 12\u00b0 12' 36 N e 76\u00b0 54' 23 E e ha un'altitudine di 638 .\nSociet\u00e0.\nEvoluzione demografica.\nAl censimento del 2001 la popolazione di Tirumakudal-Narsipur assommava a 9.930 persone, delle quali 4.993 maschi e 4.937 femmine. I bambini di et\u00e0 inferiore o uguale ai sei anni assommavano a 1.118, dei quali 540 maschi e 578 femmine. Infine, coloro che erano in grado di saper almeno leggere e scrivere erano 6.564, dei quali 3.631 maschi e 2.933 femmine."}
{"id": "2404227", "revid": "729019", "url": "https://it.wikipedia.org/wiki?curid=2404227", "title": "Aprassia costruttiva", "text": "L\u2019aprassia costruttiva conosciuta anche con il nome di apractognosia \u00e8 una condizione patologica, un disturbo delle attivit\u00e0 di costruzione, composizione e disegno, in cui la forma spaziale del prodotto non \u00e8 adeguata, in assenza di aprassia dei singoli movimenti\nEtimologia.\nLa parola deriva dal greco \"apractagnosia\": \"a\" \"privativo\", \"praktea\" \"cose da fare\", e \"gnosis\" \"riconoscimento\".\nCause.\nLa apractognosia \u00e8 di solito causata da lesioni del lobo parietale di destra. Queste ultime sono usualmente correlate a deficit cerebrovascolari (alterazioni della vascolarizzazione del cervello, causato da embolia, infarto, ictus o trombosi che colpiscono il sistema nervoso centrale, in particolare le aree deputate all'elaborazione del movimento. \u00c8 uno dei sintomi della cosiddetta \"sindrome dell'arteria cerebrale media\".\nLa apractognosia pu\u00f2 anche essere causata da altri fattori, oltre a quelli circolatori, che causano l'alterazione della programmazione del movimento. Tipicamente le neoplasie delle aree motorie ed altre forme di encefalopatia, ad esempio la encefalopatia epatica, si associano alla aprassia costruttiva a causa dell'edema cerebrale che comprime sulle aree motorie.\nSintomi.\nIl soggetto affetto da aprassia costruttiva cessa di essere in grado di riprodurre ed elaborare strutture bi e tridimensionali.\nIn altre parole si dimostra incapace di \"costruire\", intendendo con questo termine l'incapacit\u00e0 di disporre nello spazio, in modo corretto, le diverse parti che compongono un oggetto. \nQuesto difetto pu\u00f2 essere messo facilmente in evidenza chiedendo al paziente di disegnare o di disassemblare/ricomporre un semplice oggetto costituito da poche parti (ad esempio una penna a sfera smontata nei vari pezzi: fusto, cappuccio, cannetta piena d'inchiostro).\nI disegni pi\u00f9 semplici possono riuscire senza grandi difficolt\u00e0. I disegni che richiedono figure in prospettiva, con l'inserimento della terza dimensione, risultano invece invariabilmente errati.\nGli atti abituali della vita quotidiana, che sono sostanzialmente automatici, anche se relativamente complessi, sono invece svolti senza particolari problemi e perci\u00f2 in modo sufficientemente corretto."}
{"id": "2404231", "revid": "712828", "url": "https://it.wikipedia.org/wiki?curid=2404231", "title": "Hachigen Ush\u014dda", "text": ""}
{"id": "2404238", "revid": "767487", "url": "https://it.wikipedia.org/wiki?curid=2404238", "title": "The Noon Whistle", "text": "The Noon Whistle \u00e8 un cortometraggio muto del 1923 diretto da George Jeske. Il film fu prodotto da Hal Roach e interpretato da Stan Laurel.\nTrama.\nStan lavora in una fabbrica di legname dove il presidente \u00e8 stanco di avere dei fannulloni come operai.\nEgli in questo lavoro \u00e8 una frana totale, riesce sempre a trasformare in una catastrofe qualsiasi compito gli venga assegnato, coinvolgendo nelle sue goffaggini spesso anche il suo superiore O'Hallanhan (Finlayson), finendo per impastargli i piedi nel cemento e ricoprirlo di calce della testa a i piedi come uno spettro.\nCome se non bastasse il presidente della compagnia vuole espellere il povero O'Hallanhan per dare un esempio ai suoi sottoposti.\nProduzione.\nIl film fu prodotto dalla Hal Roach Studios.\nDistribuzione.\nDistribuito dalla Path\u00e9 Exchange, il film usc\u00ec nelle sale cinematografiche USA il 29 aprile 1923."}
{"id": "2404239", "revid": "729019", "url": "https://it.wikipedia.org/wiki?curid=2404239", "title": "Stazione di Gemonio", "text": "La stazione di Gemonio \u00e8 una fermata ferroviaria della linea Saronno-Laveno, ubicata nel comune di Gemonio.\n\u00c8 gestita da Ferrovienord, societ\u00e0 del gruppo Ferrovie Nord Milano che si occupa della gestione delle infrastrutture ferroviarie, mentre il servizio viaggiatori \u00e8 espletato da Trenord.\nStrutture e impianti.\nL'impianto di Gemonio era classificato come stazione fino al 1994. A quel momento era dotato, oltre al binario di corsa, di un binario di incrocio e di un binario di scalo afferente al magazzino merci, ed era protetto dal segnalamento luminoso di protezione.\nDal 1994, in seguito ai lavori di ammodernamento del tronco Varese-Laveno, che hanno portato all'attivazione del Comando Centralizzato del Traffico (CTC) mediante Dirigente Centrale Operativo con sede a Varese, la stazione \u00e8 stata trasformata in fermata. Di conseguenza \u00e8 stato rimosso il vecchio binario di scalo e il deviatoio del binario di incrocio posto lato Cocquio-Trevisago. Di fatto, l'attuale tronchino \u00e8 ci\u00f2 che resta del precedente binario di incrocio.\nLa fermata \u00e8 stata presenziata da personale ferroviario con scopi di sola biglietteria fino all'agosto 2008. Da allora i biglietti possono essere acquistati attraverso l'emettitrice automatica posta in loco.\nPresso il Fabbricato Viaggiatori sono installati i dispositivi di blocco automatico e di telecomunicazioni.\nIl passaggio a livello situato presso la fermata (lato Cittiglio) risulta protetto, per i treni \"pari\", dai segnali di partenza \"pari\" di Cittiglio. Per i treni \"dispari\", \u00e8 comandato automaticamente dai treni e protetto dal segnale di blocco automatico \"dispari\" posto nelle immediate vicinanze della garetta 47B.\nMovimento.\nLa fermata \u00e8 servita dai treni regionali Trenord della direttrice Laveno Mombello-Milano Cadorna. Essi effettuano soste ad orario cadenzato simmetrico e a frequenza oraria. Negli orari di punta, la cadenza diventa semioraria.\nInoltre la fermata \u00e8 servita dai treni RegioExpress RE1 Laveno - Varese - Saronno - Milano.\nCinema.\nLa stazione compare nel film \"Di che segno sei?\" nell'episodio \"Terra\" del 1975."}
{"id": "2404243", "revid": "712828", "url": "https://it.wikipedia.org/wiki?curid=2404243", "title": "Love Aikawa", "text": ""}
{"id": "2404249", "revid": "1851848", "url": "https://it.wikipedia.org/wiki?curid=2404249", "title": "Rino Bon", "text": "Carriera.\nGiocatore.\nNella stagione 1961-1962 ha giocato in Serie A con la maglia del , collezionando 9 presenze ed una rete in occasione della sconfitta interna contro la Fiorentina del 26 novembre 1961.\nHa inoltre totalizzato 104 presenze e 7 reti in Serie B nelle file di Padova, e .\nHa concluso la carriera in Australia.\nAllenatore.\nDivenuto il tecnico della Nazionale australiana, tornato in Italia ha guidato prima le giovanili e poi la prima squadra della Mestrina. Quindi, dopo la fusione con il Venezia, ha allenato la squadra appena formatasi."}
{"id": "2404251", "revid": "599013", "url": "https://it.wikipedia.org/wiki?curid=2404251", "title": "Giorgio Costantini (calciatore)", "text": "Caratteristiche tecniche.\nGiocava come terzino.\nCarriera.\nHa giocato in Serie A con la maglia del ."}
{"id": "2404255", "revid": "712828", "url": "https://it.wikipedia.org/wiki?curid=2404255", "title": "Mashiro Kuna", "text": ""}
{"id": "2404259", "revid": "31430293", "url": "https://it.wikipedia.org/wiki?curid=2404259", "title": "Kilo (prefisso)", "text": ""}
{"id": "2404263", "revid": "712828", "url": "https://it.wikipedia.org/wiki?curid=2404263", "title": "R\u014dj\u016br\u014d \u014ctoribashi", "text": ""}
{"id": "2404266", "revid": "1924342", "url": "https://it.wikipedia.org/wiki?curid=2404266", "title": "XXL (rivista)", "text": "XXL \u00e8 una rivista statunitense dedicata all'hip hop, edita da Harris Publications.\nDal 1997, \"XXL\" \u00e8 in competizione con riviste come \"The Source\" e \"Vibe\". Fondata da Jules Winnfield, in precedenza collaboratore di \"The Source\", \"XXL\" nasce con l'idea di creare una rivista migliore di questa, ritenuta poco imparziale a causa dell'influenza del rapper Benzino sulle scelte editoriali.\nA dicembre 2006, \"XXL\" rilev\u00f2 Scratch, una rivista dedicata a dj e produttori, sempre di propriet\u00e0 della Harris Publications, rinominandola \"XXL Presents Scratch Magazine\". la rivista non \u00e8 pi\u00f9 pubblicata dal dicembre 2007. Altre riviste che ebbero vita breve sono state Hip-Hop Soul, Eye Candy Magazine e Shade45 Magazine.\nUscite speciali.\nAd agosto 2005, Eminem e \"XXL\" pubblicarono un numero speciale, dal titolo \"XXL Presents Shade 45\", designato a dare risalto alla creazione della stazione radiofonica Shade 45 e agli artisti affiliati alla Shady Records. Jonathan Rheingold, executive producer di XXL afferm\u00f2 che \"questo tipo di uscite non gli erano congeniali, ma che una realt\u00e0 apertamente imparziale ed attenta alla scena hip hop come Shade 45 dava un senso a questa scelta\".\nFreshman Class annuale.\nA partire dal 2007 (saltando il 2008), XXL pubblica la sua lista annuale \"Freshman Class\". La rivista presenta quindi dieci artisti da scoprire, tutti presenti sulla copertina della rivista. L'elenco prevede artisti sconosciuti/underground che hanno fatto da apripiste per concerti o artisti considerati in voga. L'elenco ha creato un notevole buzz marketing tra ascoltatori e artisti, poich\u00e9 \u00e8 noto per aver dato a molti artisti il loro primo assaggio di fama. \nOccasionalmente, l'elenco della Freshman Class pu\u00f2 contenere aggiunte extra per includere pi\u00f9 rapper. Nel 2013, ad esempio, XXL ha aggiunto un undicesimo posto onorario per il rapper Chief Keef a causa del fatto che l'artista si trovava in carcere per sei giorni e non era in grado di partecipare al servizio fotografico a New York. Nel 2014, l'elenco della Freshman Class includeva due punti extra, portando a dodici il numero di rapper della rivista. Nell'edizione del 2019, la Freshman Class conteneva 11 rapper, al contrario dei soliti dieci selezionati.\nNel 2018, la lista \u00e8 stata ridotta a nove artisti in seguito al rifiuto di Lil Skies a partecipare, il quale ha accusato la rivista di essere truccata. Anche il sostituto di Skies, il rapper Rich the Kid, ha rifiutato di partecipare alla lista.\nLista completa.\nGli artisti che hanno rifiutato di apparire nella Freshman List sono Nicki Minaj, Drake, XV, ASAP Rocky, Young Thug, PartyNextDoor, iLoveMakonnen, Tory Lanez, Post Malone, Rich the Kid, Lil Skies, NAV, Young MA, Benny the Butcher, Juice Wrld, Don Toliver e Lil Tecca.\nAlbum quotati.\n\"XXL\" classifica gli album in base ad una scala che va da \"S\" (bassa qualit\u00e0) a \"XXL\" (album classico). Inizialmente lo status di XXL fu conferito solo ai seguenti sei album\nA dicembre 2007 altri album vennero aggiunti all'elenco: "}
{"id": "2404267", "revid": "712828", "url": "https://it.wikipedia.org/wiki?curid=2404267", "title": "Lisa Yad\u014dmaru", "text": ""}
{"id": "2404268", "revid": "290948", "url": "https://it.wikipedia.org/wiki?curid=2404268", "title": "Combopen", "text": ""}
{"id": "2404271", "revid": "1632387", "url": "https://it.wikipedia.org/wiki?curid=2404271", "title": "Full Bluntal Nugity", "text": "Full Bluntal Nugity \u00e8 un live album di Ted Nugent, pubblicato il 5 giugno del 2001 per l'etichetta discografica Spitfire Records."}
{"id": "2404275", "revid": "24443510", "url": "https://it.wikipedia.org/wiki?curid=2404275", "title": "Patinatura", "text": ""}
{"id": "2404276", "revid": "208030", "url": "https://it.wikipedia.org/wiki?curid=2404276", "title": "Pananarchismo", "text": ""}
{"id": "2404277", "revid": "799790", "url": "https://it.wikipedia.org/wiki?curid=2404277", "title": "Twilight Q", "text": " \u00e8 una serie anime OAV fantascientifica realizzata in Giappone nel 1987 da un'idea della casa produttrice Network Frontier (attualmente Bandai Visual).\nSi trattava di un progetto che consisteva nel coinvolgere i pi\u00f9 importanti animatori ed autori giapponesi d'animazione nel tempo e far creare loro un episodio a testa, al fine di realizzare una serie di cortometraggi \"d'autore\" ambientati nello stesso universo narrativo; l'esperimento si interruppe per\u00f2 dopo soli due video, intitolati \"Reflection\" e \"File 538\", che videro coinvolti tra gli altri Mamoru Oshii, Kazunori It\u014d, Akemi Takada e Kenji Kawai, per quello che viene considerato il primo frutto del progetto \"Headgear\".\nIl titolo \"Twilight Q\" si rif\u00e0 alla serie televisiva statunitense \"Ai confini della realt\u00e0\" (in originale \"The Twilight Zone\"), a cui si ispira per tematiche, contenuti e presentazione.\nUn format del tutto simile \u00e8 stato successivamente sviluppato, con maggior successo, per la trilogia di film \"Matrix\" dei fratelli Wachowski, per la quale sono stati creati i cortometraggi della serie \"Animatrix\"."}
{"id": "2404278", "revid": "24443566", "url": "https://it.wikipedia.org/wiki?curid=2404278", "title": "Ipertensione oculare", "text": ""}
{"id": "2404279", "revid": "712828", "url": "https://it.wikipedia.org/wiki?curid=2404279", "title": "Kensei Muguruma", "text": ""}
{"id": "2404280", "revid": "189095", "url": "https://it.wikipedia.org/wiki?curid=2404280", "title": "Watchtower Society", "text": ""}
{"id": "2404281", "revid": "57342", "url": "https://it.wikipedia.org/wiki?curid=2404281", "title": "Boldklubben 1903", "text": "Il Boldklubben 1903, o semplicemente B 1903, era un club calcistico danese fondato nel 1903.\nStoria.\nSette volte vincitore del titolo nazionale e due della coppa nazionale, partecip\u00f2 in varie occasioni alle competizioni internazionali, ed ottenne il miglior risultato nella Coppa UEFA 1991-1992, quando, dopo aver eliminato Aberdeen, Bayern Monaco e Trabzonspor, venne eliminato dal Torino nei quarti di finale. Nel 1992 si fuse con il KB per formare l'F.C. Copenhagen, a cui cedette la licenza."}
{"id": "2404282", "revid": "33689", "url": "https://it.wikipedia.org/wiki?curid=2404282", "title": "Marcelliano (dux Valeriae)", "text": "Biografia.\nMarcelliano era il figlio dell'influente prefetto del pretorio delle Gallie Massimino.\nL'imperatore Valentiniano I aveva ordinato la costruzione di una fortezza nel territorio dei Quadi per tenere sotto controllo i barbari. Il \"magister militum\" Equizio aveva iniziato la costruzione, per poi interromperla quando i Quadi protestarono. Massimino approfitt\u00f2 dell'occasione per accusare Equizio di ritardare la costruzione della fortezza, ottenendo di far nominare il proprio figlio Marcelliano \"dux Valeriae\" (374).\nMarcelliano provvide subito a far ripartire i lavori di costruzione della fortezza. Poi invit\u00f2 a banchetto il re dei Quadi, Gabinio, e lo fece assassinare. Questa morte caus\u00f2 la rivolta dei Quadi, che devastarono la provincia e furono debellati solo dall'intervento del \"dux Moesiae\", il futuro imperatore Teodosio I."}
{"id": "2404284", "revid": "712828", "url": "https://it.wikipedia.org/wiki?curid=2404284", "title": "Hiyori Sarugaki", "text": ""}
{"id": "2404286", "revid": "24443914", "url": "https://it.wikipedia.org/wiki?curid=2404286", "title": "Dux Valeriae", "text": ""}
{"id": "2404290", "revid": "729019", "url": "https://it.wikipedia.org/wiki?curid=2404290", "title": "HAL HPT-32 Deepak", "text": "L'HAL HPT-32 Deepak \u00e8 un aereo da addestramento basico e da collegamento, monomotore e monoplano ad ala bassa, sviluppato dall'azienda aeronautica indiana Hindustan Aeronautics Limited (HAL) nei primi anni settanta.\nIl modello, caratterizzato da un'ampia cabina di pilotaggio a 2 posti affiancati, dietro ai quali c'\u00e8 spazio per altri 2 posti, e capacit\u00e0 acrobatiche, viene principalmente utilizzato nelle scuole di volo della Bhartiya V\u0101yu Sen\u0101, l'aeronautica militare indiana.\nStoria del progetto.\nL'HPT-32 Deepak venne progettato dalla Hindustan Aeronautics nei primi anni settanta come successore multiruolo dell'HAL HT-2 tra le file della Bhartiya V\u0101yu Sen\u0101, ma con posti affiancati - anzich\u00e9 in tandem come sul suo predecessore - sotto un grande tettuccio scorrevole all'indietro.\nIl nuovo trainer indiano era caratterizzato dalla tipica configurazione ad ala bassa e carrello d'atterraggio triciclo anteriore fisso. L'aeroplano era capace di accogliere 4 persone di equipaggio ed era realizzato completamente in lega leggera; inoltre grazie a 4 attacchi subalari era predisposto per trasportare fino a 255 kg di carico di armamento leggero (piccole bombe, mitragliatrici, razzi, ecc.).\nIl prototipo effettu\u00f2 il suo primo volo nel gennaio 1977, per\u00f2 lo sviluppo del Deepak - per diversi motivi - and\u00f2 per le lunghe e le prime consegne avvennero all'aviazione militare indiana solamente nel 1985. Dei 134 esemplari previsti ne sono stati consegnati alla forza aerea indiana solo 105 esemplari dal 1985 al 1995.\nIl Deepak, poich\u00e9 pu\u00f2 ospitare 4 persone di equipaggio, viene impiegato, oltre che come addestramento basico, pure come aereo da collegamento e per il traino di alianti o di bersagli.\nLa Hindustan Aeronautics svilupp\u00f2 anche una nuova versione migliorata del Deepak, chiamata HTT-34, con un motore a turboelica Allison 250-B17-D, la quale spicc\u00f2 il primo volo nel giugno del 1984. Successivamente l'azienda ne svilupp\u00f2 anche una versione con carrello retrattile, ma il programma per la produzione in serie fu abbandonato subito dopo."}
{"id": "2404297", "revid": "80598", "url": "https://it.wikipedia.org/wiki?curid=2404297", "title": "Massimo Pongolini", "text": ""}
{"id": "2404298", "revid": "838137", "url": "https://it.wikipedia.org/wiki?curid=2404298", "title": "Sfera dei Quattro Spiriti", "text": ""}
{"id": "2404299", "revid": "116037744", "url": "https://it.wikipedia.org/wiki?curid=2404299", "title": "Silvio Barbato", "text": "Biografia.\nSilvio Barbato nacque da Daniele Barbato e Rosalba Bonaccorsi, a sua volta figlia di Silvio e Alvara Bonaccorsi e nipote di Celestino e Luigi Bonaccorsi, primi discendenti dei fratelli Bonaccorsi, originari di Fornaci di Barga, emigrati in Brasile alla fine dell'Ottocento. I suoi genitori erano entrambi medici, nella citt\u00e0 di Candeias, (Brasile). Il padre mor\u00ec a Brasilia, vittima di un infarto fulminante negli anni novanta, quando era professore all'Universit\u00e0 della capitale.\nSi diplom\u00f2 in \"Direzione d'Orchestra\" presso l'Universit\u00e0 di Brasilia; studi\u00f2 composizione e direzione prima con Claudio Santoro e poi si spost\u00f2 in Italia, per continuare la sua formazione con Azio Corghi al Conservatorio Giuseppe Verdi di Milano. Nel 1984 ricevette il diploma di merito all'accademia Musicale Chigiana di Siena e un anno dopo si diplom\u00f2 al Conservatorio di Milano, ricevendo la medaglia d'Oro in Alta Composizione, unico brasiliano dopo Carlos Gomes a ricevere questa onorificenza. Immediatamente fu chiamato al Theatro Municipal di Rio de Janeiro, dove, a soli 25 anni, diresse la sua prima opera, \"Tosca\".\nSempre in Italia frequent\u00f2 la classe di Franco Ferrara, e divent\u00f2 assistente direttore di Romano Gandolfi al Teatro alla Scala. A Chicago prese il master in \"Opera Italiana\" sotto la guida di Philip Gossett. Fu direttore dell'Orchestra del Teatro Nazionale di Bras\u00edlia per ben due volte: dal 1989 al 1992 e dal 1999 al 2006. Nel 1996, in occasione del centenario di Ant\u00f4nio Carlos Gomes, venne chiamato da Pl\u00e1cido Domingo a ricostruire la partitura originale dell'opera \"O Guarany\", per l'apertura di stagione del Washington National Opera. Versione mai pi\u00f9 ascoltata dopo la sua \"prima\" al Teatro alla Scala nel 1870.\nFu direttore musicale del film \u201cVilla Lobos, Uma Vida de Paix\u00e3o\u201d, venne premiato con il \u201cGran Premio del Cinema Brasile 2001\u201d, nella categoria \"miglior colonna sonora\". Nel 2002 ricevette la Medaglia per Meriti Culturali dal Presidente della Repubblica Brasiliano e fu promosso al grado di Commendatore dell'Ordine del Rio Branco. Il 30 settembre 2003, \"Terra Brasilis\", balletto da lui composto, debutt\u00f2 al Teatro Comunale di Rio de Janeiro, con la coreografia di Antonio Gaspar, Corpo di Ballo e Orchestra Sinfonica \"\u00d3pera Brasil\", sotto la direzione dello stesso Barbato, e la direzione generale di Fernando Bicudo.\nLo stesso balletto venne successivamente ripreso in Italia, al Teatro Massimo Bellini di Catania nel 2005, con il corpo di ballo \"\u00d3pera Brasil\", e con l'orchestra sinfonica del Bellini. Nel 2006 diresse la prima europea assoluta del \u201cColombo\u201d, poema corale sinfonico in quattro parti di Albino Falanca, musiche di Ant\u00f4nio Carlos Gomes, al Teatro Massimo Bellini di Catania. Il \u201cColombo\u201d al \u201cBellini\u201d fu un vero e proprio evento che richiam\u00f2 l'interesse della stampa internazionale non essendo, nei suoi 114 anni di vita, mai stato rappresentato nel Vecchio Continente ma solo nel Continente Americano.\nDell'opera, per l'occasione, fu realizzato un cd curato dalle edizioni musicali Bongiovanni di Bologna.\nSempre nello stesso anno ricevette l'incarico e l'onore di orchestrare il concerto di chiusura dell'anno Mozartiano, presso lo storico Teatro Olimpico di Vicenza. Il 1\u00ba giugno 2008 diresse l'Orchestra Camerata Brasil di Brasilia nel concerto \"Tributo a Pavarotti\", con la partecipazione di Luciana Tavares, Thiago Arancam, Andreas Kisser e Fernanda Abreu. In novembre diresse la prima mondiale, in forma ridotta, della sua opera \"Carlos Chagas\" nella Sala Palestrina di Palazzo Pamphilj a Roma.\nNegli ultimi anni si dedic\u00f2 particolarmente alla composizione, mettendo in scena due opere: \u201cO Cientista\u201d, basata sulla vita di Oswaldo Cruz, e \u201cCarlos Chagas\u201d, sulla vita di Carlos Chagas Filho.\nIn Italia sal\u00ec sui podi di Roma, Catania, Spoleto, San Remo, Lecce, Firenze, Vicenza, Palermo. Collabor\u00f2 con grandi cantanti come Angela Gheorghiu, Roberto Alagna, Montserrat Caball\u00e9, Pl\u00e1cido Domingo.\nMor\u00ec il 1\u00ba giugno 2009 nell'incidente aereo del volo Air France 447 da Rio de Janeiro a Parigi, mentre si recava a Kiev per presentare la sua opera \"Carlos Chagas\" e per tenere una conferenza sulla musica russa e brasiliana. Al momento della morte era stato nominato Direttore permanente dell'Orchestra Sinfonica del Teatro Comunale di Rio de Janeiro, ed era inoltre Direttore Artistico del Teatro Nazionale Claudio Santoro di Brasilia e Direttore Musicale della Sala Palestrina di Palazzo Pamphilj a Roma.\nAmava la sua citt\u00e0, Rio de Janeiro, e, nonostante la sua carriera internazionale lo portasse in giro per il mondo, faceva il pendolare e tornava sempre a casa quando poteva. La sua compagna era la violinista Antonella Pareschi. Il 28 aprile 2010 il Teatro del SESC \"Presidente Dutra\" di Brasilia, fu ribattezzato \"Teatro Silvio Barbato\", in suo omaggio. La cerimonia venne accompagnata da un concerto di musica erudita con l'Orchestra Camerata Brasil, sotto la bacchetta del M\u00b0Joaquim Fran\u00e7a."}
{"id": "2404300", "revid": "188410", "url": "https://it.wikipedia.org/wiki?curid=2404300", "title": "Silvio Sergio Bonaccorsi Barbato", "text": ""}
{"id": "2404304", "revid": "24444301", "url": "https://it.wikipedia.org/wiki?curid=2404304", "title": "Houbaropsis", "text": ""}
{"id": "2404306", "revid": "124777284", "url": "https://it.wikipedia.org/wiki?curid=2404306", "title": "Otis", "text": ""}
{"id": "2404307", "revid": "116644753", "url": "https://it.wikipedia.org/wiki?curid=2404307", "title": "Pongo (cabarettista)", "text": "Biografia.\nDopo la laurea al Dams di Bologna inizia ad esibirsi in spettacoli di cabaret nella sua citt\u00e0, dalla cifra stilistica surreale, con largo spazio anche alla musica. Si esibisce in seguito al Derby, storico locale di cabaret e, sempre a Milano, lavora anche allo Zelig.\nOttiene anche un contratto discografico con la F1 Team, pubblicando due 45 giri.\nIn teatro ha ideato e realizzato gli spettacoli \"Que viva Mexico\", \"Albadarabia\", \"Suco De Agua\", \"Cercopithecus disperatamente\", scritto e interpretato con Angela Finocchiaro e \"La valle dei birichini\".\nIn televisione ha lavorato a \"Drive in\", \"Mezzogiorno italiano\" (condotto da Gianfranco Funari) e a \"Dove sono i Pirenei?\" (condotto da Francesco Bortolini e Rosanna Cancellieri), ricoprendo il ruolo di \"cantanotizie satirico\".\n\u00c8 autore del brano a pi\u00f9 voci \"Stende i panni\", canzone per bambini che, nel corso degli anni ha ottenuto popolarit\u00e0 nelle scuole, villaggi turistici, ecc.\nNel 2009 ha scritto e interpretato con Leonardo Facco lo spettacolo-conferenza \"Le tasse sono una cosa bellissima\".\nSi dedica anche all'attivit\u00e0 di insegnante nella sua scuola di recitazione \"L'\u00c9cole d'Ognop\"."}
{"id": "2404309", "revid": "486946", "url": "https://it.wikipedia.org/wiki?curid=2404309", "title": "Sypheotides", "text": ""}
{"id": "2404312", "revid": "24444317", "url": "https://it.wikipedia.org/wiki?curid=2404312", "title": "Tetrax", "text": ""}
{"id": "2404314", "revid": "124123", "url": "https://it.wikipedia.org/wiki?curid=2404314", "title": "James Marsh (chimico)", "text": "Biografia.\nLaureatosi in medicina, dopo aver esercitato la professione medica a Dublino, ottenne un impiego presso l'arsenale di Woolwich, occupandosi soprattutto di chimica analitica. Allievo di Michael Faraday divenne noto per diverse ricerche di chimica analitica e particolarmente per avere ideato nel 1836 un metodo di identificazione e dosaggio dell'arsenico."}
{"id": "2404318", "revid": "31886", "url": "https://it.wikipedia.org/wiki?curid=2404318", "title": "Aerospike", "text": "Il motore aerospike \u00e8 un tipo di motore a razzo che mantiene la sua efficienza aerodinamica entro un'ampia gamma di altitudine grazie all'uso di un ugello aerospike, che \u00e8 in grado di compensare gli effetti della quota. Un velivolo equipaggiato con questo motore usa il 25%-30% di carburante in meno a bassa quota, dove la maggior parte delle missioni hanno bisogno della massima spinta. I motori aerospike sono stati studiati per molti anni e sono la scelta principale per molti progetti di velivoli SSTO (single-stage-to-orbit); sono stati la principale alternativa per il motore principale dello Space Shuttle. Attualmente per\u00f2 nessun motore aerospike \u00e8 in uso o viene prodotto commercialmente. I migliori motori aerospike sono ancora soltanto in fase di test.\nLa terminologia tecnica in questo campo \u00e8 ancora confusa: il termine aerospike venne usato originariamente per designare un ugello a tronco di cono in cui veniva iniettata una \"spina di aria\" per supplire alla mancanza della sommit\u00e0 del cono.\nProgetti convenzionali.\nIl concetto base di ogni tradizionale ugello di razzo a campana \u00e8 di espandere con efficacia i gas combusti accelerandoli in un'unica direzione. La massa dei gas combusti dopo la combustione ha una quantit\u00e0 di moto sostanzialmente casuale: se si espandesse senza guida, solo una piccola parte contribuirebbe alla spinta del razzo. L'ugello a campana confina lateralmente i gas, permettendone l'espansione fino ad una pressione pari a quella esterna (condizioni di progetto).\nIl problema di questo approccio \u00e8 che funziona bene soltanto per una determinata pressione atmosferica esterna: se la pressione dell'aria all'uscita dell'ugello \u00e8 minore di quella di progetto, l'efficienza diminuisce a causa delle componenti radiali del getto all'uscita, se la pressione esterna \u00e8 maggiore si sviluppano turbolenze nel flusso dei gas esausti e vibrazioni meccaniche dell'ugello stesso. Un veicolo a razzo che parte da terra vede diminuire l'efficienza dei propri razzi del 30% man mano che sale in quota.\nPrincipi.\nUn normale motore a razzo usa un ugello a campana per guidare l'espansione dei gas combusti, aumentando la spinta utile e quindi l'accelerazione che pu\u00f2 imprimere al veicolo. Il progetto ideale dell'ugello \u00e8 diverso a seconda della pressione esterna in cui deve operare: a basse pressioni (in alta atmosfera) \u00e8 necessaria una campana piuttosto grande, mentre a pressioni pi\u00f9 alte, come al suolo, basta una campana molto pi\u00f9 piccola. La perdita di efficienza derivante da un ugello errato pu\u00f2 essere significativa: per esempio, il motore principale dello Space Shuttle ha una velocit\u00e0 dei gas allo scarico di 4.400 metri al secondo nello spazio, ma solo di 3.500 al livello del mare. L'ugello a campana di un motore a razzo viene progettato in funzione della pressione atmosferica media in cui il motore operer\u00e0, ed \u00e8 una scelta molto importante nel progetto di ogni motore.\nL'aerospike tenta di eliminare questo problema alla radice. Invece di far uscire i gas combusti da un piccolo foro in cima a una campana, questi vengono fatti scivolare lungo la superficie esterna di un cuneo rastremato, lo \"spike\", che ha la stessa curvatura della superficie interna di un ugello a campana tradizionale: i gas vengono compressi fra la superficie dello spike e la stessa pressione atmosferica esterna, da cui il nome di \"aero-spike\".\nLa parte finale tronca dello spike viene riempita a bassa quota dalla turbolenza di scarico dei gas (e in alcuni modelli dallo scarico delle turbopompe dei motori) che portano la pressione in quella zona quasi al livello di quella esterna; quindi non agisce da freno aerodinamico, come sarebbe se vi si formasse un vuoto parziale, mentre alle altitudini maggiori il problema diventa rilevante.\nMan mano che il veicolo sale di quota la pressione dell'aria diminuisce, permettendo ai gas combusti di espandersi maggiormente, ma diminuisce anche la pressione in cima al motore, per cui l'effetto complessivo \u00e8 di lieve diminuzione. Invece la zona di ricircolo sotto la parte tronca dello spike mantiene una pressione di una consistente frazione di 1 bar, che non \u00e8 contrastata dal quasi-vuoto in cui si muove il veicolo e aumenta cos\u00ec la spinta complessiva del motore alle alte quote. In teoria l'aerospike \u00e8 leggermente meno efficiente di un ugello a campana progettato per una data quota, ma si dimostra pi\u00f9 efficiente ad ogni altra altitudine. I progetti tipici di aerospike vantano una efficienza costantemente superiore al 90% a tutte le quote.\nGli svantaggi degli aerospike sono l'aumento di peso del motore, sia per lo spike che per il sistema di raffreddamento che impedisce alla superficie a contatto con il flusso gassoso di fondere. Inoltre il raffreddamento della superficie sottrae calore (e quindi velocit\u00e0) ai gas, diminuendo la spinta. Inoltre i motori ad aerospike si comportano meno bene nell'intervallo di velocit\u00e0 da Mach 1 a Mach 3, in cui il flusso aerodinamico tende a staccarsi dal veicolo, riducendo l'efficienza.\nVarianti.\nEsistono molte varianti del progetto originale, che perlopi\u00f9 consistono in spike di forma diversa. Nell'aerospike toroidale lo spike ha una forma a scodella, mentre i gas di scarico escono da un anello intorno al bordo esterno. In teoria questo progetto richiederebbe uno spike infinitamente lungo, ma si pu\u00f2 ottenere una efficienza accettabile pompando gas dal centro di uno spike pi\u00f9 corto, troncato.\nIl normale aerospike lineare, in cui lo spike \u00e8 un cuneo rastremato in cui i gas escono dalla sua parte spessa e fluiscono lungo le superfici curve laterali, ha il vantaggio di poter essere impiegato in batteria: \u00e8 possibile creare un grosso motore aerospike montando in fila molti piccoli aerospike lineari. In questo modo si pu\u00f2 controllare l'imbardata del velivolo variando individualmente la potenza dei singoli motori componenti.\nPrestazioni.\nLa Rocketdyne negli anni sessanta condusse una lunga serie di test su vari modelli. I successivi progetti vennero basati sull'affidabile e collaudata meccanica del loro motore J-2 e produssero la stessa spinta del motore convenzionale su cui erano basati: 890 kN per il J-2T-200K e 1,1 MN per il j-2T-250K (la T fa riferimento alla camera di combustione, che era toroidale). Trent'anni dopo, il lavoro della Rocketdyne venne rispolverato dalla NASA per usarlo nel programma X-33. In questa versione venne usata la meccanica del J-2S, leggermente migliorata, dando vita al prototipo XRS-2200. Dopo molti test e ulteriori sviluppi, il programma X-33 venne cancellato a causa dei continui guasti del serbatoio in composito.\nFurono costruiti tre motori XRS-2200 durante il programma X-33, tutti testati nello Stennis Space Center della NASA. I test sui singoli motori furono dei successi, ma il programma venne abortito prima che fosse pronto il prototipo a due motori. L'XRS-2200 produce 910\u00a0kN di spinta con un Isp di 339 secondi al livello del mare, e 1,184 MN con un Isp di 436,5 secondi nel vuoto.\nIl motore RS-2200, pi\u00f9 grande, deriva sempre dal XRS-2200 e avrebbe dovuto equipaggiare il veicolo SSTO VentureStar. Nell'ultimo progetto, sette motori RS-2200 avrebbero dovuto sviluppare 2,4 MN ciascuno e permettere alla VentureStar di entrare in orbita terrestre bassa. Lo sviluppo del RS-2200 fu ufficialmente fermato all'inizio del 2001, quando il programma X-33 non ricevette i fondi Space Launch Initiative: la Lockheed Martin decise di non continuare lo sviluppo del VentureStar senza il supporto finanziario della NASA.\nSebbene la cancellazione dell'X-33 sia stato un colpo per la tecnologia degli aerospike, non ne ha fermato lo sviluppo. Una pietra miliare \u00e8 stata raggiunta nel 2003, quando una squadra di ricerca congiunta accademica e industriale della California State University, Long Beach (CSULB) e la Garvey Spacecraft Corporation ha completato con successo il volo di collaudo di un motore aerospike a propellente liquido, il 20 settembre nel deserto del Mojave. Gli studenti della CSULB avevano costruito il loro razzo P-2 (Prospector 2) con un motore aerospike LOX/etanolo da 4,4\u00a0kN. Il lavoro su questo motore continua tuttora: Prospector 10, una versione a 10 camere di combustione, \u00e8 stata testata con successo il 25 giugno 2008.\nUlteriori progressi furono conseguiti nel marzo 2004 quando due test furono completati con successo al centro ricerche NASA Dryden Flight utilizzando razzi di scala ridotta prodotti dalla Blacksky Corporation, con sede a Carlsbad. I due razzi erano alimentati con combustibile solido e dotati di ugelli aerospike toroidali non tronchi al termine. I razzi hanno raggiunto una quota pari a 26000 piedi e velocit\u00e0 di circa Mach 1.5.\nLo sviluppo di motori aerospike di piccola scala utilizzando un razzo ibrido \u00e8 stato portato avanti dai membri della Reaction Research Society. Un nuovo gruppo di ricerca e sviluppo chiamato StoffelCorp Aerospace(Sasquatch Aerospace Research &amp; development) ha recentemente sviluppato e condotto test statici con successo di un razzo ibrido dotato di ugello aerospike nel luglio 2006. Ulteriori test statici e di volo di motori a razzo ibrido con aerospike sono in corso dal 2008."}
{"id": "2404321", "revid": "1543377", "url": "https://it.wikipedia.org/wiki?curid=2404321", "title": "Cultura della ceramica decorata a punzone", "text": "La cosiddetta cultura della ceramica decorata a punzone (in tedesco Stichbandkeramik, abbreviato STbK o STK), o danubiana Ib di Vere Gordon Childe, o ancora, cultura del medio Danubio \u00e8 la cultura che succedette a quella della ceramica lineare, un orizzonte archeologico maggiore del neolitico europeo nell'Europa centrale ed orientale, fiorente tra la met\u00e0 del VI millennio a.C. e la met\u00e0 del millennio successivo. La ceramica decorata a punzone vi si sovrappone nel periodo tra il 4600 e il 4400 a.C. ca. Questo tipo di ceramica si rinviene nella Germania orientale, in Austria, in Polonia e nella Repubblica Ceca.\nDescrizione.\nLa ceramica decorata a punzone e la ceramica a note musicali (\"Notenkopfkeramik\") sono uno sviluppo della ceramica lineare. Nella ceramica a note musicali le decorazioni risultano incise in bande a zig-zag intorno al vaso, con \"forature\" (\"punctures\") laddove vengono a congiungersi i segmenti lineari. La ceramica decorata a punzone abbandona l'incisione a favore delle bande a piccole forature, o con motivi a zig-zag, con una banda verticale che divide ogni angolo. L'effetto \u00e8 una modello di banda con \"forme ad A\" contigue.\nMentre la ceramica a note musicali si diffuse ad est sul Bug Occidentale, la ceramica decorata a punzone lo fece verso la Vistola e l'Elba. L'espansione di questo stile deve essere fondamentalmente avvenuta per mezzo della trasmissione di oggetti.\nLe abitazioni delle genti della ceramica decorata a punzone mostrano una caratteristica modificata, che divenne pi\u00f9 evidente nelle culture successive: il lato posteriore della casa lunga divenne pi\u00f9 corto di quello anteriore, ottenendo cos\u00ec una pianta a forma trapezoidale. La ragione di questa modifica \u00e8 ignota. Inoltre, la popolazione svilupp\u00f2 una preferenza per la cremazione piuttosto che per l'inumazione, mentre la precedente cultura della ceramica lineare arcaica aveva adoperato entrambi i metodi.\nNella mappa si pu\u00f2 osservare che la cultura della ceramica lineare fu rimpiazzata nella maggior parte della sua area di diffusione, dalle culture di Lengyel e di R\u00f6ssen, ma che centri con ceramica decorata a punzone sopravvivevano lungo la Vistola.\nCircolo di Gosek.\nUna struttura insolita associata con la ceramica decorata a punzone \u00e8 stata trovata a Gosek, a sud di Berlino: un ampio anello doppio concentrico di buchi per pali, interrotto da \"cancelli\" e circondato da fossato. La collocazione dei \"cancelli\" e qualcuno dei pali hanno portato alcuni studiosi ad ipotizzare un osservatorio simile a Stonehenge, ma realizzato in legno invece che in pietra, con i pali che segnavano le posizioni di corpi celesti. Gli investigatori hanno coniato la definizione di \"tempio del sole\". Simili strutture sono note in Bavaria (Unternberg) e nella Repubblica Ceca."}
{"id": "2404328", "revid": "3831", "url": "https://it.wikipedia.org/wiki?curid=2404328", "title": "Stichbandkeramik", "text": ""}
{"id": "2404329", "revid": "3831", "url": "https://it.wikipedia.org/wiki?curid=2404329", "title": "STbK", "text": ""}
{"id": "2404331", "revid": "1543377", "url": "https://it.wikipedia.org/wiki?curid=2404331", "title": "Giacinto Pullino (sommergibile)", "text": "Il Giacinto Pullino \u00e8 stato un sommergibile della Regia Marina.\nStoria.\nIn servizio nel dicembre 1913, pass\u00f2 i primi mesi a La Spezia impegnato (al comando del tenente di vascello Alberto Bonini) nell'addestramento dell'equipaggio.\nFu poi dislocato a Taranto, inquadrato nella III Squadriglia Sommergibili.\nPoco prima dell'ingresso dell'Italia nel primo conflitto mondiale fu trasferito a Venezia, in seno alla II Squadriglia (lo comandava ad inizio guerra il tenente di vascello Bottini), ed oper\u00f2 nell'Alto Adriatico al largo dei porti austroungarici.\nNel corso del 1915 svolse in tutto quindici missioni offensive, prive di risultati.\nDal gennaio al giugno 1916 effettu\u00f2 16 missioni, ancora infruttuose, al comando dapprima di Carlo De Donato e poi del tenente di vascello Ubaldo Degli Uberti.\nAlla mezzanotte tra il 3 ed il 4 luglio 1916 il \"Pullino\" lasci\u00f2 Venezia al comando del tenente di vascello Degli Uberti, con il compito di attaccare le rotte nemiche passanti nel golfo del Quarnaro; faceva parte dell'equipaggio, in qualit\u00e0 di pilota, anche il tenente di vascello Nazario Sauro, istriano, noto irredentista, al suo primo imbarco su questa unit\u00e0, ma che era stato pilota di molte altre navi e sommergibili italiani in guerra. \nVerso le otto del mattino del 4, giunto a qualche miglio dal porto di Fiume, cerc\u00f2 di attaccare un mercantile avvistato a circa 2000 metri, ma la nave, pi\u00f9 veloce, riusc\u00ec ad allontanarsi. \nPi\u00f9 tardi cerc\u00f2 di silurare un secondo piroscafo, il \"Nasazio\" da circa 300 tsl: l'unit\u00e0 manovr\u00f2 per evitare i siluri; uno pass\u00f2 sotto la sua carena, ma, per lo scarso pescaggio della piccola nave, non esplose. \nGiunto infine a qualche centinaio di metri dall'ingresso del porto di Fiume, il sommergibile silur\u00f2 il piroscafo \"San Mauro\": un siluro centr\u00f2 e distrusse l'elica della nave (il danno risult\u00f2 irreparabile), immobilizzandola, ma questa apr\u00ec il fuoco, obbligando il \"Pullino\" ad allontanarsi. \nSulle tracce del sommergibile, ormai individuato, furono messe 6 torpediniere e 3 idrovolanti. Il \"Pullino\" s'immerse e si allontan\u00f2, evitando anche di stretta misura di essere avvistato da una delle navi austroungariche, che gli transit\u00f2 a brevissima distanza. Dopo aver trascorso diciotto ore in immersione, il sommergibile, giunto ormai in prossimit\u00e0 delle coste italiane, pot\u00e9 emergere fra navi italiane e rientrare alla base (era il 6 luglio).\nL'incagliamento.\nIl 29 luglio 1916 il \"Pullino\" salp\u00f2 per la sua trentaduesima (ed ultima) missione: avrebbe dovuto ancora attaccare le navi austroungariche ormeggiate a Fiume. Imbocc\u00f2 il canale tra Unie e lo scoglio di Galiola (passaggio sicuro dagli attacchi nemici), ma con notevoli pericoli: le correnti rendevano difficoltosa la navigazione, complicata ulteriormente dalle nebbia al tramonto del 30, obbligando ad aggiungere una vedetta a prua. Alle 00.25 del 31 luglio fu avvistata da bordo una sagoma bianca sulla dritta; mentre il sommergibile, fermati i motori, ma mentre manovrava per accostare sulla sinistra, spostato improvvisamente dalla corrente and\u00f2 ad incagliarsi su degli scogli, sbandando fortemente sul lato sinistro.\nNel corso della notte l'equipaggio cerc\u00f2 di disincagliare il sommergibile, ma inutilmente; all'alba, perse ormai le speranze di salvare l'unit\u00e0, ed avvistate varie navi nemiche nelle vicinanze (una barca a vela accanto allo scoglio, ed una seconda nave che dirigeva per Unie) si decise di distruggere la bandiera ed i documenti. L'equipaggio abbandon\u00f2 il sommergibile (dopo aver aperto falle a bordo per cercare di allagarlo) e sal\u00ec sullo scoglio; uno dei marinai, raggiunta la riva a nuoto, s'impadron\u00ec di un canotto, con il quale il comandante in seconda ed altri uomini raggiunsero una spiaggia ove catturarono una barca a vela (trovata in secco sulla spiaggia ed appartenente al guardiano del vicino faro) con la quale avrebbero tentato di rimpatriare; intanto il comandante cercava, senza risultato, di danneggiare il sommergibile per non farlo cadere intatto in mano nemica. Nazario Sauro, conscio del fatto che, essendo formalmente cittadino dell'Impero austro-ungarico, se catturato sarebbe stato giustiziato come traditore, part\u00ec solo alle 5.15 diretto verso sud, su di un canottino a remi, con poche provviste ed un'arma, nel tentativo di raggiungere le coste italiane.\nLa barca a vela con l'equipaggio del \"Pullino\", alle 7.30, fu intercettata da due unit\u00e0 austroungariche, una proveniente da Capo Promontore e l'altra, una torpediniera, da sudest: quest'ultima, intimato il fermo all'imbarcazione con un colpo di cannone, ne prese prigioniero l'equipaggio. Anche il canottino di Nazario Sauro fu fermato da unit\u00e0 avversarie: processato per tradimento, l'ufficiale fu condannato a morte ed impiccato il 10 agosto 1916. Alla sua memoria fu conferita la Medaglia d'oro al valor militare.\nNella serata del 1\u00ba agosto il sommergibile fu disincagliato da due pontoni e preso a rimorchio; i pontoni diressero, con la scorta del cacciatorpediniere \"Magnet\" e della torpediniera \"TB 4\", verso Pola, ma i cavi si spezzarono ed il \"Pullino\" s'inabiss\u00f2 all'altezza di Capo Promontore. \nA fine agosto due pontoni austroungarici furono inviati, con la scorta delle torpediniere costiere \"4 T\", \"6 T\" e \"50 T\" e delle torpediniere d'altura \"Trabant\" ed \"Hercules\", ed il supporto di bettoline ed imbarcazioni di palombari, a recuperare il relitto; queste unit\u00e0 furono attaccate dal sommergibile italiano \"Argo\", che cerc\u00f2 infruttuosamente di silurare i pontoni e dovette alla fine allontanarsi dopo un combattimento con la \"50 T\"&lt;ref name=\"http://www.xmasgrupsom.com/Sommergibili/Pullino.pdf\"&gt;&lt;/ref&gt;. Le autorit\u00e0 austroungariche decisero comunque di rinunciare al recupero, giudicato troppo rischioso.\nTra il 19 ed il 20 settembre 1929 il relitto del sommergibile (che giaceva a 56 metri di profondit\u00e0, ad 1,5 miglia da Galiola) fu sollevato sino a 20 metri di profondit\u00e0 con l'impiego dei rimorchiatori \"Parenzo\" e \"Marittimo\", del rimorchiatore-dragamine \"RD 4\" e di palombari. Rimorchiato con molte cerimonie, ed alla presenza di varie autorit\u00e0, sin nel porto di Pola, vi affond\u00f2 su un fondale di trenta metri per la rottura di un cavo.\nIl 21 febbraio 1931 il \"Pullino\" fu riportato a galla ed immesso in bacino di carenaggio. Il 4 marzo si inizi\u00f2 ad ispezionare gli interni e a ripulirli; il 6 si verific\u00f2 un'esplosione (causata dai vapori di nafta rimasti in un compartimento), che ustion\u00f2 quattro uomini ed obblig\u00f2 ad allagare il sommergibile, che fu poi riprosciugato l'11 marzo. \nIl relitto, reso di nuovo in grado di galleggiare, fu ormeggiato ad una boa e vi rimase sino al 3 ottobre 1931, quando, dopo varie discussioni, fu alato ed ebbero inizio i lavori di demolizione.\nLa torretta fu esposta come monumento a Capodistria, citt\u00e0 natale di Nazario Sauro, ma, in seguito all'occupazione jugoslava di quei territori (1945) il basamento del monumento fu smantellato il 7 settembre 1952 e la torretta fu portata in fonderia."}
{"id": "2404335", "revid": "1305772", "url": "https://it.wikipedia.org/wiki?curid=2404335", "title": "Piazza del Ges\u00f9", "text": " \nQuesto nome pu\u00f2 riferirsi a:"}
{"id": "2404341", "revid": "110833024", "url": "https://it.wikipedia.org/wiki?curid=2404341", "title": "Cultura di Lengyel", "text": "La cultura di Lengyel, 5000\u20134000 a.C. ca., fu una cultura archeologica localizzata nell'area dell'attuale Moravia meridionale, Slovacchia occidentale, Ungheria occidentale, parti della Polonia meridionale, e in sezioni adiacenti di Austria, Slovenia e Croazia.\nSuccesse alla cultura della ceramica lineare, e nella sua estensione a nord, si sovrappose alla piuttosto tarda ma approssimativamente contemporanea cultura cosiddetta del bicchiere imbutiforme.\nVenivano praticati l'agricoltura e l'allevamento (principalmente bestiame, ma anche maiali, e in misura minore, ovini-caprini), sebbene siano stati recuperati un grande numero di resti di fauna selvatica. Gli insediamenti, a volte aperti e a volte circondati da un fossato difensivo, erano costituiti di piccole case come pure case lunghe trapezoidali.\nL'inumazione avveniva in cimiteri separati, nella posizione flessa, apparentemente senza nessuna preferenza rispetto al lato in cui il deceduto fosse stato disteso.\nInterpretazione.\nEssa venne associata alla cultura antica europea da Marija Gimbutas, sebbene potesse essere stata sottoposta alla \"kurganizzazione\" da parte dei proto-indoeuropei venendo ad integrarsi nella successiva cultura delle anfore globulari.\nGenetico.\nAllevatori e agricoltori del Vicino Oriente che colonizzarono l'Europa neolitica sembravano appartenere principalmente all'aplogruppo G2a, di cui circa il 60% dei campioni neolitici europei testati fino al ventunesimo secolo, con una minoranza composta da vari aplogruppi come E1b1b, H2, J2a1, R1b-V88 e T1a, in particolare intorno al bacino del Mediterraneo. Test preistorici sul DNA hanno confermato il G2a presente in tutti i siti neolitici in Europa testati, compresi numerosi campioni di ceramica ceramica, Star\u010devo e nastro ceramica."}
{"id": "2404346", "revid": "4175", "url": "https://it.wikipedia.org/wiki?curid=2404346", "title": "Stadio Loftus Versfeld", "text": "Lo stadio Loftus Versfeld (; ) \u00e8 un impianto sportivo sudafricano polivalente, ma principalmente dedito al rugby, di Pretoria.\nInaugurato nel 1906 come Eastern Sports Ground, nel 1923 vide l'installazione di spalti in cemento capaci di contenere persone.\nNel 1932 assunse il nome attuale.\nDivenuto il terreno interno del Northern Transvaal Rugby Union, affront\u00f2 progressive ristrutturazioni e ampliamenti e nel 1995 fu una delle sedi che ospit\u00f2 incontri della Coppa del Mondo di rugby; in ambito calcistico fu anche una delle strutture in cui si disputarono la Confederations Cup 2009 e il mondiale 2010.\nDal 1997 \u00e8 il terreno interno della \"franchise\" professionistica di rugby dei ; ospita anche alcuni incontri a stagione del club calcistico del Mamelodi Sundowns.\nStoria.\nLe prime installazioni del futuro stadio videro la luce nel 1906, anno in cui sul terreno intorno cui sorge il moderno impianto si disput\u00f2 il primo incontro di rugby; fino al 1923 il campo da gioco non aveva tribune, poi ne fu costruita una in cemento da posti.\nIn occasione del \"tour\" degli \"All Blacks\", che a Pretoria nel 1928 giocarono e vinsero un incontro con una selezione di club cittadini, l'unione provinciale del Transvaal realizz\u00f2 un incasso sufficiente a costruire spogliatoi e bagni nella struttura.\nL'impianto era noto all'epoca come Eastern Sports Ground e non assunse il nome attuale che nel 1932 dopo la morte di Owen Robert Loftus Versfeld, figura preminente dello sport cittadino di quello scorcio di secolo.\nNel 1938 nacque la federazione rugbistica del Northern Transvaal (oggi ), espressione del territorio oggi facente parte del Limpopo e del Gauteng settentrionale, e il Loftus Versfeld divenne il campo d'elezione della squadra provinciale.\nBench\u00e9 considerato tra gli stadi pi\u00f9 iconici del rugby, ciononostante gli \"Springbok\" non vi disputarono alcun \"test match\" prima del 1955, anno del \"tour\" dei British Lions in Sudafrica.\nDa allora sono stati 38 gli incontri della nazionale ivi disputati, con 29 vittorie e 9 sconfitte.\nDopo la fine dell'apartheid in Sudafrica e l'assegnazione al Paese della , il Loftus Versfeld fu tra le sedi destinate a ospitare incontri del torneo: ivi si svolsero tre incontri della fase a gironi, un quarto di finale (tra e ) e finale per il terzo posto che la vinse 19-9 sull'.\nCon la professionalizzazione del rugby a 15 nel 1995 e l'istituzione di un campionato professionistico tra Sudafrica, Nuova Zelanda e Australia l'anno successivo, nel 1998 la provincia del Northern Transvaal cambi\u00f2 nome in Blue Bulls Rugby Union e istitu\u00ec la \"franchise\" dei , dei quali Lotus Versfeld fu lo stadio di casa.\nCon il XXI secolo lo stadio ospit\u00f2 anche manifestazioni calcistiche: al Sudafrica fu assegnata l'organizzazione del campionato mondiale 2010 e, congiuntamente, anche quella della Confederations Cup 2009 che era solita precedere di un anno il mondiale nella sua stessa sede; in tale ultima competizione ospit\u00f2 un incontro della fase a gironi tra e , terminato 3-0 per i sudamericani; al campionato mondiale, altres\u00ec, ospit\u00f2 cinque incontri della fase a gironi e l'ottavo di finale vinto ai rigori dal sul .\nAncora in ambito calcistico lo stadio ospit\u00f2 per un periodo gli incontri del SuperSport Utd.; pi\u00f9 assiduo invece il Mamelodi Sundowns, che disputa circa 10 incontri a stagione al Lotus Versfeld.\nStatisticamente rilevante, altres\u00ec, la circostanza che lo stadio fu il teatro della prima vittoria del di calcio contro un'avversaria europea, nella fattispecie la , che ivi perse 0-1 nel 1999 un'amichevole valida per l'edizione di quell'anno del Nelson Mandela Challenge.\nAltri eventi.\nTra il 1956 e il 1959 il Loftus Versfeld ospit\u00f2 6 incontri \"First Class\" di cricket, tra cui due sfide di Currie Cup e una sfida tra le selezione australiana e una selezione sperimentale sudafricana chiamata South Africa XI.\nNel 1979 ivi si tenne, davanti a circa spettatori, la sfida per il titolo dei pesi massimi di pugilato, lasciato vacante dal ritiro di Muhammad Ali, tra il locale Gerrie Coetzee e lo statunitense John Tate, che vinse il titolo ai punti; l'incontro fu sportivamente e politicamente rilevante perch\u00e9 si trattava della prima volta in cui un atleta di colore (Tate) era ammesso a sfidare un bianco in Sudafrica in piena era \"apartheid\"; in effetti secondo le leggi dell'epoca non sarebbe stato possibile, ma fu approvata un'eccezione dal momento che i boicottaggi sportivi di cui il Paese era fatto oggetto avevano ridotto al minimo le possibilit\u00e0 di competere per un titolo di alto livello quale un campionato mondiale.\nNumerosi sono stati, altres\u00ec, gli eventi musicali dopo la fine dell\"'apartheid\": per citare quelli di maggior successo, la tappa del \"tour\" di Robbie Williams \"Close Encounters\" () con spettatori e la doppia serata (16 e ) di C\u00e9line Dion in occasione del suo \"Taking Chances Tour\", prima volta in Sudafrica dell'artista canadese, che registr\u00f2 in totale spettatori.\nInoltre, nel maggio 2019, lo stadio fu utilizzato per la prima volta come sede per l'insediamento ufficiale di un presidente: dopo la vittoria delle elezioni di quell'anno, Cyril Ramaphosa decise di tenere, in luogo degli Union Buildings, al Lotus Versfeld la cerimonia pubblica di insediamento nel suo primo mandato da capo dello Stato eletto.\nTra il 1998 e il 2003 lo stadio fu chiamato Minolta Loftus Stadium a seguito di accordo commerciale con la compagnia giapponese d'elettronica Minolta; successivamente, per circa due anni e mezzo, fu sponsorizzato dalla compagnia britannica di servizi di sicurezza Securicor, a seguito di cui cambi\u00f2 nome commerciale in Securicor Loftus Stadium.\nQuando nel 2005 subentr\u00f2 l'azienda di telecomunicazioni Vodacom come sponsor dello stadio, questa decise di non dare il proprio nome alla struttura che riprese il nome ufficiale di Loftus Versfeld."}
{"id": "2404347", "revid": "765341", "url": "https://it.wikipedia.org/wiki?curid=2404347", "title": "Cultura delle anfore globulari", "text": "La cultura delle anfore globulari - in tedesco Kugelamphoren, in inglese \"Globular Amphora culture\" (GAC) (3400-2800 a.C. circa), \u00e8 una cultura archeologica che viene inclusa nell'area centro-orientale occupata in seguito dalla cultura della ceramica cordata. A sud e ad est, confinava con la cultura di Baden. A nord-est si trovava la cultura di Narva. \nOccupava gran parte del territorio della pi\u00f9 antica cultura del bicchiere imbutiforme. Il nome fu coniato da Gustaf Kossinna per via delle caratteristiche ceramiche: vasi a forma globulare con due o quattro manici. \nEstensione.\nLa cultura delle anfore globulari viene localizzata nell'area delimitata dal bacino idrografico dell'Elba (dove esistono i reperti della cultura di Havelland), ad ovest e da quello della Vistola ad est, estendendosi verso sud fino al corso medio del Dniester e verso est fino al Dnieper. Ad occidente dell'Elba, alcune anfore globulari sono state trovate in tombe megalitiche. Reperti della GAC nelle zone della steppa vengono normalmente attribuiti ad una tarda espansione tra il 2950-2350 a.C. ca. da un centro in Wolhynia e Podolia.\nEconomia.\nL'economia era basata sull'allevamento di una variet\u00e0 di specie, i maiali in particolare nella fase pi\u00f9 arcaica, diversamente dalla precedente cultura dei vasi ad imbuto, che preferiva i bovini. Gli insediamenti erano sparsi, e normalmente contengono piccoli gruppi di fosse. Nessuna soddisfacente pianta di casa \u00e8 stata ancora portata alla luce dagli scavi. \u00c8 stato suggerito che alcuni di questi insediamenti fossero stagionali, oppure temporanei.\nSepolture.\nLa GAC \u00e8 principalmente nota per le sue sepolture. L'inumazione avveniva in una fossa o cista. Sulla tomba venivano lasciate una variet\u00e0 di offerte sacrificali, incluse parti di animali (come la mascella del maiale) o anche interi animali, come i buoi. I doni funerari comprendono le tipiche anfore globulari e le asce da battaglia in pietra. Ci sono anche sepolture di bestiame, spesso in coppia, accompagnati da offerte funerarie. Nelle tombe megalitiche sono state scoperte anche sepolture secondarie.\nInterpretazione.\nL'inclusione di animali nelle sepolture viene vista, da Gimbutas, come un elemento culturale intrusivo. Anche la pratica della sati (vedova indiana immolata sul rogo del marito), ipotizzata da Gimbutas viene vista come un elemento culturale fortemente intrusivo. I sostenitori di Marija Gimbutas e la sua ipotesi sul kurgan puntano a queste distintive pratiche di sepoltura, affermando che ci\u00f2 viene a rappresentare la seconda ondata migratoria degli indoeuropei. In questo contesto rappresenterebbe un antico \"continuum\" germanico-baltico-slavo."}
{"id": "2404355", "revid": "1318658", "url": "https://it.wikipedia.org/wiki?curid=2404355", "title": "Bark Seghiri", "text": "Carriera.\nClub.\nHa giocato nelle giovanili di RC Paris e Paris Saint-Germain Football Club.\nDa professionista ha vestito la maglia dell'Istres dal 2000 al 2003, disputando 33 gare con 2 gol nella prima stagione in terza serie e 52 partite con una rete nei successivi due campionati di seconda divisione.\nDisputa la stagione seguente in terza serie nelle file del ES Wasquehal, collezionando 30 presenze condite da 3 gol.\nNel 2004 si trasferisce in Grecia, militando per due stagioni nell'Iraklis FC.\nSeguono tre campionati nel campionato di Cipro con la maglia dell'APOEL FC.\nNell'estate del 2009 ritorna in Grecia, trasferendosi al Panserraikos.\nNazionale.\nHa rappresentato la Nazionale francese Under-18."}
{"id": "2404358", "revid": "161374", "url": "https://it.wikipedia.org/wiki?curid=2404358", "title": "X Flottiglia MAS (RSI)", "text": ""}
{"id": "2404366", "revid": "352448", "url": "https://it.wikipedia.org/wiki?curid=2404366", "title": "Kugelamphoren", "text": ""}
{"id": "2404376", "revid": "44299623", "url": "https://it.wikipedia.org/wiki?curid=2404376", "title": "Episodi di Danny Phantom", "text": ""}
{"id": "2404384", "revid": "125766301", "url": "https://it.wikipedia.org/wiki?curid=2404384", "title": "Storm Hawks", "text": "Storm Hawks \u00e8 una serie animata creata da Asaph Fipke nel 2007 e prodotta da Nerd Corps Entertainment in collaborazione con YTV e Cartoon Network. Viene trasmessa negli Stati Uniti su cartoon Network dal 25 maggio 2007 e in Canada su YTV dall'8 settembre dello stesso anno."}
{"id": "2404395", "revid": "767487", "url": "https://it.wikipedia.org/wiki?curid=2404395", "title": "Big City (album)", "text": "Big City \u00e8 il terzo album del gruppo hard rock Elektradrive uscito nel 1993. per la Dracma Records."}
{"id": "2404397", "revid": "1305772", "url": "https://it.wikipedia.org/wiki?curid=2404397", "title": "Anoiapithecus brevirostris", "text": "L'Anoiapithecus brevirostris \u00e8 una specie di primate estinto del Miocene, vissuto circa 12 milioni di anni fa e ritenuto collegabile al \"Dryopithecus\".\nEtimologia.\nIl nome dell'Anoiapithecus brevirostris deriva dalla regione del fiume Anoia in Catalogna, nella Spagna, dove il fossile fu rinvenuto. Il nome della specie, \"brevirostrus\" (\"dal rostro breve\"), indica che il volto di questo primate \u00e8 caratterizzato da un prognatismo molto ridotto, come nel genere \"Homo\".\nDato che si trattava di un esemplare maschio, gli fu dato il soprannome in catalano di Lluc (\"che illumina\") in quanto il ritrovamento contribuiva a gettare nuova luce sull'evoluzione dell'uomo.\nRitrovamenti.\nI fossili furono ritrovati da Savador Moy\u00e0-Sol\u00e0 nei depositi presso il fiume Anoia in Spagna,\ne l'olotipo, soprannominato Lluc, consisteva nei resti parziali delle ossa della faccia e della mandibola.\nCaratteristiche.\nGli scopritori descrivono l\"'Anoiapithecus brevirostris\" come un ominoide appartenente alla trib\u00f9 del \"Dryopithecus\". Ha tratti fenotipici pi\u00f9 moderni del \"Kenyapithecus\", che \u00e8 di due milioni di anni pi\u00f9 giovane, e ritenuto essere un taxon collaterale prima che i due gruppi si separassero. Questo implicherebbe che questi ominidi si sono evoluti prima in Europa e di l\u00ec passati successivamente in Africa durante l'epoca in cui lo stretto di Gibilterra era percorribile.\nLe caratteristiche morfologiche di tipo evoluto che caratterizzano l\"'Anoiapithecus brevirostris\" includono una aspetto facciale unico tra gli ominoidi, un'apertura nasale larga alla base, ossa zigomatiche alte e un palato profondo."}
{"id": "2404398", "revid": "190505", "url": "https://it.wikipedia.org/wiki?curid=2404398", "title": "Anoiapithecus", "text": ""}
{"id": "2404400", "revid": "767487", "url": "https://it.wikipedia.org/wiki?curid=2404400", "title": "Due (Elektradrive)", "text": "Due \u00e8 il secondo album del gruppo hard rock Elektradrive uscito nel 1988 per la Dracma Records."}
{"id": "2404401", "revid": "247222", "url": "https://it.wikipedia.org/wiki?curid=2404401", "title": "Episodi di Storm Hawks", "text": "Questa voce contiene la lista degli episodi della serie televisiva animata Storm Hawks."}
{"id": "2404414", "revid": "124915502", "url": "https://it.wikipedia.org/wiki?curid=2404414", "title": "Trinity Church (New York)", "text": "Trinity Church (letteralmente \u201cchiesa della Trinit\u00e0\u201d) \u00e8 una chiesa di confessione episcopale situata all'incrocio tra Wall Street e Broadway nel distretto finanziario a sud Manhattan, a New York.\nLa storia della costruzione.\nNel 1696, il sindaco di New York, Benjamin Fletcher approva l'acquisizione di un terreno per la comunit\u00e0 Anglicana per la costruzione di una nuova chiesa. Il 6 maggio 1697 viene stipulato il contratto di concessione del terreno specificato tramite un piccolo canone annuo a favore della corona inglese di Guglielmo III d'Inghilterra.\nNella notte tra il 21 e il 22 settembre 1776, durante il grande incendio di New York, parte della Rivoluzione Americana, la chiesa venne quasi completamente distrutta ad eccezione della cappella di Saint Paul; nel 1790 venne riedificata e nel 1846 allargata nella sua pianta per le esigenze dei parrocchiani di Lower Manhattan. \nL'attuale Trinity Church \u00e8 stata riprogettata dall'architetto statunitense Richard Upjohn, che l'ha realizzata in Stile neogotico. La chiesa fa parte della National Historic Landmark, per la sua architettura, ma anche per il suo ruolo nella storia della citt\u00e0 di New York. Nella consacrazione della chiesa del primo maggio 1846 (il giorno dell'Ascensione del Signore), il suo campanile d'ispirazione neogotica, sormontata da una croce d'oro dominava la \"skyline\" di Manhattan. Il campanile della Trinity Church \u00e8 stato in passato un faro di benvenuto per le navi che arrivavano nel porto di New York. Pregevoli sono anche le porte bronzee realizzate dallo scultore Charles Henry Niehaus nel 1895.\nNonostante la costruzione di molti grattacieli intorno alla chiesa, la Trinity Church ha conservato gli importanti valori spirituali nel cuore di Manhattan, ed \u00e8 sempre un luogo di culto e di meditazione per il Cristianesimo americano.\nIl cimitero.\nMolte sono le personalit\u00e0 di spicco sepolte nel cimitero circostante la chiesa. Tra questi i Padri fondatori degli Stati Uniti, il primo Segretario al Tesoro della nuova nazione americana Alexander Hamilton e Robert Fulton, l'inventore del battello a vapore."}
{"id": "2404415", "revid": "1573940", "url": "https://it.wikipedia.org/wiki?curid=2404415", "title": "Chiesa di San Salvatore in Primicerio", "text": "La chiesa di San Salvatore in Primicerio era un luogo di culto cattolico di Roma, nel rione Ponte, nel vicolo omonimo, vicino a piazza Fiammetta. Venne demolita negli anni trenta del Novecento.\nStoria.\nUna lapide interna alla chiesa attestava che essa era stata consacrata, durante il pontificato di papa Pasquale II, dal vescovo di Ostia, Leone, nel 1113. Il nome \"primicerio\" deriva da una delle pi\u00f9 importanti cariche all'interno della chiesa romana, da cui la chiesa dipendeva: e le insegne del primicerio ornavano la facciata della chiesa stessa.\nNel corso del XV secolo la chiesa ottenne dall'abate di San Paolo fuori le Mura tutte le rendite della chiesa di Santo Stefano di Sutri, poich\u00e9 non aveva mezzi sufficienti per il sostentamento dei suoi presbiteri (\"\u201ccum ecclesie S. Salvatoris fructus ad victum et vestitum nullo modo sufficiant\u201d\": poich\u00e9 i frutti della chiesa di San Salvatore non sono sufficienti per il vitto ed i vestiti). Questo fatto \u00e8 significativo della perdita di autorit\u00e0 e di importanza del primicerio nella chiesa di Roma.\nPopolarmente la chiesa era conosciuta con altri nomi, per lo pi\u00f9 storpiature del nome originario: \"San Salvatore de Locereo\", \"San Salvatore in primoscero\", \"San Salvatorello\", \"San Salvatore alla Volpe\" (un vicolo \u201cdella volpe\u201d si trova nelle vicinanze di piazza Fiammetta).\nNel 1604 la chiesa fu concessa alla confraternita del Santissimo Sacramento, chiamata anche dei Santi Trifone e Camillo, che avevano abbandonato l'antica loro sede, la chiesa di San Trifone in Posterula, sita in via della Scrofa. Da quel momento la nostra chiesa fu conosciuta anche col nome di \"\u201cSan Trifone\u201d\". Caduta in rovina e depauperata, fu restaurata dal rettore della confraternita nel 1676.\nAll'interno la chiesa aveva tre altari, quello maggiore e due laterali.\nFu demolita negli anni trenta del Novecento."}
{"id": "2404421", "revid": "726373", "url": "https://it.wikipedia.org/wiki?curid=2404421", "title": "Chiave esagonale", "text": "Una chiave esagonale (anche brugola, chiave a brugola, chiave di Allen o ancora chiave maschio esagonale), conosciuta in gergo tecnico internazionale come imbus o inbus (dal tedesco \"Innensechskantschraube Bauer und Schaurte\" ovvero \"vite a esagono interno [della ditta] Bauer e Schaurte\"), \u00e8 un tipo di chiave meccanica caratterizzata da una sezione esagonale.\nL'apposizione di \"Allen\" deriva dal fatto che furono prodotte per la prima volta, in base ad un marchio registrato, dalla \"Allen Manufacturing Company\" nel 1910, mentre quella di \"brugola\" deriva da Egidio Brugola, fondatore delle Officine Egidio Brugola di Lissone che nel 1926 cominciarono a commercializzare tali utensili in Italia.\nStoria.\nLa vite con intaglio di testa esagonale fu brevettata il 7 giugno 1910 (Pat. U. S. 960244) dallo statunitense William G. Allen, proprietario della Allen Manufacturing Company in Hartford, Connecticut, e fece la prima apparizione mondiale nel 1911 presso la Standard Pressed Steel Company (SPS), allora di Filadelfia, USA. In seguito una sua versione fu brevettata indipendentemente dalla tedesca Bauer und Schaurte nel 1936 con il nome Inbus (Innensechskantschraube Bauer und Schaurte) con cui \u00e8 conosciuta ancora oggi nei paesi germanofoni. Nei paesi di lingua spagnola e francofoni invece \u00e8 conosciuta come \"chiave Allen\", rispettivamente Llave Allen e Cl\u00e9 Allen. Egidio Brugola nel 1945 brevett\u00f2 presso l'Ufficio Italiano Brevetti e Marchi una variante di vite a testa incavata esagonale con gambo a \"torciglione\" che ne assicurava una particolare elasticit\u00e0.\nDescrizione.\nLa chiave a brugola viene usata per allentare o serrare viti a testa cava esagonale, comunemente chiamate \"viti a brugola\", e viene solitamente realizzata in acciaio temprato. La forma pi\u00f9 comune \u00e8 quella di una barra a sezione esagonale piegata a \"L\" o a \"T\", che consente di applicare una coppia di serraggio elevata, superiore a quella applicabile con un comune giravite. Esiste anche nella forma di bussola esagonale, atta ad essere innestata su apposite leve e cricchetti. Inoltre esistono attrezzi che, per comodit\u00e0, raccolgono chiavi a brugola di dimensioni progressive.\nNel caso si debba usare una chiave a brugola in spazi ristretti, esistono delle chiavi a brugola sagomate in modo tale da poter essere usate in obliquo. Questo tipo di chiave, che permette l'accesso a dispositivi di fissaggio altrimenti inaccessibili, \u00e8 stata inventata nel 1964 dalla Corporation Bondhus ed \u00e8 caratterizzata da un assottigliamento del fusto che rende la chiave pi\u00f9 debole rispetto alla versione tradizionale, limitando di conseguenza la coppia che pu\u00f2 essere applicata.\nCaratteristiche.\nForme della testa.\nAlcuni costruttori di sistemi frenanti utilizzano intagli pentagonali anzich\u00e9 esagonali. Un intaglio intero a forma di pentagono serve anche come antifurto, tuttavia questi attacchi stanno perdendo il loro vero carattere \"keyless\". Nel settore automotive \u00e8 sempre pi\u00f9 frequente l'utilizzo di profili XZN.\nVantaggi nell'utilizzo.\nL'utilizzo di viti e chiavi a brugola presenta diversi aspetti vantaggiosi:"}
{"id": "2404424", "revid": "339392", "url": "https://it.wikipedia.org/wiki?curid=2404424", "title": "Chiave Crescent (meccanica)", "text": ""}
{"id": "2404425", "revid": "1149807", "url": "https://it.wikipedia.org/wiki?curid=2404425", "title": "Episodi di Barnyard - Ritorno al cortile", "text": "Questa voce contiene la lista degli episodi della serie televisiva animata Barnyard - Ritorno al cortile."}
{"id": "2404426", "revid": "317645", "url": "https://it.wikipedia.org/wiki?curid=2404426", "title": "Processo Enimont", "text": "Per processo Enimont s'intende il principale processo giudiziario della stagione di \"Mani pulite\", svoltosi a Milano tra il 1993 e il 2000, che vide coinvolti i maggiori esponenti politici della Prima Repubblica accusati, insieme ad alcuni imprenditori (tra cui molti del gruppo Ferruzzi, padrona della Montedison), di aver versato e aver intascato una maxi-tangente di circa 150 miliardi di lire: soldi utilizzati per finanziare i partiti in maniera illegale (il cosiddetto \"finanziamento illecito\"). Si scopr\u00ec che buona parte di quei soldi (circa 2/3) pass\u00f2 per conti detenuti presso l'Istituto per le Opere di Religione, versati sotto forma di titoli di Stato.\nIl reato.\nLe tangenti vennero pagate dal finanziere Raul Gardini perch\u00e9 si arrivasse alla conclusione di un accordo che non andava in porto, l'affare Enimont (fusione dei due poli della chimica, l'Eni, a controllo statale, e la Montedison, privata), attraverso l'intermediario Sergio Cusani, dirigente del gruppo Ferruzzi (azionista di maggioranza della Montedison). La \"tangente\" pass\u00f2 per buona parte (circa 2/3, pari a 90 miliardi di lire), sotto forma di titoli di Stato (in gran parte CCT), attraverso conti speciali detenuti presso lo IOR (che garantiva le giuste coperture per la sua natura \"off shore\"), avendo come destinatari personaggi di rilievo della politica, o legati a tale personaggi indirettamente, come nel caso di Giulio Andreotti (che si \u00e8 scoperto dopo il processo detenere un conto attraverso prestanome nella banca vaticana, intestato a \"Fondazione Cardinale Francis Spellman\") e Arnaldo Forlani (anche attraverso il suo cassiere Severino Citaristi), al PSI di Bettino Craxi (con l'intermediazione di Mauro Giallombardo). Va precisato tuttavia che la figura di Andreotti rimase sempre estranea al processo.\nIl numero di politici, ministri, partiti (quasi tutti quelli dell'arco parlamentare, compreso il PCI e la Lega Nord), intermediari, membri del CDA dell'ENI coinvolti fu molto numeroso. La gestione del passaggio di denaro venne affidata direttamente all'allora direttore \"de facto\" dello IOR, Monsignor Donato De Bonis (che si occup\u00f2 di trasformare gran parte dei titoli in denaro liquido da stornare su banche estere, utilizzato come provvigione ai politici), e a diversi intermediari tra cui Carlo Sama (appartenente al gruppo Ferruzzi), il costruttore Domenico Bonifaci (che ricav\u00f2 la gigantesca plusvalenza trasformata poi in titoli di stato che serv\u00ec per le tangenti), Sergio Cusani (consulente Montedison) e il piduista Luigi Bisignani. In una lettera del direttore dello IOR Sergio Caloia (dopo la sostituzione di De Bonis) al cardinal Sodano si legge:\nLe chiamate in correit\u00e0 che alimentarono le indagini vennero, una volta venuta alla luce la trama, dai dirigenti di Montedison Carlo Sama e Giuseppe Garofano.\nTra gli imputati figuravano noti esponenti politici, come Renato Altissimo (segretario del PLI ed ex ministro della Sanit\u00e0), Umberto Bossi, leader della Lega Nord, Bettino Craxi (segretario del PSI e presidente del Consiglio dal 1983 al 1987), Gianni De Michelis (ministro degli esteri dal 1989 al 1992), Arnaldo Forlani (segretario della DC e presidente del Consiglio tra il 1980 e il 1981), Giorgio La Malfa, segretario del PRI, Claudio Martelli (vicesegretario del PSI e ministro della Giustizia tra il 1991 e il 1993), Carlo Vizzini, segretario del PSDI. Personaggi dell'opposizione come Bossi e Alessandro Patelli, tesoriere della Lega Nord, e Primo Greganti del PDS erano ugualmente imputati.\nCusani fu l'unico tra gli imputati a chiedere e ottenere la procedura di rito immediato, e perci\u00f2 il suo procedimento venne stralciato dal troncone principale. Tutti i politici che saranno poi imputati nel Processo Enimont, vennero gi\u00e0 ascoltati in questa fase in quanto imputati in reato connesso. \nIl processo Cusani ebbe un grosso effetto mediatico, tanto da essere trasmesso in TV sulle reti Rai, dando molta popolarit\u00e0 a uno degli accusatori, il sostituto procuratore Antonio Di Pietro, che durante le udienze utilizz\u00f2 strumenti informatici (ai tempi una scelta innovativa nei processi italiani) e si distinse per l'impiego di una retorica ricca di espressivit\u00e0 che lo caratterizz\u00f2 come personaggio pubblico anche nel suo successivo impegno politico.\nAssai meno seguito - anche perch\u00e9 svoltosi in buona parte durante la Seconda Repubblica e costellato da tecniche dilatorie degli imputati, pochi dei quali accettarono di comparire in aula - fu il troncone principale del processo Enimont, dal quale derivarono le condanne per i restanti imputati.\nSentenze.\nSentenza di primo grado.\nLa sentenza di primo grado venne emessa il 28 aprile 1994 (per Sergio Cusani) ed il 27 ottobre 1995 con le seguenti condanne;\nIl 21 febbraio 1996 venne emessa la sentenza riguardo alla posizione di Carlo Vizzini (PSDI), che venne condannato a 10 mesi.\nSentenza d'appello.\nLa sentenza d'appello del processo Enimont venne emessa il 7 giugno 1997, con le seguenti condanne:\nAccolti i seguenti patteggiamenti tra la Procura e gli imputati:\nIl 12 luglio vennero condannati Bettino Craxi (4 anni), Claudio Martelli (1 anno), Michele D'Adamo (6 mesi) e Michele Viscardi (4 mesi). La posizione di Carlo Vizzini venne archiviata per prescrizione del reato.\nSentenza di Cassazione.\nIl primo verdetto della Cassazione arriv\u00f2 il 21 gennaio 1998, condannando in via definitiva Sergio Cusani a 5 anni e 10 mesi.\nIl 13 giugno arrivarono le altre condanne definitive;\nIl 10 luglio venne confermata la condanna di 1 anno e 8 mesi per Paolo Cirino Pomicino, mentre per Bettino Craxi e Claudio Martelli venne deciso che si doveva rifare il processo d'appello; Craxi venne condannato a 3 anni in 2\u00ba grado il 1\u00ba ottobre 1999 ma si ebbe l'estinzione del reato per decesso dell'imputato quando, in pendenza di pronuncia della Cassazione, il 19 gennaio 2000 Craxi mor\u00ec in Tunisia. Per quanto riguarda la posizione di Martelli, il 21 marzo 2000 la Cassazione lo condann\u00f2 definitivamente ad 8 mesi, confermando la sentenza d'appello."}
{"id": "2404428", "revid": "1124164", "url": "https://it.wikipedia.org/wiki?curid=2404428", "title": "Chiesa di San Trifone in Posterula", "text": "La chiesa di San Trifone in Posterula \u00e8 un luogo di culto cattolico scomparso di Roma, nel rione Campo Marzio, all'incrocio tra via dei Portoghesi e via della Scrofa. La chiesa conservava le reliquie di santa Monica madre di sant'Agostino.\nStoria.\nEssa \u00e8 di origini molto antiche: risalirebbe all'VIII secolo, ma fu ricostruita da Crescenzio, prefetto di Roma, nel 1006. Il nome deriva dalle \"posterule\", ossia i varchi abusivi che la popolazione apriva nelle mura cittadine per accedere al Tevere.\nNel 1287 papa Onorio IV concesse la chiesa agli eremitani di Sant'Agostino, i quali aggiunsero al nome originario, quello di sant'Agostino, loro santo protettore. Il Catalogo di Torino attesta che, nel 1320 circa, la chiesa era cappella papale e ospitava 25 frati agostiniani. Nel 1424 vi furono trasferite da Ostia le reliquie di santa Monica, madre di Agostino. Con la costruzione della basilica di Sant'Agostino (1484), gli agostiniani vi si trasferirono e lasciarono la chiesa alla confraternita del Santissimo Sacramento, che da allora si chiam\u00f2 anche di San Trifone.\nEra una delle 43 chiese stazionali di Roma: la Messa stazionale vi era celebrata una volta all'anno, il sabato dopo le ceneri.\nLa chiesa, che fu anche sede di un titolo cardinalizio, fu demolita nel 1746, quando il Vanvitelli ingrand\u00ec il convento di sant'Agostino."}
