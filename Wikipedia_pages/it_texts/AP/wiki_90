{"id": "2392108", "revid": "729019", "url": "https://it.wikipedia.org/wiki?curid=2392108", "title": "Dux Valeriae ripensis", "text": "Il Dux Valeriae ripensis era il comandante delle truppe dell'esercito romano stanziate nella provincia della Pannonia Valeria, anche detta Valeria ripensis, e facenti parte dell'armata imperiale del \"Numerus intra Illyricum\". Suo diretto superiore era al tempo della \"Notitia dignitatum\" (nel 400 circa), il \"comes Illyrici\", che a sua volta dipendeva dal \"magister peditum praesentalis\" per le unit\u00e0 di fanteria, e dal \"magister equitum praesentalis\" per quelle di cavalleria. Nel 374 la carica pass\u00f2 da Equizio a Marcelliano.\nElenco unit\u00e0.\nEra a capo di 19 unit\u00e0 (o distaccamenti) di fanteria, 22 di cavalleria e 5 flotte, come risulterebbe dalla \"Notitia dignitatum\":\nlegioni di limitanei:\naltre unit\u00e0 di fanteria:"}
{"id": "2392110", "revid": "10125", "url": "https://it.wikipedia.org/wiki?curid=2392110", "title": "Muscolo obliquo esterno addominale", "text": ""}
{"id": "2392111", "revid": "834", "url": "https://it.wikipedia.org/wiki?curid=2392111", "title": "Roxette Hits!", "text": ""}
{"id": "2392112", "revid": "290948", "url": "https://it.wikipedia.org/wiki?curid=2392112", "title": "Coefficiente di dissociazione", "text": ""}
{"id": "2392113", "revid": "287204", "url": "https://it.wikipedia.org/wiki?curid=2392113", "title": "Geza Roheim", "text": ""}
{"id": "2392115", "revid": "767487", "url": "https://it.wikipedia.org/wiki?curid=2392115", "title": "Kocsord", "text": "Kocsord \u00e8 un comune dell'Ungheria di 3070 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2392116", "revid": "767487", "url": "https://it.wikipedia.org/wiki?curid=2392116", "title": "Koml\u00f3dt\u00f3tfalu", "text": "Koml\u00f3dt\u00f3tfalu \u00e8 un comune dell'Ungheria di 114 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2392119", "revid": "767487", "url": "https://it.wikipedia.org/wiki?curid=2392119", "title": "K\u00f6lcse", "text": "K\u00f6lcse \u00e8 un comune dell'Ungheria di 1406 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2392125", "revid": "767487", "url": "https://it.wikipedia.org/wiki?curid=2392125", "title": "Komor\u00f3", "text": "Komor\u00f3 \u00e8 un comune dell'Ungheria di 1415 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2392132", "revid": "767487", "url": "https://it.wikipedia.org/wiki?curid=2392132", "title": "Buone notizie (film)", "text": "Buone notizie, conosciuto anche con il titolo di lavorazione La personalit\u00e0 della vittima, \u00e8 un film del 1979 scritto e diretto da Elio Petri, l'ultimo del regista romano.\nTrama.\nUn anonimo funzionario di una societ\u00e0 televisiva conduce una vita ordinaria, pur versando con la propria moglie in un'evidente crisi coniugale, caratterizzata da una forte incomunicabilit\u00e0. Un giorno, il protagonista viene contattato da un vecchio amico che non vedeva da tempo, con il quale s'incontra. Questi gli confida di essere minacciato da misteriosi sicari.\nDopo alcune traversie, tra le quali un'avventura erotica con la moglie dell'amico, quest'ultimo, prima di morire, gli fa pervenire una busta con la dicitura \"da non aprire\". La busta contiene una serie di bigliettini che ripetono enigmaticamente la stessa frase. Al funerale, celebrato con rito ebraico, il protagonista ritrova la moglie che gli confida di aspettare un figlio dall'amico ucciso.\nAccoglienza.\nCritica.\nSe il film precedente di Petri (\"Todo modo\") \u00abaveva anticipato, sotto forma di un incubo dei suoi responsabili, lo sfacelo del sistema politico nostrano e dei rapporti di potere ad esso connessi, \"Buone Notizie\" continua il percorso di amara profezia-riflessione sul declino morale, culturale e perfino sentimentale che attanaglia l'Italia e gli italiani. Sempre sotto il segno della metafora - e, questa volta, anche della invettiva, impietosa, violenta, delirante. A tratti, metafisica\u00bb.\n\"Buone notizie\" \u00e8 \u00abil risveglio desolato e disperato dell'uomo all'indomani della sconfitta in una societ\u00e0 idolatra di feticci che non conosce pi\u00f9 sentimenti: Giancarlo Giannini \u00e8 quell'\"uomo\" cinico - significativamente l'unico personaggio senza nome nel film, e cio\u00e8 senza pi\u00f9 identit\u00e0, arreso definitivamente allo status quo - che sussume in s\u00e9 tutti i mali della societ\u00e0 e li rivomita addosso ai suoi simili. \u00c8 l'esito estremo della societ\u00e0 spettacolarizzata: la parola, il gesto, l'azione e il sentire umani equivalgono definitivamente, e senza pi\u00f9 vie d\u02bcuscita, all'essere parlati, gestiti, agiti e sentiti dal potere. Il corpo d'attore di Giannini si muove abilmente come un fantoccio svuotato di umanit\u00e0 e 'animato' da scatti nervosi e parole, sguardi, gesti franti. A questo \"uomo qualunque\" fa da contraltare l'umanit\u00e0 'crassa' di Gualtiero Bonacelli, volto e corpo di una residuale e disperata forma di autenticit\u00e0. Autenticit\u00e0 che \u00e8 destinata all'annientamento: l'assassinio senza movente di Gualtiero Bonacelli si consuma sul letto di una clinica psichiatrica (perch\u00e9 egli, in quanto 'puro', \u00e8 un folle).\nIl finale si chiude su un \"nonsense\" che consegna crudelmente allo spettatore l'impossibilit\u00e0 di comprendere, ovvero la disfatta totale\u00bb.\n\"Buone notizie\" rappresenta \u00abun film ferocemente pessimista dipinto come un affresco ambiguo e surreale (debitore del cinema di Bu\u00f1uel) ambientato in una Roma irriconoscibile, minacciosa e decadente, straziata e violentata dal consumismo i cui resti immondi marciscono ai piedi di monumenti millenari e popolata da una serie di personaggi nevrotici che si esprimono con un linguaggio frantumato e incomprensibile, pervaso da una vena di malinconico sarcasmo.\u00bb\nHome video.\nNel gennaio 2017 il film \u00e8 uscito in DVD dalla CG Entertainment in collaborazione con la Mustang Entertainment. Il DVD contiene, oltre al film, una intervista all'attore Giancarlo Giannini."}
{"id": "2392134", "revid": "767487", "url": "https://it.wikipedia.org/wiki?curid=2392134", "title": "Croce Rossa del Gambia", "text": "La Croce Rossa del Gambia \u00e8 la societ\u00e0 nazionale di Croce Rossa della Repubblica del Gambia, stato dell'Africa centrale. La Societ\u00e0 conta circa 2500 tra membri e volontari (nel 2001).\nStoria.\nIl Gambia \u00e8 stato colonia britannica fino al 18 febbraio del 1965, giorno in cui ottenne ufficialmente l'indipendenza dal Regno Unito. Nel 1966 la Societ\u00e0 della Croce Rossa del Gambia diventa indipendente da quella britannica, solo nel 1974 viene riconosciuta come tale dal CICR e nel 1975 aderisce alla Federazione internazionale delle societ\u00e0 di Croce Rossa e Mezzaluna Rossa.\nSuddivisioni.\nLa struttura territoriale della GRCS, come in molti altri paesi, corrisponde con la suddivisione amministrativa dello Stato: la Societ\u00e0 possiede infatti sette sezioni regionali, la cui competenza territoriale coincide con i territori delle altrettanti regioni amministrative del Gambia.\nOrganizzazione.\nLa sede principale si trova nella capitale Banjul. Gli organi direttivi della Croce Rossa gambiana sono l'Assemblea Generale, che si riunisce ogni tre anni, ed il Comitato Centrale. Il Presidente della Repubblica \u00e8 il patrono della Societ\u00e0 Nazionale. Nel 2001 \u00e8 stato istituito un dipartimento per la gestione dei volontari. Come in molte altre Societ\u00e0 nazionali, questi sono stati suddivisi in due componenti: una giovanile ed una per i volontari adulti.\nRisorse umane.\nI circa 2500 membri della Societ\u00e0 possono essere volontari, sostenitori o onorari. Circa L'80% dei volontari attivi sono giovani. La Societ\u00e0 impiega 33 dipendenti.\nAttivit\u00e0.\nProtezione civile.\nLa Croce Rossa del Gambia fornisce assistenza alle vittime dei disastri naturali e ai rifugiati in fuga dai paesi in guerra.\nPrimo soccorso.\nLa GRCS effettua un servizio di ambulanza d'urgenza dal 1999 grazie agli aiuti economici della BRK, ovvero la sezione Bavarese della Croce Rossa Tedesca. \u00c8 in corso di sviluppo un servizio di salvataggio in acqua, a causa dell'elevato numero di incidenti in mare.\nSalute.\nLa Croce Rossa del Gambia svolge corsi di formazione ed educazione alla prevenzione di malattie come l'AIDS/HIV e altre diffuse la malaria, grazie al supporto della Croce Rossa spagnola e della Federazione. \u00c8 inoltre uno dei membri del \"Rome Consensus\" per la lotta alla tossicodipendenza.\nRaccolta fondi.\nLa Societ\u00e0 cerca di incrementare i fondi a disposizione attraverso attivit\u00e0 come la vendita di vestiti usati, il noleggio di sedie a ruote e la raccolta di donazioni presso hotel e aeroporti.\nGiovent\u00f9.\nLa Societ\u00e0 organizza, per i membri della componente giovanile, programmi di visita-scambio con le societ\u00e0 nazionali di Croce Rossa del Ghana, della Guinea, Guinea-Bissau e Senegal.\nInformazione.\nLa Croce Rossa del Gambia tiene programmi di educazione di Diritto internazionale umanitario presso le forze armate e le forze di polizia, le scuole e gli enti governativi. Inoltre cura la diffusione dei principi del Movimento attraverso la stampa e programmi radiofonici."}
{"id": "2392136", "revid": "438678", "url": "https://it.wikipedia.org/wiki?curid=2392136", "title": "Henrique da Costa Mecking", "text": "Biografia.\nDi famiglia di origine tedesca (il nonno Heinrich Mecking emigr\u00f2 in Brasile negli anni 1880), rivel\u00f2 fin da giovanissimo un notevole talento per gli scacchi, vincendo a soli 13 anni a Rio de Janeiro il campionato brasiliano.\nAll'et\u00e0 di 15 anni partecip\u00f2 al torneo interzonale di Susa in Tunisia, sconfiggendo tra gli altri Viktor Kor\u010dnoj. Nel 1971 divenne a 19 anni il primo grande maestro brasiliano.\nRaggiunse il massimo punteggio Elo nel 1977 con 2635 punti (3\u00ba posto al mondo dopo Karpov e Kor\u010dnoj).\nNella lista FIDE di aprile 2009 ha 2556 punti.\nOttenne il primo trionfo in campo internazionale vincendo l'interzonale di Petr\u00f3polis del 1973, davanti a giocatori come Paul Keres, David Bron\u0161tejn e molti altri. Nei quarti di finale del torneo dei candidati perse per\u00f2 contro Viktor Kor\u010dnoj.\nNel 1976 vinse l'interzonale di Manila davanti a Hort, Paluhae\u016dski, Ljubojevi\u0107, Vitalij Ce\u0161kovskij e altri 15 grandi maestri. Nel torneo dei candidati perse nei quarti di finale contro Paluhae\u016dski.\nPartecip\u00f2 a pochi tornei, ottenendo per\u00f2 alcuni notevoli risultati:\nVerso la fine degli anni settanta cominci\u00f2 a soffrire di miastenia gravis, ci\u00f2 che gli imped\u00ec di proseguire regolarmente la carriera scacchistica. Negli anni novanta le sue condizioni di salute migliorarono e ci\u00f2 gli permise di disputare alcune partite amichevoli (nel 1991 contro Predrag Nikoli\u0107 e nel 1992 contro Yasser Seirawan) e saltuariamente alcuni tornei."}
{"id": "2392139", "revid": "767487", "url": "https://it.wikipedia.org/wiki?curid=2392139", "title": "K\u00f6m\u00f6r\u0151", "text": "K\u00f6m\u00f6r\u0151 \u00e8 un comune dell'Ungheria di 602 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2392140", "revid": "203463", "url": "https://it.wikipedia.org/wiki?curid=2392140", "title": "Henrique Mecking", "text": ""}
{"id": "2392145", "revid": "1065366", "url": "https://it.wikipedia.org/wiki?curid=2392145", "title": "Chiesa di San Nicola di Quirra", "text": "San Nicola di Quirra \u00e8 una chiesa romanica, situata in localit\u00e0 campestre, a ridosso della SS125, nel territorio del comune di Villaputzu. \u00c8 una delle due chiese romaniche della Sardegna realizzate interamente in cotto (l'altra \u00e8 San Gavino di Lorzia, presso Bono). Venne edificata in et\u00e0 giudicale, tra il XII e il XIII secolo, a poca distanza dal castello di Quirra."}
{"id": "2392148", "revid": "1305772", "url": "https://it.wikipedia.org/wiki?curid=2392148", "title": "GRCS", "text": ""}
{"id": "2392150", "revid": "767487", "url": "https://it.wikipedia.org/wiki?curid=2392150", "title": "K\u00f3taj", "text": "K\u00f3taj \u00e8 un comune dell'Ungheria di 4570 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2392152", "revid": "834", "url": "https://it.wikipedia.org/wiki?curid=2392152", "title": "Look Sharp", "text": ""}
{"id": "2392153", "revid": "767487", "url": "https://it.wikipedia.org/wiki?curid=2392153", "title": "Laskod", "text": "Laskod \u00e8 un comune dell'Ungheria di 1087 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2392155", "revid": "767487", "url": "https://it.wikipedia.org/wiki?curid=2392155", "title": "L\u00f3nya", "text": "L\u00f3nya \u00e8 un comune dell'Ungheria di 749 abitanti (dati 2008). \u00c8 situato nella provincia di Szabolcs-Szatm\u00e1r-Bereg."}
{"id": "2392157", "revid": "767487", "url": "https://it.wikipedia.org/wiki?curid=2392157", "title": "Levelek", "text": "Levelek \u00e8 un comune dell'Ungheria di 3953 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2392159", "revid": "767487", "url": "https://it.wikipedia.org/wiki?curid=2392159", "title": "Uguaglianza (gruppo musicale)", "text": " \nGli Uguaglianza sono una band street punk italiana nata a Varazze nel 2001.\nVicini tanto all'Oi! quanto al rock 'n' roll, hanno all'attivo tre album e numerose esibizioni live che hanno consentito loro di ritagliarsi un proprio spazio nella scena punk italiana.\nBiografia.\nIl gruppo si forma nel 2001 a Varazze. La formazione prevedeva Alessio (batteria), Pablo (voce), Pezza (basso), Freccia (chitarra) e Randa (chitarra).\nGli Uguaglianza cominciano presto un'intensa attivit\u00e0 live, che li portalungo tutto lo stivale italico e grazie alla quale attireranno l'attenzione di Steno, leader dei Nabat e di Ansaldi Records, che decider\u00e0 di produrre il loro primo disco.\nCos\u00ec nel novembre del 2005 esce Via Cairoli, album d'esordio del quintetto ligure prodotto in co-produzione da Steno e da Marco Balestrino (Klasse Kriminale e Havin' a Laugh Records).\nVia Cairoli ottiene un buon successo nell\u2019ambiente, grazie soprattutto alla variet\u00e0 dei pezzi (sono presenti anche un dub e una ballad) e alla sostanza dei testi; questo fa s\u00ec che le esibizioni dal vivo del gruppo si incrementino, permettendo loro di dividere il palco con band di rilievo come Bloody Riot, Queers, Boozers, Impact, Charged GBH.\nNel 2006 Alessio, Randa e Freccia entrano a far parte dei Nabat.\nNel 2008 invece la band affronta il primo cambio di formazione, Pezza lascia la band e viene sostituito da Filippo.\nDopo un periodo di assestamento, nel gennaio del 2009 i nuovi Uguaglianza tornano in studio, sempre spalleggiati da Steno e da Ansaldi Records, per incidere Nessuno Mai Ricorder\u00e0. Il disco presenta una maturit\u00e0 maggiore e un sound pi\u00f9 curato, requisiti grazie ai quali il gruppo riesce a convincere altre tre label straniere, che decidono di partecipare al progetto co-producendo il disco all'estero.\nPerci\u00f2 a marzo 2009 \"Nessuno Mai Ricorder\u00e0\" viene pubblicato in Italia, Francia, Germania e Stati Uniti.\nPoco dopo la pubblicazione del disco, Alessio decide di lasciare la band, che dopo un periodo di ricerca trova in Giorgio Bolognino (ex Jolly Roger), il nuovo batterista.\nNel biennio successivo all'uscita del secondo disco, gli Uguaglianza continuano a suonare, riuscendo a varcare il confine e dividendo il palco con band come Valient Thorr, Agent Orange, Tear Me Down, Reazione e altre, mentre avviene la dipartita di Randa e Freccia dai Nabat.\nA gennaio 2012 registrano un e.p. senza titolo in edizione limitata vinyl disc, nel quale vengono ripresi e riarrangiati pezzi storici del punk italiano che hanno influenzato la band; e.p. che viene pubblicato ufficialmente a febbraio 2012, quando gli Uguaglianza organizzano una serata per festeggiare i loro 10 anni sul palco del neonato Rude Club di Savona insieme ai 5MDR.\nPoche settimane dopo esce un dvd live della serata di febbraio, contenente le esibizioni integrali di entrambe le band e un'intervista tenutasi nel backstage appena prima del concerto.\nDopo questo concerto gli Uguaglianza decidono di fermare l'attivit\u00e0 live per lavorare al terzo disco.\nNell'ottobre 2012 gli Uguaglianza scelgono il One Voice Studio di Chivasso (TO) per registrare il loro nuovo disco.\n\"Dalla strada\", loro terzo lavoro, esce a dicembre 2012.\nIl nuovo album, bene accolto dalle prime recensioni, vede un ritorno alle sonorit\u00e0 e alle tematiche pi\u00f9 dirette dei tempi di \"Via Cairoli\" e permette al gruppo di suonare in Italia e all'estero portando in giro i nuovi pezzi, dividendo il palco con band come The Damned, Stage Bottles, Ghetto 84.\nNel 2013 pubblicano, insieme ai torinesi Ultima Ripresa, lo split \"Dalla stessa parte\" su vinile 7 pollici. Il disco contiene il nuovo singolo \"A testa alta\" e la cover di \"Lavora produci crepa\" dei Ghetto 84, incisa con la partecipazione di Rude, cantante della band.\nA fine 2014 Giorgio decide di lasciare la band e viene sostituito da Daniele Signorello (The Washing Machine, Motorcycle Beast) alla batteria.\nNel 2015 alla batteria ritorna Alessio, ricostruendo la formazione di Nessuno Mai Ricorder\u00e0."}
{"id": "2392160", "revid": "767487", "url": "https://it.wikipedia.org/wiki?curid=2392160", "title": "L\u00f6v\u0151petri", "text": "L\u00f6v\u0151petri \u00e8 un comune dell'Ungheria di 515 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2392162", "revid": "125880546", "url": "https://it.wikipedia.org/wiki?curid=2392162", "title": "Clemente Mastella", "text": "Esponente della Democrazia Cristiana, \u00e8 stato fondatore di diversi partiti di ispirazione centrista come: il Centro Cristiano Democratico (CCD), i Cristiani Democratici per la Repubblica (CDR), l'Unione Democratica per la Repubblica (UDR), l'UDEUR, i Popolari per il Sud, l'UDEUR 2.0, Noi Campani e noi Di Centro.\n\u00c8 stato ministro del lavoro e della previdenza sociale nel governo Berlusconi I dal 10 maggio 1994 al 17 gennaio 1995 e ministro della giustizia nel governo Prodi II dal 17 maggio 2006 al 17 gennaio 2008. \u00c8 stato membro del Parlamento dal 1976 al 2008, prima come deputato e, negli ultimi due anni, come senatore.\nDal 2009 al 2014 per Il Popolo della Libert\u00e0 \u00e8 stato membro del Parlamento europeo, ove era gi\u00e0 stato parlamentare tra il 1999 e il 2004, non venendo per\u00f2 rieletto nel maggio 2014 con Forza Italia.\n\u00c8 stato sindaco di Ceppaloni dal 1986 al 1992 e dal 2003 al 2008.\n\u00c8 considerato uno dei politici italiani pi\u00f9 trasformisti, in quanto, nella sua lunga carriera politica, ha cambiato moltissime volte il proprio partito di appartenenza ed \u00e8 ripetutamente passato da schieramenti di centro-destra a coalizioni di centro-sinistra (e viceversa).\nAttivit\u00e0 giornalistica.\nLaureato in Filosofia all'Universit\u00e0 degli Studi di Napoli Federico II con tesi di laurea su Antonio Gramsci, \u00e8 giornalista professionista. La sua carriera come giornalista e i suoi esordi nella vita politica sono stati ampiamente descritti da lui stesso in varie interviste, citate ad esempio nel libro \"La casta\" di Gian Antonio Stella e Sergio Rizzo, dove si legge come la sua assunzione alla Rai sarebbe stata agevolata da una raccomandazione del democristiano Ciriaco De Mita. La redazione locale ove Mastella prese servizio proclam\u00f2 tre giorni di sciopero contro l'ingresso in ruolo di un giornalista assunto senza regolare concorso e per nomina politica diretta.\nCarriera politica.\nDemocrazia Cristiana (1976-1994).\nIn vista delle elezioni politiche del 1976, come racconta lui stesso, nelle pause pranzo dei dipendenti della Rai chiedeva \"...ai centralinisti di telefonare nei comuni del mio collegio elettorale. Mi facevo introdurre come direttore della Rai e segnalavo questo nostro bravo giovane da votare: Clemente Mastella. Funzion\u00f2\".\nMastella fu quindi eletto deputato nelle file della Democrazia Cristiana (DC). Rimase deputato alla Camera ininterrottamente dal 1976, riconfermato per otto legislature consecutive. Faceva parte della corrente guidata da Ciriaco De Mita.\nAlle elezioni comunali del 1986 viene eletto sindaco di Ceppaloni, suo paese natale, appoggiato dalla Democrazia Cristiana, rimanendo in carica per 6 anni, fino al 1992.\nIn seguito alla nascita del governo Andreotti VI tra le forze politiche che costituivano il pentapartito, il 23 luglio 1989 viene nominato dal Consiglio dei Ministri Sottosegretario di Stato al Ministero della difesa, affiancando il ministro Mino Martinazzoli prima, e Virginio Rognoni poi. Il 17 aprile 1991 viene riconfermato in tale incarico nel successivo governo Andreotti VII.\nCentro Cristiano Democratico (1994-1999).\nMinistro del lavoro e previdenza sociale.\nNel 1994, dopo il lungo trascorso politico nella DC, fonda assieme a Pier Ferdinando Casini il Centro Cristiano Democratico (CCD), che fin da subito aderisce alla coalizione di centro-destra del Polo delle Libert\u00e0 guidata da Silvio Berlusconi.\nIn occasione delle elezioni politiche del 1994 viene ricandidato , ed eletto alla Camera con il sostegno di Forza Italia, CCD, UdC e Polo Liberal Democratico, ma senza l'appoggio di Alleanza Nazionale (che candid\u00f2 Gennaro Malgieri).\nDopo la vittoria elettorale del Polo delle Libert\u00e0 alle politiche 1994 e il successivo incarico di formare un esecutivo presieduto da Silvio Berlusconi, viene proposto come ministro del lavoro e della previdenza sociale, giurando nelle mani del Presidente della Repubblica Oscar Luigi Scalfaro come ministro nel primo governo Berlusconi.\nScissioni del CDR e UDR.\nA febbraio 1998 fu protagonista di una scissione interna al CCD, raccogliendo l'appello del Presidente emerito della Repubblica Francesco Cossiga di costituire una nuova formazione politica di centro, alternativa alle due coalizioni. Cos\u00ec Mastella fond\u00f2 assieme a Cossiga i Cristiano Democratici per la Repubblica (CDR). A giugno dello stesso anno i CDR si uniranno ai Cristiani Democratici Uniti di Rocco Buttiglione, la Socialdemocrazia Liberale Europea di Enrico Ferri e diversi transfughi di Forza Italia e Alleanza Nazionale come Carlo Scognamiglio nella formazione del progetto politico dell'Unione Democratica per la Repubblica (UDR), con Cossiga come leader e Mastella come segretario nazionale, unendo i gruppi parlamentari.\nPopolari UDEUR (1999-2013).\nFondazione e primi anni.\nDopo la breve esperienza con l'UDR, infatti la sua storia termin\u00f2 dopo appena un anno ed ognuno and\u00f2 per la sua strada, nel 1999 fond\u00f2 l'Unione Democratici per l'Europa, noto come UDEUR o \"i popolari di Mastella\", partito politico spiccatamente di centro e dai valori cristiano-democratici, nonostante un'iniziale autonomia dalle coalizioni di centro-sinistra e centro-destra, si schiera con la prima.\nNel 2000 fu, insieme a Salvatore Cuffaro, testimone di nozze del braccio destro di Bernardo Provenzano, Francesco Campanella, l'uomo che aveva fornito a Provenzano i documenti falsi per andare in Francia a farsi operare alla prostata. Campanella era il segretario dei giovani dell'UDEUR.\nAlle elezioni politiche del 2001 viene rieletto alla Camera, tra le liste proporzionali nella circoscrizione Campania 2 de La Margherita, una lista elettorale centrista con Francesco Rutelli a capo, alla quale ader\u00ec l'UDEUR di Mastella. .\nNel 2003 si candid\u00f2 a sindaco di Ceppaloni, appoggiato da Forza Italia e Socialisti Democratici Italiani, nella lista \"Ceppaloni al centro\", vincendo le elezioni contro il candidato appoggiato da centro-sinistra e Rifondazione Comunista.\nPartecipazione alle primarie dell'Unione.\nA seguito dell'organizzazione delle consultazioni primarie per scegliere il capo della coalizione dell'Unione, Mastella present\u00f2 la sua candidatura per \"presidiare il centro\" della coalizione.\nLe elezioni primarie si svolsero il 16 ottobre 2005: Mastella arriv\u00f2 terzo, raccogliendo 196.014 voti (il 4,6% dei consensi), alle spalle di Romano Prodi, che ricevette l'investitura di capo della coalizione, e di Fausto Bertinotti.\nNella giornata delle votazioni, critic\u00f2 l'organizzazione dell'evento, definendo le primarie come un \"gioco fasullo\". A scatenare la miccia fu il fatto che, a met\u00e0 mattinata, nel suo paese di residenza (di cui Mastella era anche sindaco), Ceppaloni, le schede erano gi\u00e0 terminate e molta gente non pot\u00e9 votare: \"Se non ci vogliono, ce lo dicano\", incalz\u00f2 Mastella, accusando altres\u00ec di essere venuto a conoscenza che in diversi seggi di Roma c'erano schede gi\u00e0 votate per Prodi, pronte per essere inserite nelle urne. Gi\u00e0 in precedenza, Mastella aveva denunciato incongruenze nell'allestimento dei seggi, sostenendo che erano stati costituiti in numero inferiore al Sud, dove lui era pi\u00f9 forte.\nL'UDEUR, pertanto, minacci\u00f2 di garantire soltanto l'appoggio esterno alla coalizione di centro-sinistra, ma nei mesi successivi i rapporti con la coalizione si ricomposero e l'UDEUR firm\u00f2 il programma dell'Unione.\nMinistro della giustizia.\nAlle elezioni politiche del 2006 Mastella venne eletto al Senato della Repubblica come candidato dell'UDEUR. Presentatosi sia nella regione Campania (dove il partito raccolse il 5,2% dei voti, ottenendo due seggi) sia nella regione Calabria (4,23%, con un seggio), opt\u00f2 per rappresentare quest'ultima. Dopo la vittoria elettorale dell'Unione, Mastella ricopr\u00ec l'incarico di ministro della giustizia nel Governo Prodi II. Mastella aveva chiesto per s\u00e9 il ministero della difesa, contrapponendosi a Emma Bonino, ma il ministero venne infine assegnato ad Arturo Parisi, uomo vicino a Romano Prodi.\nA luglio 2006 venne varato dal Parlamento un provvedimento di indulto, la legge 241/2006, che fu causa di divergenze tra Mastella ed il collega Antonio Di Pietro, ministro delle infrastrutture. Mastella \u2013 in qualit\u00e0 di ministro della giustizia \u2013 fu tra i favorevoli alla misura, che prevedeva la scarcerazione di circa 15\u00a0000 carcerati; Di Pietro era aspramente contrario e lo defin\u00ec \"un colpo di spugna immorale e inaccettabile\". Nello stesso periodo Mastella si espresse a favore della completa impunit\u00e0 per tutti i personaggi e le societ\u00e0 coinvolte nell'inchiesta \"Calciopoli\". Il 29 luglio, dopo l'approvazione definitiva da parte del Senato, che sanc\u00ec l'entrata in vigore dell'indulto come legge, Mastella dedic\u00f2 questo provvedimento al papa Giovanni Paolo II che, in occasione di una sua visita al Parlamento, aveva chiesto un provvedimento di clemenza per i carcerati.\nIl 23 ottobre 2006 la Camera dei deputati approv\u00f2 in via definitiva la legge 24 ottobre 2006 n. 269 (meglio nota come \"Ddl Mastella\") che modificava e sospendeva alcuni aspetti della riforma dell'ordinamento giudiziario licenziata nella XIV legislatura, in particolare per quanto riguardava le disposizioni sulla separazione della carriere dei magistrati e sull'accesso in magistratura.\nL'8 marzo del 2007 partecip\u00f2 ad \"Annozero\" su Rai 2, trasmissione televisiva condotta da Michele Santoro. Dopo un acceso dibattito con il presentatore, decise di abbandonare lo studio, tacciando Santoro di uso improprio della televisione pubblica. Successivamente decise di intraprendere un'azione legale contro Rai 2. Il 10 aprile 2007 dichiar\u00f2: \"Se c'\u00e8 referendum si rischia la crisi di governo\".\nA settembre 2007 chiese al Consiglio Superiore della Magistratura di disporre il trasferimento cautelare d'ufficio nei confronti del pubblico ministero di Catanzaro Luigi de Magistris che stava indagando su un presunto comitato d'affari composto da politici e magistrati lucani. Il 16 gennaio 2008 la Corte Costituzionale diede il via libera al referendum e lo stesso giorno Clemente Mastella annunci\u00f2 le sue dimissioni dalla carica di ministro, motivate dalla \"mancata solidariet\u00e0 politica\" da parte del centro-sinistra rispetto alla vicenda che lo vedeva indagato. Le dimissioni furono respinte dal Presidente del Consiglio.\nIncarichi dirigenziali al Ministero della giustizia sotto Mastella.\nLe nuove nomine fatte da Mastella ai vertici del ministero furono aspramente criticate dalla Corte dei conti, che rifiut\u00f2 il visto al decreto di nomina di un nuovo direttore generale delle risorse materiali, beni e servizi.\nIl ministro aveva sino ad allora nominato un dirigente di ruolo di seconda fascia alla Direzione dell'Ufficio Speciale Napoli; al Dipartimento Affari di Giustizia, Direzione generale del Contenzioso e dei Diritti Umani, Gianpaolo Nuvoli, gi\u00e0 deputato di Forza Italia e poi passato al suo partito, l'UDEUR, ed infine un dirigente dell'INPS a direttore delle risorse materiali, nomina annullata dalla Corte dei conti.\nAveva poi nominato componente esterno della Commissione di valutazione dei dirigenti l'ex senatore Alfredo D'Ambrosio che, durante la legislatura 2006-2008, era passato da Forza Italia all'UDEUR.\nUn dossier del 2007 sul sito del Partito Radicale sostenne che tali nomine erano state fatte secondo criteri esclusivamente politici, come anche sostenne che erano state lottizzate tra le varie correnti della magistratura anche le nomine dei magistrati nei posti chiave dell'amministrazione:.\nNella sua ultima seduta della XV Legislatura, il 26 febbraio 2008, il Senato approv\u00f2 il cosiddetto \u00ab\"Decreto Milleproroghe\"\u00bb, contenente, tra l'altro, un emendamento che consentiva la stabilizzazione come dirigenti di alcuni funzionari classificatisi ultimi ad un concorso per dirigenti del 1997. La graduatoria di questo concorso, originariamente bandito per soli 23 posti, venne tenuta aperta e fatta scorrere fino a ricomprendere il 148\u00ba in graduatoria. Autore dell'emendamento fu l'onorevole Francesco Adenti dell'UDEUR.\nDimissioni e la crisi del Governo Prodi II.\nMastella present\u00f2 le proprie dimissioni dalla carica di ministro della giustizia il 16 gennaio 2008, a seguito dell'inchiesta giudiziaria nella quale erano stati coinvolti lui e la moglie Sandra Lonardo (con la quale Mastella \u00e8 sposato dal 1975) in quel momento presidente del Consiglio regionale della regione Campania.\nIl 17 gennaio 2008 conferm\u00f2 le dimissioni e concesse in un primo momento l'appoggio esterno al governo. Il 21 gennaio 2008 apr\u00ec la crisi di governo con un comunicato stampa dalla sede dell'UDEUR, dichiarando di lasciare la maggioranza dopo due anni. Il 23 gennaio 2008 l'UDEUR si astenne sul voto di fiducia alla Camera dei deputati. Il 24 gennaio 2008 il governo cadde a seguito del voto contrario alla fiducia. Votarono contro la fiducia due dei senatori dell'UDEUR (tra cui Mastella stesso), due dei senatori dei Liberal Democratici, Domenico Fisichella, Franco Turigliatto e Sergio De Gregorio, tutti eletti nello schieramento di centro-sinistra.\nIl 6 febbraio 2008, nel corso della trasmissione televisiva Porta a porta, Mastella si dichiar\u00f2 pronto a partecipare alle elezioni politiche indette per il 13 aprile 2008 con Il Popolo della Libert\u00e0, anche a costo di rinnegare il simbolo del suo partito, affermando: \u00abQuando c'\u00e8 una evoluzione nel corso delle cose, bisogna saperle prendere per il verso giusto e andare avanti in quella direzione\u00bb. Berlusconi aveva gi\u00e0 fatto trapelare nei mesi precedenti contatti con Mastella, che ora parvero concretizzarsi nella promessa del leader di Forza Italia di una posizione di rilievo all'interno della nuova formazione politica del PdL. Ancora una volta Mastella cambi\u00f2 coalizione, passando dal centro-sinistra al centro-destra. Il capogruppo della Lega Nord al Senato, Roberto Castelli, tuttavia, si dichiar\u00f2 immediatamente contrario.\nNei giorni a seguire, Berlusconi, nonostante la sua iniziale disponibilit\u00e0 a collocarlo in una posizione di rilievo, decise di escluderlo dal suo schieramento, affermando che, secondo alcuni sondaggi, la sola presenza di Mastella nelle liste dell'alleanza avrebbe fatto perdere quasi il 12% dei consensi; analogo trattamento gli venne riservato nella neonata formazione di centro Rosa Bianca, lasciandolo cos\u00ec completamente isolato.\nIl 6 marzo 2008, dopo un paio di giorni di riflessione, decise quindi di non candidarsi alle elezioni politiche del 2008, per la prima volta dopo 32 anni, nonostante l'offerta di un posto nelle liste del Partito Socialista fattagli dal segretario Enrico Boselli.\nAllo stesso modo, scaduto il mandato di sindaco a Ceppaloni, decise di non ripresentarsi nemmeno alle elezioni comunali. Nell'ottobre 2008 venne ingaggiato (senza percepire alcun compenso) dalla RAI come inviato per seguire le partite del nella trasmissione \"Quelli che il calcio\".\nEurodeputato PdL.\nIl 14 febbraio 2009 Mastella ritorn\u00f2 in politica, cambiando nuovamente schieramento. In tale data Il Popolo della Libert\u00e0 comunic\u00f2 la candidatura nelle sue liste di Mastella alle elezioni europee del 2009, puntualizzando che il sodalizio con l'UDEUR sarebbe stato esteso anche alle elezioni amministrative in Campania, dove i due partiti avrebbero presentato candidati comuni.\nNel giugno del 2009 fu eletto al parlamento europeo tra le file del PdL.\nNel luglio 2009 torn\u00f2 all'attenzione della stampa nazionale per alcune dichiarazioni fatte riguardo alla diaria giornaliera percepita al parlamento europeo di Strasburgo: \"Una diaria di 290 euro!\" - dichiar\u00f2 in un ascensore ai suoi assistenti - \"'Sta miseria. Non ci si sta dentro. Questi non sanno cosa si prende al Parlamento italiano\".\nNei primi mesi della legislatura 2009-2014 del Parlamento europeo risult\u00f2 essere uno dei parlamentari del gruppo PPE meno presenti alle votazioni nel corso delle sedute plenarie.\nCandidatura a sindaco di Napoli.\nIl 25 giugno 2010, nella sala dell'Assunta della chiesa del Ges\u00f9 a Roma, Clemente Mastella annunci\u00f2 la fine della storia ultradecennale dell'UDEUR e la nascita di un nuovo soggetto politico denominato \"Popolari per il Sud\". Il movimento, secondo quanto detto dallo stesso Mastella, \u00abintendeva colmare il vuoto politico nel sud a livello locale, confermando al contempo la strategica alleanza con il PdL\u00bb.\nPochi giorni dopo le regionali, il segretario Mastella afferm\u00f2 che ormai \u00abci sono le condizioni per fare un Partito del Sud\u00bb.\nIl 18 settembre 2010, in una manifestazione a Napoli, ufficializz\u00f2 l'intenzione di candidarsi a sindaco della citt\u00e0 alle successive elezioni amministrative.\nNel gennaio 2011 il partito mut\u00f2 di nuovo nome, diventando \"UDEUR-Popolari per il Sud\".\nAlle elezioni comunali a Napoli del maggio seguente, che videro la vittoria di Luigi de Magistris, l'UDEUR ottenne il 2,48%. Mastella, con l'appoggio del suo partito e di una lista civica, ottenne il 2,17% e non venne neanche eletto in consiglio comunale.\nDopo il primo turno delle elezioni amministrative Mastella annunci\u00f2 \"un rapporto di collaborazione politica tra l'UDEUR e le altre forze politiche di Centro\" e che per il ballottaggio per l'elezione del sindaco di Napoli \"l'UDEUR terr\u00e0 un atteggiamento analogo a quello del Terzo Polo\". L'annuncio avvenne dopo un incontro con i leader dell'UdC (Pier Ferdinando Casini e Lorenzo Cesa), di FLI (Gianfranco Fini) e dell'ApI (Francesco Rutelli).\nAlle elezioni politiche italiane del 2013 decise di non candidarsi in nessuna lista dei principali schieramenti e rimase fuori dalla campagna elettorale. I principali esponenti dell'UDEUR tuttavia invitarono a votare per la coalizione di centrosinistra Italia. Bene Comune che l'UDEUR sostenne poi nelle elezioni regionali della Basilicata e del Molise.\nDopo lo scioglimento dell'UDEUR (2013-2020).\nAdesione a Forza Italia ed elezioni europee del 2014.\nCon lo scioglimento del Popolo della Libert\u00e0 e la rinascita di Forza Italia, l'UDEUR, riunitasi a Ceppaloni il 24 novembre 2013, decise di aderire alla ricostituita formazione. Mastella spieg\u00f2 che sarebbe stato \u201dcon Forza Italia, senza rinunciare affatto a quello che \u00e8 il nostro Dna: restiamo una forza moderata e attenta al territorio. Gli estremismi non ci appartengono e non ci apparterranno\u201d.\nNel 2014 venne nominato nel comitato di presidenza di Forza Italia e fu ricandidato da indipendente per le elezioni europee dal 2014 nella circoscrizione meridionale, non venendo per\u00f2 rieletto, ottenendo per\u00f2 50.440 preferenze.\n\"Popolari per il Sud\" e regionali in Campania.\nAbbandonato il progetto forzista, il 17 gennaio 2015 a Benevento fond\u00f2 un nuovo partito (il quinto in 20 anni), che si chiam\u00f2 Popolari per il Sud (ex UDEUR), in vista delle elezioni regionali di maggio in Campania, a sostegno del governatore uscente Stefano Caldoro perch\u00e9 oggi \"\u201csi avverte l'esigenza di un partito territoriale che dialoghi con la gente e che rappresenti un punto di riferimento certo nella crisi dei partiti\u201d\".\nSostennero Mastella la moglie Sandra Lonardo, l'assessore regionale al Commercio e all'artigianato Vittorio Fucci, l'ex eurodeputato di Forza Italia Giuseppe Gargani, pi\u00f9 una quindicina di sindaci fedelissimi del Sannio. Da qui inizi\u00f2 un tour di propaganda nelle citt\u00e0 di Avellino, Salerno, Napoli con il Partito Pensionati e Caserta, affiancato e sostenuto da consiglieri provinciali e amministratori comunali come Immacolata Lama.\nLe elezioni vennero infine vinte dal candidato del PD Vincenzo De Luca e la moglie di Mastella (Forza Italia), con 10.000 voti, non venne rieletta al consiglio regionale.\nSindaco di Benevento.\nL'anno seguente si candid\u00f2 a sindaco a Benevento, sostenuto da Forza Italia, UdC e dalle liste civiche \"Mastella sindaco\" e \"Noi sanniti per Mastella\".\nAl primo turno del 5 giugno ottenne il 33,66% e and\u00f2 al ballottaggio contro lo sfidante del centro-sinistra Raffaele Del Vecchio (33,23%). Al ballottaggio del 19 giugno ottenne il 62,88% e venne eletto primo cittadino.\nDopo alcuni mesi dal suo insediamento ricevette delle critiche, ad esempio per aver vietato il transito delle biciclette nel centralissimo corso Garibaldi o per aver dichiarato guerra ai centri sociali, ma anche degli apprezzamenti, ad esempio per aver riorganizzato l'evento \"Benevento citt\u00e0 spettacolo\" a fine estate, da anni fermo, invitando ospiti come Marco Travaglio, gli Stadio, Massimo Ghini, Massimo Ranieri e Antonello Venditti e, negli anni successivi, Gigi D'Alessio e Loredana Bert\u00e8 . Nel febbraio 2017 con un'ordinanza pose un'ammenda ai venditori abusivi che operavano nel centro storico.\nSi accentuarono le critiche dell'area di sinistra e del Movimento 5 Stelle quando non si oppose alle continue aperture di sale-slot machines e partecip\u00f2 all'inaugurazione di una di esse, ma ritornarono i punti a suo favore quando apr\u00ec il sottopassaggio al ponte Vanvitelli, provvedendo anche all'illuminazione del ponte stesso.\nNell'estate 2017 organizz\u00f2 i lavori di ristrutturazione dello stadio comunale Ciro Vigorito a seguito della prima, storica promozione del Benevento Calcio in serie A. Ha organizzato ogni anno, il 31 agosto, come evento di chiusura dell'estate, la 'Cena bianca' nel centro storico di Benevento.\nHa provveduto al risanamento della segnaletica stradale di una serie di strade \ned alla riapertura e fruibilit\u00e0 dell'Hortus Conclusus (con il sussidio dell'organizzazione 'Campus').\nIl 21 marzo 2018 \u00e8 rimasto coinvolto in un incidente stradale nella citt\u00e0 di Dragoni. Trasportato d'urgenza all'ospedale, ha subito l'amputazione della falange di un dito della mano.\nNell'estate 2018 ha partecipato alla creazione di \"Benevento citt\u00e0 in fiore\", un concorso rivolto ai cittadini per l\u2019abbellimento, con decorazioni floreali, di vicoli, spazi urbani e particolari abitativi esterni, al fine di incentivare e valorizzare gli aspetti estetici, ambientali e turistici della citt\u00e0.\nAnnuncio dell'UDEUR 2.0 e rientro in Forza Italia.\nIl 19 maggio 2017 all'Hotel Holiday Inn di Napoli, accompagnato dalla moglie, present\u00f2 il nuovo movimento \"Noi Campani\" in vista delle imminenti elezioni comunali: nella sconfitta del centro-destra a Pompei ottenne il 3,94% (578 voti e 0 seggi) e nella vittoria a Maddaloni racimol\u00f2 solo il 0,30% (64 voti e 0 seggi) mentre a Nocera Inferiore non present\u00f2 la lista.\nA settembre, in seguito alla sua assoluzione, Mastella annunci\u00f2 il rilancio dell'UDEUR in previsione delle elezioni politiche italiane del 2018 e dichiar\u00f2 che nel 2008 tent\u00f2 di riportare nel centro-sinistra il deputato Sergio De Gregorio ma questo, in compagnia di un italo-americano membro del Partito Repubblicano e di un presunto membro della CIA, propose a Mastella di lasciare il Governo Prodi e che gli americani gliene sarebbero stati grati.\nCome gi\u00e0 annunciato nei mesi precedenti, il 16 dicembre a Napoli alla Stazione marittima di Napoli costitu\u00ec il movimento \"UDEUR 2.0\", che si ispirava all'omonimo movimento da lui fondato nel 1999, siglando un'intesa con l'UDC di Lorenzo Cesa. Il 30 dicembre precis\u00f2 per\u00f2 che lui stesso non si sarebbe candidato e che sarebbe rimasto sindaco. Alle elezioni politiche l\"'UDEUR 2.0\" ader\u00ec alla lista Noi con l'Italia - UDC (la cosiddetta \"quarta gamba\" della coalizione di centro-destra), all'interno della quale inser\u00ec propri candidati.\nIl 3 febbraio 2018 Mastella annunci\u00f2 il suo ritorno in Forza Italia, nella quale era confluita anche l'UDEUR 2.0; sua moglie Sandra il 4 marzo fu eletta con FI al Senato nel collegio proporzionale Avellino-Benevento.\nNoi Campani (2020-2021).\nElezioni comunali e regionali 2020.\nIl 2 febbraio 2020 annuncia le dimissioni da sindaco, con un anno di anticipo sulla scadenza naturale del mandato, per candidarsi alle elezioni regionali con il centrodestra .\nTuttavia il 22 febbraio ritira le dimissioni, smentendo di volersi candidare.\nIl 3 giugno 2020 Mastella lascia Forza Italia e annuncia la costituzione della lista \"Noi Campani\" a sostegno della ricandidatura di Vincenzo De Luca, rientrando quindi nel centrosinistra a livello regionale; contribuir\u00e0 alla vittoria schiacciante di De Luca con 102.652 voti (4,35%) ottenendo 2 consiglieri. Nel frattempo il 29 luglio la moglie Sandra Lonardo lasciava Forza Italia iscrivendosi al Gruppo misto del Senato. Da registrare il risultato alle amministrative nel comune di Caivano, dove la lista Noi Campani con il 9,2% ottiene 3 consiglieri e consente al candidato Sindaco del centro-sinistra di vincere al 1\u00ba turno con il 52%.\nConferma a sindaco di Benevento e comunali a Napoli e Salerno.\nIn vista delle comunali del 3-4 ottobre 2021 si ricandida a sindaco di Benevento sostenuto dal suo partito e da nove liste civiche di cui due sono di chiara ispirazione politica, cio\u00e8 \"Forza Benevento\", espressione locale di Forza Italia, e \"Sannio Libero\", che al suo interno ha candidati di area Dem vicini al governatore De Luca e che include Italia Viva. Al primo turno riceve il 49,37%; al ballottaggio del 18 ottobre vince con il 52,56% contro il candidato dem Luigi Diego Perifano (47,32%).\nAlle comunali di Napoli la lista, presentata in collaborazione con la civica di David Lebro, \"Noi Campani per la Citt\u00e0\" sostiene il candidato del centro-sinistra e Movimento 5 Stelle Gaetano Manfredi e con il 4,03% elegge due consiglieri. A Caserta invece contribuisce alla riconferma del sindaco uscente del centro-sinistra Carlo Marino eleggendo, con il 5,61%, 3 consiglieri.\nnoi Di Centro.\nIl 4 dicembre 2021 si svolge, al teatro Brancaccio a Roma, l'assemblea nazionale costituente di \"noi Di Centro\", la nuova formazione politica nazionale di Mastella, evoluzione del movimento regionale di Noi Campani. I riferimenti ideologici di nDC sono nel centrismo e nel cristianesimo democratico. Al lancio del partito vi si iscrive anche la moglie di Mastella, la senatrice Sandra Lonardo. Lo stesso giorno, Mastella lancia l'idea di una federazione delle forze centriste nello scacchiere politico che si ispiri all'esperienza della Margherita. \nNel segno di una federazione di forze centriste, il 23 dicembre dello stesso anno si costituisce nel Gruppo Misto del Senato la componente \u201c\"IDeA-Cambiamo!-Europeisti-noi Di Centro (Noi Campani)\u201d,\" che racchiude i sei senatori della vecchia componente \u201c\"IdeA e Cambiamo\"\u201d, Andrea Causin e Sandro Biasotti di Coraggio Italia e Sandra Lonardo, unica senatrice aderente a nDC, e che il 22 febbraio si trasforma in \u201c\"Italia al Centro (IdeA-Cambiamo!-Europeisti-noi Di Centro (Noi Campani))\u201d.\" Mastella, Gaetano Quagliariello e Giovanni Toti di IdeA e Cambiamo! presentano a fine febbraio una lista comune denominata \"Napoli al Centro\" in vista delle elezioni provinciali.\nControversie.\nProcedimenti giudiziari.\nIl 14 ottobre 2007 Clemente Mastella viene iscritto nel registro degli indagati della procura di Catanzaro nell'ambito dell'inchiesta Why Not del sostituto procuratore Luigi De Magistris: l'ipotesi di reato \u00e8 abuso di ufficio. Il ministro \u00e8 sospettato di essere coinvolto in una \"rete\" costituita da politici, imprenditori, giudici e massoni finalizzata ad ottenere finanziamenti dallo Stato e dall'Unione europea.Il coinvolgimento del ministro nell'inchiesta \u00e8 motivato dai suoi rapporti con l'imprenditore Antonio Saladino. L'indagine coinvolge l'attivit\u00e0 imprenditoriale di Saladino, titolare in passato di una societ\u00e0 di lavoro interinale denominata \"Why Not\".\nAgli atti figurano, tra l'altro, intercettazioni di colloqui telefonici proprio tra Mastella e Saladino.\nIl 16 gennaio 2008, dopo il provvedimento di arresti domiciliari nei confronti della moglie Sandra Lonardo, da parte della procura di Santa Maria Capua Vetere, Mastella presenta le sue dimissioni da ministro, sostenendo di essere vittima, insieme alla sua famiglia, di un attacco della magistratura. Le dimissioni vengono respinte dal Presidente del Consiglio Romano Prodi e nel tardo pomeriggio della stessa giornata le agenzie di stampa scrivono che anche lo stesso Mastella sarebbe indagato nell'ambito dell'inchiesta riguardante la moglie.\nIl giorno seguente Mastella conferma le proprie dimissioni ed annuncia che il suo partito, l'UDEUR, dar\u00e0 \"appoggio esterno\" al governo. Il 21 gennaio Mastella modifica la propria posizione dichiarando di uscire dalla maggioranza e di voler votare no alla questione di fiducia. Il governo Prodi cade il 24 gennaio in seguito al voto di sfiducia.\nL'8 marzo dello stesso anno la Procura Generale di Catanzaro, che aveva avocato a s\u00e9 le indagini dopo la dichiarazione d'incompatibilit\u00e0 del sostituto procuratore De Magistris, chiede l'archiviazione delle accuse ipotizzate a carico di Mastella, che esce dall'inchiesta. Nelle motivazioni, depositate il 1\u00ba aprile, il Gip ha affermato che \"non vi erano neanche gli estremi per poter iscrivere Mastella nel registro degli indagati\". L'ex Guardasigilli ha annunciato che intende \"valutare tutte le possibili azioni giudiziarie e amministrative a tutela della mia persona\" e dichiara di voler \"chiedere il risarcimento dei danni a chi ha lavorato, sul piano giudiziario, quello mediatico e quello politico, per la mia eliminazione politica\".\nIl 19 dicembre 2009 Mastella d\u00e0 mandato ai suoi legali di citare in giudizio lo Stato italiano per l'archiviazione dell'inchiesta Why Not. La richiesta di risarcimento ammonta a 10 milioni.\nIl 26 febbraio 2009 appare sull'Espresso la notizia che il giudice GianDomenico Lepore ha inviato gli avvisi di chiusura delle indagini per l'inchiesta riguardante l'ex ministro della giustizia.\nNei mesi seguenti, la vicenda si \u00e8 capovolta, giudicando illegittima l'avocazione dell'inchiesta Why Not, legittime le intercettazioni, e l'inchiesta di Santa Maria Capua Vetere \u00e8 passata alla procura di Napoli che, in maggio 2009 ha ritenuto fondate molte delle accuse, rinviando a giudizio Clemente Mastella e sua moglie Sandra Lonardo.\nNel marzo 2011 Clemente Mastella viene rinviato a giudizio, assieme alla moglie Sandra Lonardo, per tre capi di imputazione: truffa e appropriazione indebita, in merito all'acquisizione al patrimonio familiare di due appartamenti a Roma di propriet\u00e0 dell'Udeur e della testata giornalistica Il Campanile; abuso d'ufficio, per l'assegnazione di incarichi da parte dell'Arpac.\nIl 22 dicembre 2011 il GUP di Benevento Flavio Cusani rinvia a giudizio Clemente Mastella per corruzione nell'ambito dell'inchiesta \"Iside Nova\". L'indagine \u00e8 condotta dal procuratore Antonio Clemente il quale sar\u00e0 in seguito sostituito dal procuratore capo Giuseppe Maddalena.\nIl 12 settembre 2017, a distanza di quasi 10 anni, i Mastella, l\u2019ex consuocero Carlo Camilleri, gli ex assessori Nicola Ferraro e Andrea Abbamonte vengono assolti in primo grado per tutti e tre i capi di imputazione con formula piena, anche per i due capi per i quali il pm aveva chiesto la prescrizione, perch\u00e9 il fatto non costituisce reato e perch\u00e9 il fatto non sussiste. In sintesi, per l'accusa Mastella avrebbe imposto all'allora Governatore Antonio Bassolino la nomina di una persona da lui segnalata a commissario di una Asl, minacciando in caso di rifiuto di ritirare due suoi assessori dalla Giunta; il fatto era stato smentito da Bassolino stesso quando era stato chiamato a testimoniare.\nCritiche e aspetti controversi.\nNel 1994 fonda il CCD di cui diviene presidente, e al cui progetto aderisce immediatamente Lorenzo Cesa, che viene messo a capo della segreteria politica. In quel periodo Cesa era, da pochi mesi, sotto processo (nonch\u00e9 reo confesso) per un importante caso di corruzione legato al ministero dei Lavori Pubblici.\nMolto discussi sono i trascorsi rapporti di amicizia con l'ex-presidente del consiglio comunale di Villabate e condannato per mafia Francesco Campanella. Rapporti tanto stretti che Mastella fu testimone delle nozze del Campanella nel 2000. Alle stesse nozze fu testimone anche il presidente della Regione Siciliana Salvatore Cuffaro, indagato per concorso esterno in associazione mafiosa e poi condannato in primo grado nel gennaio del 2008 a 5 anni di carcere per favoreggiamento semplice ad uomini vicini al superboss Bernardo Provenzano.\nAll'inizio del febbraio 2007 egli viene raggiunto da un avviso di garanzia da parte della Procura della Repubblica di Napoli. L'ipotesi formulata dagli inquirenti \u00e8 quella di concorso in bancarotta fraudolenta per il fallimento del Napoli Calcio, dichiarato nel 2004 con sentenza del Tribunale di Napoli. L'iscrizione nel registro degli indagati rappresenta un fatto dovuto, dal momento che, all'epoca della commissione dei presunti illeciti (2002), Mastella era vicepresidente della societ\u00e0 e membro del consiglio di amministrazione. Interpellato al riguardo, Mastella si \u00e8 dichiarato estraneo al crack, sostenendo di non aver mai partecipato direttamente alla gestione della Societ\u00e0.\nIl caso de Magistris.\nNell'ottobre 2007 viene iscritto nel registro degli indagati dalla procura della Repubblica di Catanzaro per l'inchiesta \"Why Not\", condotta dal PM Luigi de Magistris. Poche settimane prima, in qualit\u00e0 di Ministro della giustizia, Mastella aveva chiesto il trasferimento cautelare dello stesso de Magistris. Per questo motivo al magistrato viene avocata l'inchiesta dalla procura. Per l'opinione pubblica c'\u00e8 il sospetto che Mastella abbia richiesto il trasferimento appositamente per bloccare sul nascere l'inchiesta nei suoi confronti. Solidale nei confronti del ministro, invece, tutto il mondo politico ad eccezione di Antonio Di Pietro.\nDopo l'avocazione delle indagini, la Procura Generale chiede quindi l'archiviazione delle accuse per Mastella, richiesta poi accolta dal Gip, che specifica che Mastella non avrebbe dovuto essere indagato. Gli stessi magistrati che avevano accusato i coniugi Mastella (oltre a de Magistris, poi trasferito e sottoposto a censura da parte del CSM) sono finiti anch'essi sotto inchiesta.\nIl caso \"Il campanile\".\nIl giornale di partito \"Il Campanile\" \u00e8 stato oggetto di diverse indagini giornalistiche che ne hanno evidenziato la funzione \"privata\". In altri termini, oltre un milione e trecentomila euro di finanziamenti pubblici (limitandosi al solo 2005) sono serviti per pagare il contributo fattivo di Clemente Mastella, viaggi e trasferte della famiglia Mastella (98.000 euro nel 2005), liberalit\u00e0 e spese di rappresentanza (141.000 euro), liberalit\u00e0 (22.000), pacchi, dolciumi e torroni (17.000).\nIn sostanza, secondo un'inchiesta de \"L'Espresso\", \"\"all'ombra del \"Campanile\" Clemente Mastella, i suoi familiari e le loro societ\u00e0 hanno ottenuto soldi e vantaggi grazie a un giornale finanziato con i soldi dei contribuenti\"\".\nIl sindaco Mastella ha ricevuto una lettera minatoria nella giornata del 2 agosto 2018. La polizia segue tutte le possibili piste, ma non \u00e8 il primo episodio politicamente \u201cdelicato\u201d che coinvolge Benevento negli ultimi mesi."}
{"id": "2392163", "revid": "767487", "url": "https://it.wikipedia.org/wiki?curid=2392163", "title": "Ph\u1ea1m Duy", "text": "Assieme a Van Cao e Tr\u1ecbnh C\u00f4ng S\u01a1n, \u00e8 generalmente considerato una delle tre pi\u00f9 importanti figure nel panorama musicale moderno vietnamita.\nAttivo dal 1945, ha scritto oltre mille canzoni, spaziando dal folk alla musica per bambini, dal sentimentale a canzoni di tematica religiosa.\nBiografia e carriera.\nNato ad Hanoi (Indocina francese) col nome di Ph\u1ea1m Duy C\u1ea9n, suo padre Ph\u1ea1m Duy T\u1ed1n \u00e8 stato uno dei primi giornalisti e scrittori di racconti brevi con uno stile di tipo europeo, oltre che cofondatore dell'importante movimento Tonkin Free School. Il fratello Ph\u1ea1m Duy Khi\u00eam era professore e in seguito fu ambasciatore in Francia, oltre che scrittore francofono.\nSi diplom\u00f2 alla \"Thang Long High School\", quindi al \"College of Arts\". Autodidatta, studi\u00f2 in Francia nel 1954-1955 sotto la guida di Robert Lopez, come studente non registrato all\"'Institut de Musicologie\" di Parigi.\nLa sua carriera musicale cominci\u00f2 come cantante nel gruppo musicale Duc Huy, che nel 1943-44 girava nel paese eseguendo il proprio repertorio: importante la sua figura durante la resistenza vietnamita contro la Francia. Dopo che Hanoi venne controllata dai francesi, Ph\u1ea1m Duy si mosse a sud verso Saigon. Le sue canzoni vennero quindi censurate nelle aree controllate dal regime comunista.\nDopo la caduta di Saigon, Duy e la famiglia migrarono negli USA stabilendosi a Midway City, California. La sua musica venne proibita nel Vietnam tra il 1975 e il 2005, ma Duy continu\u00f2 a proporla in tutto il mondo, con le \"canzoni dei nuovi rifugiati\" (t\u1ecb n\u1ea1n ca) e \"canzoni dei prigionieri\" (ng\u1ee5c ca).\nTorn\u00f2 in visita in Vietnam alla fine degli anni novanta e nei primi anni Duemila. Nel 2005 annunci\u00f2 che, assieme al figlio Duy Quang (anch'egli cantante), sarebbe tornato in Vietnam per restarci: la notizia ebbe grande risalto e il governo inizi\u00f2 a limitare i divieti di circolazione dei suoi brani. Dozzine di sue canzoni hanno quindi cominciato a essere diffuse nuovamente nel paese.\nCarriera musicale.\nLa sua carriera \u00e8 divisa dallo stesso autore in alcuni fasi:\nBrani celebri.\nIl repertorio di Duy include celebri canzoni, tra cui:"}
{"id": "2392165", "revid": "729019", "url": "https://it.wikipedia.org/wiki?curid=2392165", "title": "Magosliget", "text": "Magosliget \u00e8 un comune dell'Ungheria di 241 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2392167", "revid": "124654069", "url": "https://it.wikipedia.org/wiki?curid=2392167", "title": "Virgilio Ilari", "text": "Biografia.\nConseguita la laurea in giurisprudenza all'Universit\u00e0 degli Studi di Roma, si dedica alla Storia militare antica, e per circa quindici anni approfondisce lo studio della Storia della politica di difesa e delle istituzioni militari della Repubblica italiana.\nAssistente incaricato gi\u00e0 dal 1972, diviene assistente ordinario e infine professore di Storia del Diritto Romano presso le universit\u00e0 di Siena, Roma (\"La Sapienza\") e Macerata.\nDal 1989 al 2010 \u00e8 stato docente di Storia delle istituzioni militari e dei sistemi di sicurezza all'Universit\u00e0 Cattolica del Sacro Cuore di Milano.\nHa collaborato con l'Ufficio Storico dello Stato Maggiore dell'Esercito, con l'Istituto Affari Internazionali e con varie riviste di approfondimento come \"Renovatio\" diretta da Gianni Baget Bozzo, \"L'Europa\" diretta da Angelo Magliano, la \"Rivista Militare\" durante la direzione del colonnello Piergiorgio Franzosi, e \"Strategia Globale\" diretta da Edgardo Sogno, e infine \"Limes\", \"Ideazione\", \"Palomar\" e \"Liberal/Risk\". \u00c8 stato consulente del Centro Militare di Studi Strategici (CeMiSS) ed ha collaborato con il Centro Alti Studi per la Difesa (CASD) durante la direzione e la presidenza del generale Carlo Jean. Ha pubblicato numerosi lavori insieme ad insigni storici militari come Ferruccio Botti, Antonio Sema e Piero Crociani.\nDal 1997 al 2001 \u00e8 stato consulente della Commissione bicamerale di inchiesta sul terrorismo e le stragi durante la presidenza del senatore Giovanni Pellegrino.\n\u00c8 stato presidente della Societ\u00e0 Italiana di Storia Militare dal 2004 al 2008 e di nuovo dal 2010, nonch\u00e9 presidente dell'AABMI, (Associazione Amici della Biblioteca Militare Italiana) dal 2008 al 2010. Nel 2006 ha donato la sua biblioteca militare cartacea di 25.000 volumi alla Biblioteca Civica Farinone Centa di Varallo. Dal 2008 ha raccolto inoltre una Biblioteca Militare Digitale di 70.000 testi.\nDal gennaio 2020 \u00e8 il direttore di Nuova Antologia Militare (NAM), una rivista interdisciplinare e internazionale a cura della Societ\u00e0 Italiana di Storia Militare (SISM) "}
{"id": "2392168", "revid": "287204", "url": "https://it.wikipedia.org/wiki?curid=2392168", "title": "Djamileh", "text": "Djamileh \u00e8 un'op\u00e9ra-comique in un atto di Georges Bizet, su libretto di Louis Gallet, tratto dal racconto orientale \"Namouna\" di Alfred de Musset (1832).\nLa prima assoluta \u00e8 stata il 22 maggio 1872 all'Op\u00e9ra-Comique di Parigi.\nNel 1889 avviene la prima a Stoccolma.\nIn Italia la prima \u00e8 stata al Teatro Costanzi di Roma nel 1890 con Gemma Bellincioni.\nNel Regno Unito la premi\u00e8re \u00e8 stata nel 1892 a Manchester e poi al Her Majesty's Theatre di Dundee e Theatre Royal di Glasgow nella traduzione di John Bennett per il Carl Rosa Opera Company.\nAll'Opera di Amburgo nel 1892 va in scena diretta da Gustav Mahler.\nAl Wiener Staatsoper va in scena nel 1898 diretta da Mahler e fino al 1938 ha avuto 25 recite.\nNel 1933 va in scena all'Opera reale svedese con Jussi Bj\u00f6rling.\nTrama.\nIl califfo Harun chiede al suo fidato servo Splendiano dove sia la schiava Djamileh. Splendiano risponde che \u00e8 nelle vicinanze, innamorata di Harun, e che rimarr\u00e0 delusa quando il califfo, alla fine del mese, chieder\u00e0 che sia mandata via e sostituita con un'altra schiava. Haroun, infatti, ogni mese licenzia sempre l'amante in carica e ne fa acquistare da Splendiano una nuova al mercato. Djamileh, che ama veramente Harun, prega Splendiano di farla rientrare nuovamente travestta al palazzo anche per il prossimo mese promettendo al servo che, se non riuscisse a conquistare il cuore del califfo, lei si concederebbe a Splendiano. Splendiano presenta Djamileh come la nuova ragazza del mese. Haroun tuttavia la riconosce, si rende conto che lei lo ama e questa consapevolezza conquista il cuore del califfo.\nOrganico orchestrale.\nDue flauti, due oboi, due clarinetti, due fagotti, quattro corni, due trombe, tre tromboni, timpani, tamburello basco, arpa, archi."}
{"id": "2392169", "revid": "642594", "url": "https://it.wikipedia.org/wiki?curid=2392169", "title": "TUNA", "text": ""}
{"id": "2392170", "revid": "486946", "url": "https://it.wikipedia.org/wiki?curid=2392170", "title": "NASDAQ Stock Market", "text": ""}
{"id": "2392171", "revid": "729019", "url": "https://it.wikipedia.org/wiki?curid=2392171", "title": "Magy", "text": "Magy \u00e8 un comune dell'Ungheria di 996 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2392172", "revid": "287204", "url": "https://it.wikipedia.org/wiki?curid=2392172", "title": "Brasil Open 2009", "text": "Il Brasil Open 2009 \u00e8 stato un torneo di tennis giocato sul cemento nella categoria ATP World Tour 250 series nell'ambito dell'ATP World Tour 2009. \u00c8 stata la 9\u00aa edizione del Brasil Open. Si \u00e8 giocatonel complesso Costa do Sauipe di Mata de S\u00e3o Jo\u00e3o, in Brasile, dal 9 al 14 febbraio 2009.\nPartecipanti.\nAltri partecipanti.\nGiocatori che hanno ricevuto una Wild card:\nGiocatori passati dalle qualificazioni:\nCampioni.\nSingolare.\n Tommy Robredo ha battuto in finale Thomaz Bellucci, 6\u20133, 3\u20136, 6\u20134\nDoppio.\n Marcel Granollers / Tommy Robredo hanno battuto in finale Lucas Arnold Ker / Juan M\u00f3naco 6\u20134, 7\u20135"}
{"id": "2392174", "revid": "110157", "url": "https://it.wikipedia.org/wiki?curid=2392174", "title": "Chiesa di Nostra Signora di Valme", "text": "La chiesa di Nostra Signora di Valme \u00e8 luogo di culto cattolico di Roma, nel quartiere Portuense, in via di Vigna Due Torri.\nStoria.\n\u00c8 stata costruita negli anni novanta del XX secolo su progetto dell'architetto Spina, e inaugurata dal cardinale Camillo Ruini il 23 marzo 1996. La chiesa, visitata da Giovanni Paolo II il 16 dicembre 1996, \u00e8 sede della parrocchia omonima, istituita dal cardinale vicario Ugo Poletti il 28 febbraio 1982 con il decreto \"A tutti \u00e8 nota\".\nIl nome della chiesa deriva dal santuario omonimo spagnolo, situato nella citt\u00e0 di Dos Hermanas in Andalusia: \"valme\" significa \"aiutami\".\nArchitettura.\nL'edificio si caratterizza per la presenza di grandi vetrate, che illuminano la chiesa: l'altare maggiore conserva l'icona della \"vergine di Valme\"."}
{"id": "2392175", "revid": "765341", "url": "https://it.wikipedia.org/wiki?curid=2392175", "title": "Enrico Federico di Hannover", "text": "Biografia.\nInfanzia e giovent\u00f9.\nIl principe Enrico Federico nacque il 7 novembre 1745 a \"Leicester House\", a Londra, come figlio del principe di Galles Federico, figlio di Giorgio II di Gran Bretagna e di Carolina di Brandeburgo-Ansbach, e della moglie Augusta. Venne battezzato in casa ventritr\u00e9 giorni dopo la nascita.\nIl 22 ottobre 1766, poco prima del suo ventunesimo compleanno, Enrico Federico venne creato duca di Cumberland e Strathearn e conte di Dublino.\nSupposizioni.\nIl 4 marzo 1767, Enrico Federico presumibilmente spos\u00f2 Olive Wilmot (in seguito mrs Payne), una donna comune, con cerimonia segreta; dall'unione probabilmente nacque una figlia, Olivia Wilmot (1772-1834), bench\u00e9 la paternit\u00e0 del duca non venne mai provata. Paesaggista e scrittrice, Olivia Wilmot in seguito spos\u00f2 John Thomas Serres (1759-1825) ed in seguito, controversamente, prese ad utilizzare il titolo di principessa Olivia di Cumberland.\n\"Royal Navy\".\nNel 1768, all'et\u00e0 di ventidue anni, il principe Enrico Federico entr\u00f2 come cadetto nella \"Royal Navy\" e venne spedito in Corsica sulla \"HMS Venus\"; in settembre fece ritorno a casa quando la nave venne richiamata in patria a causa dell'invasione francese della Repubblica Corsa. L'anno seguente venne promosso contrammiraglio e vice-ammiraglio nel 1770.\nMatrimonio.\nIl matrimonio del duca con la donna comune Anne Horton, o Houghton, (1743-1808), celebrato il 2 ottobre 1771, caus\u00f2 l'incrinamento dei rapporti con il re e fu il catalizzatore per l'approvazione del \"Royal Marriages Act 1772\", che proib\u00ec ad ogni discendente di Giorgio II di sposarsi senza il permesso del monarca. Dal matrimonio non nacquero figli. Anne, bench\u00e9 di nobile famiglia \u2013 era la figlia del visconte (in seguito conte) di Carhampton, e vedova di Christopher Horton di Catton Hall \u2013 sembrava che fosse piuttosto generosa nel concedere i propri favori, secondo il commento di un burlone che disse che lei era \u00abmrs Houghton del duca di Grafton, mrs Houghton del duca di Dorset, mrs Houghton di chiunque\u00bb.\nIl matrimonio tra Anne Horton ed il principe Enrico Federico, duca di Cumberland, venne descritto come una \u00abconquista a Brighthelmstone\u00bb (ora Brighton) di mrs Horton, che, secondo Horace Walpole, \u00abscherz\u00f2 per molti mesi con la sua passione, finch\u00e9, sic, lei decise di fissarlo in una prospettiva che lui non aveva mai considerato\u00bb.\nBisogna per\u00f2 notare che la mrs Houghton alla quale si riferisce Walpole potrebbe essere stata Nancy (\"Anne\") Parsons, figlia di un sarto di Bond Street, nota prostituta dotata di bellezza ed arguzia. A quanto riferisce Walpole, Nancy era una figurante all'opera quando inizi\u00f2 ad incrementare le sue entrate lavorando come prostituta d'alto bordo; la sua giovent\u00f9 e la sua innegabile bellezza (attestata dai dipinti di Thomas Gainsborough e Joshua Reynolds) in seguito catturarono l'attenzione di un membro della dinastia Haughton di mercanti di schiavi nelle Indie Occidentali, che la spos\u00f2 e la port\u00f2 con s\u00e9 in Giamaica. Alla morte del marito fece ritorno a Londra ritornando alla vecchia professione.\nIronicamente, il fascino di Nancy Parson sopravvisse a molti dei suoi aristocratici detrattori: oltre al grande ritratto ad opera di Reynolds, ora conservato al \"Metropolitan Museum of Art\" di New York, un ritratto del 1769 della Parson in costume turco di George Willison \u00e8 esposto allo \"Yale Center for British Art\" di New Haven, in Connecticut. Non cadde mai l'interesse per lei nemmeno quando rifiut\u00f2 l'amore platonico del duca; all'et\u00e0 di quarant'anni, Nancy Parsons si rivolse al giovane ed impressionabile ventiquattrenne John Frederick Sackville, 3\u00ba duca di Dorset. Nel 1776 Nancy ammali\u00f2 e spos\u00f2 un altro giovane aristocratico, Charles Maynard, 2\u00b0 visconte Maynard. In tarda et\u00e0, si disse, Nancy inizi\u00f2 invece a dedicarsi ad opere caritatevoli.\nUltimi anni.\nNel 1775 Enrico Federico costitu\u00ec la \"Cumberland Fleet\" (\"Flotta di Cumberland\"), che in seguito sarebbe divenuta la \"Royal Thames Yacht Club\" (\"Yacht Club reale del Tamigi\"); fu promosso ad ammiraglio nel 1778, bench\u00e9 gli venne proibito di assumere qualunque comando. Il duca ebbe inoltre un ruolo attivo nello sviluppo della cittadina di Brighton (all'epoca chiamata Brighthelmstone) in una popolare localit\u00e0 di villeggiatura; la visit\u00f2 per la prima volta nel 1771 e nel 1783 il principe di Galles vi si rec\u00f2 in visita allo zio.\nEnrico Federico, duca di Cumberland e Strathearn, mor\u00ec a Londra il 18 settembre 1790; la sua vedova gli sopravvisse per altri diciotto anni fino al 1808.\nTitoli nobiliari e stemma.\nStemma.\nEnrico Federico utilizz\u00f2 lo stemma del regno, differenziato mediante un nastro d'argento a cinque punte, la centrale con una croce rossa, quelle esterne ognuna con un fiordaliso azzurro."}
{"id": "2392178", "revid": "298055", "url": "https://it.wikipedia.org/wiki?curid=2392178", "title": "Alfred Gronevelt", "text": ""}
{"id": "2392184", "revid": "599013", "url": "https://it.wikipedia.org/wiki?curid=2392184", "title": "Cqb", "text": ""}
{"id": "2392185", "revid": "110157", "url": "https://it.wikipedia.org/wiki?curid=2392185", "title": "AMACO", "text": "L'AMACO (acronimo di Azienda per la Mobilit\u00e0 nell'Area COsentina) \u00e8 un'azienda di trasporto pubblico di Cosenza. Fu fondata il 19 maggio 1949 da Giuseppe Aquino, titolare di una concessionaria di automobili, con la denominazione Aquino Servizi Automobilistici Cosenza (ASAC). i primi mezzi acquistati furono 4 autobus Alfa Romeo 800, 3 Alfa Romeo 430 e 3 Alfa Romeo Menarini 900.\nLe prime linee in servizio furono:\nNel 1966 l'azienda passa sotto il controllo della citt\u00e0 di Cosenza, prendendo il nome di Azienda Trasporti Automobilistici Cosenza (ATAC).\nIn seguito alla riforma dei trasporti pubblici locali, nel 1996 diventa azienda speciale AMACO, diventando una societ\u00e0 di capitali nel 1999.\nParco veicoli.\nAl 2009, l'azienda disponeva di 70 autobus.\nScale mobili.\nL'azienda controlla inoltre un sistema di marciapiedi mobili e scale mobili che collegano il quartiere Spirito Santo a Piazza XV Marzo, ex-sede della Provincia (ora sita nei pressi della stazione FFSS), e inizio della Villa Vecchia."}
{"id": "2392186", "revid": "6923", "url": "https://it.wikipedia.org/wiki?curid=2392186", "title": "Daewoo-Chevrolet Nubira", "text": ""}
{"id": "2392188", "revid": "1048993", "url": "https://it.wikipedia.org/wiki?curid=2392188", "title": "P. L. Travers", "text": "La sua fama \u00e8 legata a un romanzo per l'infanzia, \"Mary Poppins\" (1934), che la Travers scrisse per alleviare le pene delle proprie sorelle, profondamente turbate dallo stato depressivo in cui versava la loro madre.\nBiografia.\nHelen Lyndon Goff era la prima figlia di Margaret Agnes Morehead, australiana, e di Travers Robert Goff, inglese di origini irlandesi. L'uomo lavorava con scarso rendimento come impiegato di banca, a causa della sua dipendenza dall'alcool. Questa si aggrav\u00f2 quando egli venne trasferito nella cittadina di Allora (Queensland), dove mor\u00ec a soli 43 anni. La famiglia fu quindi costretta ad un nuovo trasloco e la ragazzina, per alleviare le sofferenze delle sorelle, inizi\u00f2 a raccontare loro le storie di una strana governante che si chiamava Mary Poppins. \nIn seguito Helen lavor\u00f2 come attrice in una compagnia itinerante di una compagnia shakespeariana impegnata in spettacoli nelle zone pi\u00f9 rurali dell'Australia; nel 1924 si trasfer\u00ec in Irlanda, presso i suoi parenti, per dedicarsi a tempo pieno alla scrittura utilizzando il nome d'arte di Pamela Travers. L'anno successivo ebbe modo di incontrare il poeta AE (pseudonimo di George William Russell, 1867-1935) che la present\u00f2 a W.B. Yeats e la introdusse nell'ambiente letterario e folklorico irlandese. Per gli scrittori irlandesi del periodo, come W.B. Yeats e AE, l'esoterismo mistico ebbe una grande importanza (entrambi furono membri eminenti dell'associazione occultista nota come Golden Dawn). La presenza di significati simbolici ed esoterici nella saga di Mary Poppins \u00e8 stata rilevata, da una diversa prospettiva, anche da Massimo Introvigne.\nTrasferitasi in Inghilterra, in un cottage nel Sussex, nel 1933 inizi\u00f2 a scrivere il primo degli otto libri con protagonista \"Mary Poppins\", il personaggio che aveva creato anni prima per intrattenere le sorelle. \nLe illustrazioni del libro furono affidate a Mary Shepard. Successivamente fu realizzato il film nel 1964 da Walt Disney, con Julie Andrews nel ruolo di Mary Poppins. Nel 2018 \u00e8 stato realizzato il sequel, intitolato \"Il ritorno di Mary Poppins\", con Emily Blunt nel ruolo di Mary Poppins, basato sempre su uno dei romanzi della Travers, \"Mary Poppins ritorna\". \nPamela Travers fu anche studiosa di filosofia zen, buddhismo e tradizione degli Indiani d'America. Allieva di Georges Ivanovi\u010d Gurdjieff, all'et\u00e0 di 40 anni prese in adozione un ragazzino irlandese di nome Camillus e nel 1977 venne insignita dell'Ordine dell'Impero Britannico. Mor\u00ec nel 1996 all'et\u00e0 di 96 anni ed \u00e8 stata sepolta presso il St Mary Churchyard di Twickenham a Londra.\nNei media.\nNel 2013 fu dedicato un film alla sua vita, \"Saving Mr. Banks\", ruolo interpretato da Emma Thompson, con Tom Hanks, Colin Farrell, Paul Giamatti e B. J. Novak, diretto da John Lee Hancock. Il film tratta, prendendosi molte libert\u00e0 rispetto alla realt\u00e0 dei fatti storici, soprattutto dei rapporti lavorativi che l'autrice ebbe con Walt Disney, quest'ultimo interpretato da Tom Hanks, nella stesura dell'opera cinematografica \"Mary Poppins\"."}
{"id": "2392193", "revid": "16972", "url": "https://it.wikipedia.org/wiki?curid=2392193", "title": "Aeroporto Internazionale di Banjul", "text": ""}
{"id": "2392198", "revid": "86343", "url": "https://it.wikipedia.org/wiki?curid=2392198", "title": "Saint Bernard", "text": ""}
{"id": "2392201", "revid": "599013", "url": "https://it.wikipedia.org/wiki?curid=2392201", "title": "Compatibilit\u00e0 elettromagnetica", "text": "La compatibilit\u00e0 elettromagnetica (a volte indicata con l\u2019acronimo \"EMC\", dall'inglese \"Electromagnetic Compatibility\"), \u00e8 una sotto-disciplina dell'ingegneria elettrica ed elettronica, che si occupa dell\u2019analisi e dell\u2019ottimizzazione degli effetti indesiderati prodotti dalla generazione, trasmissione e ricezione non intenzionali di energia elettromagnetica, con l'obiettivo di garantire il corretto funzionamento nel medesimo ambiente di diversi altri apparati elettrici/elettronici che coinvolgono a loro volta fenomeni elettromagnetici durante il loro funzionamento (ad esempio elettrodomestici, apparati avionici e elettromedicali).\nStoria.\nI problemi connessi alle interferenze elettromagnetiche nascono praticamente con l'inizio delle trasmissioni radio, con Guglielmo Marconi (1901). Verso il 1920 cominciano a comparire sulle riviste specializzate articoli sull'argomento. Trasmettitori, ricevitori ed antenne non erano molto sofisticate (la selettivit\u00e0 era molto approssimativa). Durante la seconda guerra mondiale l'uso di apparati radio, sistemi di navigazione e radar in modo diffuso comport\u00f2 l'aumento dei problemi dovuti ad interferenze. Si tamponarono i problemi con una riassegnazione dello spettro delle frequenze (cosa abbastanza facile non essendo allora molto affollato). I problemi si aggravarono verso gli anni cinquanta con l'introduzione dei primi transistor, dei circuiti integrati (sessanta) e dei primi microprocessori negli anni settanta. Negli ultimi anni, l'uso di tecniche digitali in sostituzione di quelle analogiche e l'elaborazione di segnali a frequenze sempre pi\u00f9 elevate ha aumentato l'intensit\u00e0 delle sorgenti di disturbi. La costante riduzione delle potenze in gioco ha fatto s\u00ec che gli apparati creassero meno disturbi, sebbene ci\u00f2 se li abbia resi pi\u00f9 vulnerabili.\nNella marcatura CE.\nIn passato i problemi di compatibilit\u00e0 elettromagnetica erano lasciati alla valutazione dei singoli produttori o regolamentate a livello nazionale. Gli sviluppi sempre pi\u00f9 rapidi dell'elettronica e l'interscambio commerciale sempre pi\u00f9 intenso hanno reso necessario imporre delle normative comuni di regolamentazione. Con la nascita dell'Unione europea, in particolare, si \u00e8 cercato di unificare la legislazione in materia e le normative proposte in sede comunitaria sono poi state ratificate dai parlamenti degli stati membri.\nL'Italia in particolare, ha approvato tali normative e dal 1\u00ba gennaio 1997 l'apposizione del marchio CE comporta il rispetto di normative specifiche su questi problemi (oltre al rispetto di altre normative relative alla sicurezza elettrica).\nSuscettibilit\u00e0 ed emissione.\nLa compatibilit\u00e0 elettromagnetica prende in considerazione diversi problemi:\nQuando, nell'ambito della compatibilit\u00e0 elettromagnetica, si prendono in considerazione disturbi elettromagnetici che si propagano in strutture guidanti quali conduttori metallici, ci si riferisce a problemi di suscettibilit\u00e0 ed emissione condotte, quando invece ci si riferisce a disturbi propagatisi in spazio libero, ci si riferisce a problemi di suscettibilit\u00e0 ed emissione irradiata (radiata, irraggiata).\nTecniche di risoluzione.\nTipicamente un metodo classico per evitare interferenze elettromagnetiche da e verso un apparato elettrico \u00e8 quello della schermatura metallica dell'apparato in questione (gabbia di Faraday): in tal modo onde elettromagnetiche incidenti o irradiate dall'apparato rimangono confinate in buona parte rispettivamente all'esterno e all'interno della struttura."}
{"id": "2392203", "revid": "204012", "url": "https://it.wikipedia.org/wiki?curid=2392203", "title": "ICSI", "text": ""}
{"id": "2392211", "revid": "110157", "url": "https://it.wikipedia.org/wiki?curid=2392211", "title": "Chiesa della Sacra Famiglia (Roma)", "text": "La chiesa della Sacra Famiglia \u00e8 un luogo di culto cattolico di Roma, nel quartiere Portuense, in via Filippo Tajani.\n\u00c8 stata costruita nel XX secolo su progetto degli architetti Mario Paniconi e Giulio Pediconi, ed inaugurata nel 1978. La chiesa, visitata da Giovanni Paolo II il 14 febbraio 1994, \u00e8 sede della parrocchia omonima \"\u201ca via Portuense\u201d\", istituita dal cardinale vicario Francesco Marchetti Selvaggiani il 14 agosto 1932 con il decreto \"Cum sanctissimus dominus\". La cura della chiesa \u00e8 affidata alla Congregazione della Sacra Famiglia di Bergamo.\nLa chiesa \u00e8 a pianta circolare ed \u00e8 affiancata da un curioso campanile progettato dall'architetto Gian Franco Filacchione (1987) in struttura metallica sotto il quale vi \u00e8 una porta in ferro che introduce al giardino giochi. Nel lato sud \u00e8 stato costruito nel 2009 un piccolo orologio solare a ore astronomiche, dipinto con colori per esterno da Marco Agrillo. All'interno l'ampio presbiterio \u00e8 dominato da un grande crocifisso su pannello rosso, ove sono raffigurati i simboli dei quattro evangelisti ed episodi dell'ultima cena e della passione di Ges\u00f9 realizzato dall'artista Ennio Tesei (1979). Al lato destro del suddetto crocifisso vi \u00e8 una pala d'altare raffigurante la Sacra Famiglia di Nazareth di Gian Franco Filacchione (2009). Sul lato opposto dell'altare maggiore, dietro lo spazio del fonte battesimale, si trova un pannello polimaterico di soggetto astratto realizzato dall'artista Fernanda Tollemeto (1992) e intitolato \"Ogni giorno rinasco ed \u00e8 sempre la prima volta\", e alla sua sinistra vi \u00e8 un bel dipinto di Maria con Ges\u00f9 bambino in braccio di attribuzione incerta (XIX secolo). La via Crucis, in formelle quadrate di bronzo, attorno all'aula circolare della chiesa \u00e8 opera dell'artista Paola Di Gregorio (2000). Nella parte opposta del presbiterio vi \u00e8 la cappella feriale decorata con icone di stile bizantino ad opera di padre Cesar Hernandez della Congregazione della Sacra Famiglia."}
{"id": "2392214", "revid": "287204", "url": "https://it.wikipedia.org/wiki?curid=2392214", "title": "Bayern Rundfahrt", "text": "Il Bayern Rundfahrt (it. \"Giro di Baviera\") era una corsa a tappe maschile di ciclismo su strada, svoltasi con cadenza annuale dal 1989 al 2015 nella regione della Baviera, in Germania.\nStoria.\nUna corsa a tappe in Baviera, riservata prima ai Seniores e poi ai dilettanti, si svolse dal 1980 al 1988; tali edizioni non rientrano per\u00f2 negli annuari del Giro di Baviera.\nLa prima edizione del Giro di Baviera, corsa nel giugno 1989, vide il successo di Kai Hundertmarck; nelle prime edizioni, fino al 1995 compreso, la gara si svolse in formato \"Open\", aperto cio\u00e8 a dilettanti e professionisti. Riservata alla nuova categoria degli Elite a partire dal 1996, dal 2005 al 2015 ha fatto parte del calendario dell'UCI Europe Tour come prova di classe 2.HC. Nel 2016 la gara, inizialmente calendarizzata, \u00e8 stata annullata per problemi economici, e da allora non \u00e8 stata pi\u00f9 organizzata.\nPlurivincitori del Giro di Baviera sono Jens Voigt e Michael Rich, con tre successi ciascuno entrambi a inizio anni 2000.\nAlbo d'oro.\n\"Aggiornato all'edizione 2015.\""}
{"id": "2392216", "revid": "1656773", "url": "https://it.wikipedia.org/wiki?curid=2392216", "title": "Euprotomicrus bispinatus", "text": "Lo squalo pigmeo (Euprotomicrus bispinatus ), unica specie del genere \"Euprotomicrus\" e seconda specie pi\u00f9 piccola tra tutti gli squali dopo lo squalo lanterna nano, \u00e8 un membro della famiglia dei Dalatiidi. La sua lunghezza \u00e8 di circa 25 cm per le femmine e di 22 cm per i maschi.\n\u00c8 ovoviviparo e partorisce 8 squaletti per cucciolata."}
{"id": "2392217", "revid": "386131", "url": "https://it.wikipedia.org/wiki?curid=2392217", "title": "Euprotomicrus", "text": ""}
{"id": "2392225", "revid": "372624", "url": "https://it.wikipedia.org/wiki?curid=2392225", "title": "Nus", "text": "Nus (pron. fr. : ) \u00e8 un comune italiano di abitanti della Valle d'Aosta.\nToponomastica.\nContrariamente alle regole di pronuncia della lingua francese standard, la \"s\" finale del toponimo \"Nus\" si pronuncia.\nIl toponimo latino \u00e8 \"Nucetum\"; Nus deriva dal latino \"nonus\", in quanto Nus si trova \"Ad nonum ab Augusta lapidem\", a nove miglia romane da Augusta Pr\u00e6toria Salassorum (l'odierna Aosta) lungo la Via consolare delle Gallie.\nGeografia fisica.\nTerritorio.\nNus si trova nella valle centrale della Dora Baltea, a circa 12 chilometri a est di Aosta.\nSopra il paese, sulla destra orografica della Dora, si estende il Vallone di Saint-Barth\u00e9lemy, che si incunea tra la Valpelline e la Valtournenche. Il punto di massima elevazione \u00e8 la Becca de Luseney a 3504 metri.\nClima.\nNel capoluogo situato a circa 500 metri di altitudine il clima \u00e8 caratterizzato inverni freddi con precipitazioni sovente nevose, ma pu\u00f2 capitare che alcuni giorni siano mitigati dal favonio. Le estati solitamente sono calde e ventose. Le precipitazioni sono presenti tutto l'anno, ma si concentrano in primavera e autunno. Salendo verso le frazioni pi\u00f9 elevate il clima diventa di tipo alpino con inverni molto freddi e nevosi ed estati fresche.\nStoria.\nLa presenza di insediamenti gi\u00e0 in epoca romana sono stati confermati dal ritrovamento di monete, laterizi e altri oggetti presso il castello di Pilato, chiamato cos\u00ec secondo una leggenda, per cui il procuratore romano Ponzio Pilato soggiorn\u00f2 in questo castello mentre si recava a Vienne, in Gallia, dove era stato esiliato da Caligola.\nIl periodo medievale fu caratterizzato dal dominio della famiglia dei Signori di Nus, che esercitarono la loro autorit\u00e0 sul territorio dal XI al XVI secolo. A loro appartennero il castello del borgo e la fortezza all'imbocco del vallone di Saint-Barth\u00e9lemy. Ancora oggi, le figure dei signori di Nus sono le principali nella sfilata del carnevale locale.\nDa Nus, in epoca romana, passava la via delle Gallie, strada romana consolare fatta costruire da Augusto per collegare la Pianura Padana con la Gallia.\nIn epoca fascista, il comune incluse quello di F\u00e9nis.\nSociet\u00e0.\nLingue e dialetti.\nCome nel resto della regione, anche in questo comune \u00e8 diffuso il \"patois\" valdostano.\nCultura.\nMusei.\nL'Osservatorio astronomico.\nPresso il villaggio di Lignan, nel vallone di Saint-Barth\u00e9lemy, si trova l'Osservatorio Astronomico della Regione Autonoma Valle d'Aosta con un planetario.\nInfrastrutture e trasporti.\nAutolinee.\nNus \u00e8 collegato con il resto della valle centrale tramite l'autolinea Aosta - Pont-Saint-Martin operata dalla SAVDA. \u00c8 presente anche l'autolinea Aosta - Saint-Barth\u00e9lemy che collega l'omonimo vallone a monte del capoluogo con il capoluogo regionale. Entrambe le autolinee vengono effettuate con cadenza giornaliera.\nFerrovie.\nIl paese ha una propria stazione ferroviaria a poche centinaia di metri dal centro. La stazione si trova sulla ferrovia Aosta-Chivasso.\nEconomia.\nCome in molti comuni valdostani anche nel comune di Nus si produce energia idroelettrica. La centrale omonima sfrutta le acque dei torrenti Saint-Barth\u00e9lemy, Chal\u00e9by e Comba d'\u00c8che. La centrale idroelettrica di Quart, sempre sul territorio comunale a dispetto del nome, sfrutta le acque della Dora Baltea e del torrente Buthier. Entrambi gli impianti sono in gestione alla CVA.\nAmministrazione.\nFa parte dell'Unit\u00e9 des Communes vald\u00f4taines Mont-\u00c9milius.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nSport invernali.\nSci nordico.\nNei pressi della frazione Porliod \u00e8 presente una stazione sciistica con circa 30\u00a0km di piste. Nella parte finale delle piste da fondo e del percorso in ciaspole, \u00e8 presente il Rifugio Magi\u00e0.\nSport tradizionali.\nIn questo comune si gioca a palet e a tsan, caratteristici sport tradizionali valdostani."}
{"id": "2392226", "revid": "124084964", "url": "https://it.wikipedia.org/wiki?curid=2392226", "title": "Ali Hewson", "text": "Biografia.\nFiglia di Terry e Joy Stewart, Alison ha studiato alla Mount Temple Comprehensive School di Dublino, dove ha incontrato Bono e The Edge.\nBono e Ali cominciano a formare coppia fissa nel novembre 1975 per poi sposarsi all'et\u00e0 di 21 anni il 21 agosto 1982 con rito anglicano, presso la chiesetta \"All Saints\" di Raheny, un sobborgo a nord di Dublino. Insieme hanno avuto 4 figli: Jordan (nata il 10 maggio 1989), Memphis Eve (nata il 7 luglio 1991), Elijah Bob Patricus Guggi Q (nato il 18 agosto 1999) e John Abraham (nato il 21 maggio 2001).\nLa famiglia vive a Killiney, una localit\u00e0 balneare a sud di Dublino. Inoltre posseggono una villa ad \u00c8ze, a sud della Francia e un appartamento a Manhattan.\nCarriera.\nSebbene volesse da ragazza diventare infermiera, Ali ha inizialmente rinunciato alle proprie aspirazioni, preferendo dare la priorit\u00e0 alla relazione con il marito.\nIn seguito ha ripreso gli studi, riuscendo cos\u00ec a laurearsi in Sociologia e Scienze politiche all'University College Dublin (UCD) nel 1989, poco dopo aver dato alla luce la prima figlia. Precedentemente Ali aveva lavorato in una compagnia d'assicurazioni per auto e, insieme a suo padre, in una societ\u00e0 elettrica.\nLe \u00e8 stata assegnata anche una laurea ad honorem in Legge dall'Universit\u00e0 nazionale d'Irlanda, di Galway, nel 2002, in riconoscimento del suo impegno con il Chernobyl Children International di cui si occupa dal 1994.\nAli \u00e8 la cofondatrice del marchio di moda EDUN, che promuove il commercio equo e solidale con le nazioni del Terzo Mondo e l'abolizione dello sfruttamento del lavoro minorile Per promuovere tale marchio, nel 2010 \u00e8 testimonial, assieme al marito, in una campagna pubblicitaria sostenuta dalla casa di moda Louis Vuitton.\nAttivismo.\nTra le varie attivit\u00e0 della signora Hewson c'\u00e8 quella del Chernobyl Children International: un'organizzazione accreditata dalle Nazioni Unite e che si occupa dei bambini, delle famiglie e delle comunit\u00e0 che ancora oggi soffrono degli effetti del disastro nucleare di \u010cernobyl' del 1986. Per sensibilizzare l'opinione pubblica a questa causa, nel giugno 2009 Ali ha scalato l'Elysian Tower di Cork.\nTale sensibilit\u00e0 ai temi ambientali e sociali, la port\u00f2 nel 2002 ad effettuare una campagna mediatica contro il governo Blair per la chiusura della centrale nucleare di Sellafield. In caso di fughe radioattive a tale impianto, infatti, buona parte dell'Irlanda sarebbe stata contaminata.\nInoltre la si \u00e8 vista spesso al fianco di Bono in occasione di importanti eventi benefici, nonch\u00e9 nei numerosi viaggi in Africa per le campagne anti-povert\u00e0.\nAli e gli U2.\nIl cantante degli U2 ha sempre dichiarato la grande importanza che Ali ha rivestito nella sua vita artistica. In particolare Bono sottolinea come nei momenti di crisi creativa, fosse proprio la moglie a spingerlo a scrivere.\nAli, inoltre, appare nel videoclip di \"Sweetest Thing\" degli U2, una canzone che Bono compose e dedic\u00f2 alla moglie perch\u00e9 aveva dimenticato il suo compleanno. Il cantante infatti era impegnato con le sessioni di registrazione dell'album \"The Joshua Tree\".\nBono ha, inoltre, scritto le canzoni \"Song for Someone\", You're The Best Thing About Me e \"Landlady\" ispirandosi alla moglie.\nAli e i Cranberries.\nL'attivit\u00e0 di Ali a favore dei minori ha ispirato Dolores O'Riordan, cantante dei Cranberries, a scrivere il brano musicale \"Time Is Ticking Out\". Ali ha anche promosso il lancio del singolo i cui proventi sono stati destinati al Chernobyl Children International."}
{"id": "2392227", "revid": "36426", "url": "https://it.wikipedia.org/wiki?curid=2392227", "title": "Tabernacolo del Sacramento", "text": ""}
{"id": "2392230", "revid": "1060", "url": "https://it.wikipedia.org/wiki?curid=2392230", "title": "Summa Contra Gentiles", "text": ""}
{"id": "2392231", "revid": "287204", "url": "https://it.wikipedia.org/wiki?curid=2392231", "title": "F\u01cer\u00f9", "text": "Nel \"Chu\u00e1nf\u01ceb\u01ceoj\u00ec\" (\u50b3\u6cd5\u5bf6\u7d00 Annali della trasmissione del tesoro del Dharma, T.D. 2838.85.1291), opera dell'VIII secolo rinvenuta nelle Grotte di Mogao viene riportata la biografia di questo importante monaco cinese, F\u01cer\u00f9, VI patriarca del Buddhismo Ch\u00e1n, erede del Dharma del V patriarca H\u00f3ngr\u011bn (\u5f18\u5fcd, 601 - 674) e predecessore del VII patriarca Sh\u00e9nxi\u00f9 (\u795e\u79c0, 606?-706). \nNato a Shang-tang (oggi nello Shanxi) nel 638, divenne monaco all'et\u00e0 di diciannove anni. Dopo diversi soggiorni in differenti templi decise di fermarsi presso il monastero di D\u00f2ngsh\u0101n (\u6771\u5c71, Picco o Monte orientale), dove insegnava il patriarca Ch\u00e1n, H\u00f3ngr\u011bn. Divenne presto famoso per la sua saggezza e le cronache narrano che durante un viaggio fluviale rischi\u00f2 l'annegamento ma quando venne salvato mostr\u00f2 di non essere per niente turbato dall'accaduto. Nel 683, in occasione delle commemorazioni per il defunto imperatore G\u0101oz\u014dng (\u9ad8\u5b97, conosciuto anche come L\u01d0zh\u00ec, \u674e\u6cbb, regno: 649-83), la comunit\u00e0 buddhista lo voleva insignire di una onorificenza ma F\u01cer\u00f9 si ritir\u00f2 nel tempio di Sh\u00e0ol\u00edn (\u5c11\u6797\u5bfa), collocato sul versante settentrionale del monte S\u014dngsh\u0101n (\u5d69\u5c71) dove visse nell'anonimato per diversi anni. Scoperta e diffusa la sua vera identit\u00e0, centinaia monaci raggiunsero il tempio di Sh\u00e0ol\u00edn per poter apprendere i suoi insegnamenti. Giunto sul punto di morte raccomand\u00f2 ai suoi allievi di studiare sotto la guida di Sh\u00e9nxi\u00f9, allievo come lui del V patriarca H\u00f3ngr\u011bn. \nNella successiva tradizione della scuola Ch\u00e1n del Nord (\"Beiz\u014dng\" \u5317\u5b97\u79aa), Sh\u00e9nxi\u00f9 risulter\u00e0 tuttavia essere il diretto successore di H\u00f3ngr\u011bn e quindi VI patriarca. \nLe cronache narrano anche che F\u01cer\u00f9 mor\u00ec nella classica posizione dello \"zu\u00f2ch\u00e1n\" (\u5750\u7985). Di F\u01cer\u00f9 non conserviamo alcuna opera."}
{"id": "2392232", "revid": "767487", "url": "https://it.wikipedia.org/wiki?curid=2392232", "title": "Polyglyphanodontidae", "text": "I poliglifanodontidi (Polyglyphanodontidae) sono una famiglia di lucertole estinte dalla caratteristica dentatura, vissute nel Cretaceo superiore (Maastrichtiano, 70 \u2013 65 milioni di anni fa) in Nordamerica, in Asia e (forse) in Europa, pi\u00f9 precisamente in Ungheria, allora un'isola le cui faune fossili contengono un buon numero di immigrati asiatici.\nDescrizione.\nDi aspetto simile a quello di un attuale scinco, i poliglifanodonti possedevano un corpo robusto e piuttosto tozzo. Il cranio, di forma quasi triangolare, era robusto e corto, e dotato di una dentatura molto specializzata. Quasi tutti i denti dei poliglifanodonti erano lisci, dal margine tagliente, ed erano finemente seghettati in modo asimmetrico. Mano a mano che il cranio si allargava posteriormente, anche i denti si allargavano, fino a formare due ampie superfici (su mandibola e mascella) che andavano a incastrarsi fra loro quando la bocca era chiusa.\nStile di vita.\nLa forma dei denti dei poliglifanodonti suggerisce che questi animali fossero in gran parte erbivori (Gilmore, 1942); analogie sono state proposte con i denti delle iguane, ma la somiglianza \u00e8 solo superficiale. L'iguana, infatti, taglia la vegetazione con i denti simili a incisivi posti anteriormente, mentre i poliglifanodonti potevano tagliare il cibo con l'intera fila dentaria (Nydam e Cifelli, 2005). Inoltre, quando la bocca di questi animali si chiudeva, il meccanismo \u201cad incastro\u201d permetteva di sminuzzare il cibo, aiutando cos\u00ec la digestione; nelle iguane, invece, ci\u00f2 non avviene, in quanto il cibo viene inghiottito intero. In ogni caso, i denti dei poliglifanodonti non mostrano particolari tracce di usura, e sembra che il processo di sminuzzamento fosse minimo. \u00c8 probabile, quindi, che i poliglifanodonti non masticassero il cibo, ma si limitassero ad aprire e chiudere le mascelle per poco tempo, prima di inghiottirlo.\nClassificazione.\nConosciuti esclusivamente nel Maastrichtiano, i poliglifanodonti sono stati considerati rappresentanti aberranti degli scincomorfi (Scincomorpha), ed erano probabilmente molto vicini ai teiidi (Teiidae) dei giorni nostri. Uno studio filogenetico del 2007 (Nydam et al.) definisce un clade denominato Boreoteiioidea, che include tutti i poliglifanodonti di Asia e Nordamerica, opposto a Teiioidea (con Teiidae e Gymnophthalmidae). Tra le forme pi\u00f9 conosciute di poliglifanodonti sono da ricordare \"Polyglyphanodon sternbergi\", la prima specie descritta, e \"Peneteius aquilonius\", una piccola lucertola dai denti dotati di numerose cuspidi, forse utili a rompere la corazza degli insetti. Altre forme di poliglifanodonti sono le nordamericane \"Chamops\" e \"Tricuspidon\", e le asiatiche \"Gilmoreteius\", \"Adamisaurus\", \"Cherminsaurus\" e \"Tianyusaurus\" (quest'ultimo dotato di una barra temporale inferiore). Anche il bizzarro \"Sineoamphisbaena\" potrebbe appartenere a questo gruppo, cos\u00ec come \"Slavoia\"."}
{"id": "2392233", "revid": "714843", "url": "https://it.wikipedia.org/wiki?curid=2392233", "title": "Ngewo-wa", "text": "Ngewo-wa o Ngewo o Leve (\"colui che sta in alto\"), nella mitologia della popolazione Mand\u00e9 della Sierra Leone \u00e8 il dio del cielo.\nNel mito.\nViene considerato come la divinit\u00e0 che ha creato l'universo e tutte le cose ma che, una volta terminata l'opera, si sia stancato e disinteressato al tutto. Altri miti raccontano che inizialmente rispondeva alle richieste fattegli dalla popolazione indigena ma che, stanco del continuo lavoro, decise di allontanarsi creandosi una dimora nel cielo, iin cui si diresse mentre gli essere umani erano addormentati.\nRappresentazioni.\nViene associato tutti i fenomeni naturali, che secondo la trib\u00f9 sono sue manifestazioni. "}
{"id": "2392236", "revid": "22356", "url": "https://it.wikipedia.org/wiki?curid=2392236", "title": "Hylaeochampsa vectiana", "text": "L'ileocampsa (Hylaeochampsa vectiana) \u00e8 un coccodrillo estinto, vissuto nel Cretaceo inferiore (circa 120 milioni di anni fa). I suoi resti sono stati ritrovati nell'isola di Wight (Inghilterra).\nDescrizione.\nL'aspetto di questo animale doveva essere piuttosto simile a quello dei coccodrilli attuali, ma alcune caratteristiche del cranio indicano che questo animale possedeva specializzazioni uniche per quanto riguarda la dieta. Nonostante la volta cranica allungata, il muso era notevolmente accorciato e la bocca possedeva una serie di denti posteriori molto larghi e di forma tondeggiante. Altre caratteristiche craniche, insolite per i crocodiliformi del periodo, lo avvicinano molto ai coccodrilli e agli alligatori attuali.\nClassificazione.\nDescritto per la prima volta da Richard Owen nel 1874, questo coccodrillo \u00e8 considerato uno dei primi rappresentanti del gruppo pi\u00f9 evoluto di coccodrilli (Eusuchia); alcune caratteristiche, infatti, lo avvicinano agli alligatoridi primitivi (come una protuberanza sulla superficie ventrale dell'osso quadrato) e alla famiglia dei crocodilidi (la forma del palato). \u00c8 possibile, quindi, che l'ileocampsa fosse una forma ancestrale a entrambe queste famiglie. Un altro possibile antenato degli odierni coccodrilli \u00e8 \"Isisfordia duncani\", rinvenuto in Australia, mentre un possibile stretto parente di \"Hylaeochampsa\" \u00e8 \"Iharkutosuchus makadii\" dell'Ungheria.\nStile di vita.\nQuesto coccodrillo era dotato di una particolare dentatura, adatta presumibilmente a una dieta durofaga: \u00e8 probabile, infatti, che l'ileocampsa si cibasse di molluschi di acqua dolce come \"Unio\" (rinvenuto nello stesso giacimento), e che frantumasse il duro guscio grazie ai larghi denti simili a bottoni."}
{"id": "2392238", "revid": "22356", "url": "https://it.wikipedia.org/wiki?curid=2392238", "title": "Hylaeochampsa", "text": ""}
{"id": "2392240", "revid": "287204", "url": "https://it.wikipedia.org/wiki?curid=2392240", "title": "Summa contra Gentiles", "text": "La Summa contra Gentiles, il cui titolo originale \u00e8 Liber de Veritate Catholicae Fidei contra errores infidelium, \u00e8 un trattato teologico e filosofico di Tommaso d'Aquino scritto in quattro libri tra il 1258 e il 1264. Larga sintesi cristiana sviluppata con i mezzi del pensiero filosofico aristotelico, \u00e8 allo stesso tempo sia un'evoluzione che una refutazione di due pensatori anteriori, entrambi commentatori di Aristotele: il maomettano andaluso Averro\u00e8 e l'ebreo andaluso Mos\u00e8 Maimonide. \nSpiegando la religione cristiana, l'autore ne difende la dottrina, nei punti che divergono nell'Islam e nel Giudaismo. A questo fine, d'Aquino fa ampio affidamento a quelle parti dottrinali che convergono nelle tre religioni, ossia il monoteismo. Nel caso del giudaismo, egli riconosce la comune accettazione del Vecchio Testamento come scrittura divina; per l'Islam, invece, la condivisa (a quel tempo) tradizione aristotelica. Scritta in tono apologetico per spiegare e difendere la Fede cristiana contro gli infedeli, usa argomenti adattabili alle diverse circostanze del loro uso, confutando istanze eretiche o proposizioni dissenzienti.\nContenuto.\nLo scopo di tale lavoro fu molto discusso, cos\u00ec come i destinatari e la relazione con le altre opere di Tommaso. \u00c8 una sintesi teologica, allo stesso modo dell'opera giovanile del \"Commentario alle Sentenze di Pietro Lombardo\" e della notissima \"Summa Theologiae\". La \"Summa contra Gentiles\" \u00e8 concepita appositamente per i predicatori e gli apologeti della fede cristiana, quando la destinazione della \"Summa Theologiae\" \u00e8, come opera di studio, rivolta agli studenti di teologia.\n\u00c8 un'esposizione del cuore della dottrina cattolica: vi si tratta della Trinit\u00e0, del mistero dell'Incarnazione, dei Sacramenti.\nA differenza della \"Summa Theologiae\", dove verit\u00e0 naturali e verit\u00e0 soprannaturali sono trattate insieme, la \"Summa contra Gentiles\" dedica i primi tre libri alle verit\u00e0 considerate accessibili alla ragione, mentre il quarto libro tratta delle verit\u00e0 note grazie alla rivelazione divina. Il motivo di tale modo di procedere sta nel fatto che, parlando con i \"gentiles\" (\"pagani\"), cio\u00e8, a quel tempo, con i musulmani o con i pagani, si pu\u00f2 assumere come presupposto solo quanto essi stessi riconoscono: la ragione.\nEdizioni moderne.\nLa prima edizione moderna dell'opera \u00e8 quella di Pietro Antonio Uccelli nel 1878, ripubblicata nel 1918 come parte della \"Editio Leonina\". Le appendici ai primi tre libri, basate sull'autografo, sono state pubblicate come vol. 13 (1918, 3-61) e 14 (1926, 3-49) dell'edizione Leonina. Il testo Leonino - riedito, con correzioni da parte di P. Marc, C. Pera e P. Carmello - fu pubblicato con Marietti (Torino-Roma) nel 1961.\nSono state pubblicate varie traduzioni moderne dell'opera: in inglese (1924, 1957), tedesco (1937, 2001), spagnolo (1968) e francese (1993, 1999). "}
{"id": "2392241", "revid": "1573940", "url": "https://it.wikipedia.org/wiki?curid=2392241", "title": "Heteroscymnoides marleyi", "text": "Lo squalo pigmeo nasolungo (Heteroscymnoides marleyi ), unica specie del genere \"Heteroscymnoides\", \u00e8 un membro della famiglia dei Dalatiidi diffuso nelle acque tropicali dell'Atlantico sud-orientale e dell'Indiano occidentale a profondit\u00e0 che possono raggiungere i 500\u00a0m. La sua lunghezza \u00e8 di 29\u00a0cm. \u00c8 molto raro."}
{"id": "2392242", "revid": "386131", "url": "https://it.wikipedia.org/wiki?curid=2392242", "title": "Heteroscymnoides", "text": ""}
{"id": "2392244", "revid": "187109", "url": "https://it.wikipedia.org/wiki?curid=2392244", "title": "Navigatori satellitari", "text": ""}
{"id": "2392245", "revid": "6923", "url": "https://it.wikipedia.org/wiki?curid=2392245", "title": "Formula 3000 giapponese 1993", "text": "La stagione 1993 della Formula 3000 giapponese fu articolata su 11 appuntamenti anche se poi ne vennero disputati solo 9. La stagione venne affrontata da 22 differenti \"team\", 30 differenti piloti, 3 differenti telaisti e 3 differenti motoristi.\nLa serie venne vinta dal pilota nipponico Kazuyoshi Hoshino su Lola T92-50- Cosworth. Il giapponese prevalse su Eddie Irvine, che aveva lo stesso numero di punti validi, per il maggior numero di vittorie, due contro una.\nRisultati e classifiche.\nClassifica piloti.\nI punti sono assegnati secondo lo schema seguente:\nContano solo i migliori 6 risultati.\nRisultati completi.\nR=ritirato NS=non parte"}
{"id": "2392246", "revid": "767487", "url": "https://it.wikipedia.org/wiki?curid=2392246", "title": "Croce Rossa del Ghana", "text": "La Croce Rossa del Ghana \u00e8 la societ\u00e0 nazionale di Croce Rossa della Repubblica del Ghana, stato dell'Africa occidentale.\nStoria.\nIl Ghana \u00e8 stata colonia dell'Impero britannico fino al 1957. Inizialmente la Societ\u00e0 della Croce Rossa nel Ghana era una sezione di quella del paese occupante, ovvero della Croce Rossa britannica. A seguito dell'indipendenza, nel 1958 venne istituita, con una Legge nota come \"Red Cross act\", la Croce Rossa del Ghana come Societ\u00e0 Nazionale.\nSuddivisioni.\nLa rete di uffici locali copre circa il 60% del territorio nazionale. La competenza territoriale \u00e8 suddivisa in dieci sezioni regionali, una per ognuna delle regioni del Paese. Le regioni sono suddivise in 138 distretti, in 76 dei quali esiste un comitato distrettuale della Croce Rossa nazionale.\nOrganizzazione.\nI principali organi di governo della Societ\u00e0 sono l'Assemblea Generale, che si riunisce ogni due anni, ed il Comitato Centrale. Tutti gli incarichi organizzativi sono affidati ai volontari.\nAttivit\u00e0.\nProtezione e difesa civile.\nLa Societ\u00e0 ha un comitato di Protezione civile a tutti i livelli organizzativi: distrettuale, regionale e nazionale.\nPrimo soccorso.\nLa Croce Rossa del Ghana dispone di un servizio di emergenza sanitaria in 48 dei 76 comitati distrettuali.\nAssistenza ai rifugiati.\nLa GRCS collabora con l'Alto Commissariato delle Nazioni Unite per i Rifugiati al fine di fornire vitto e assistenza sanitaria ai rifugiati provenienti dalla Liberia, dal Togo e da altri paesi.\nSalute.\nNel campo della sanit\u00e0 pubblica, la Croce Rossa del Ghana svolge le seguenti attivit\u00e0:\nSociet\u00e0.\nLa Croce Rossa del Ghana porta avanti alcuni programmi per il benessere sociale, come la fornitura di semi e strumenti agricoli alle comunit\u00e0 colpite dalla siccit\u00e0. Nella citt\u00e0 di Accra, dispone di dormitori notturni per ospitare le ragazze senzatetto al fine di proteggerle dall'elevato rischio di violenza sessuale.\nGiovent\u00f9.\nLa Societ\u00e0 organizza numerose attivit\u00e0 per i ragazzi, tra cui programmi di scambio, escursioni e campi, biblioteche, giochi collettivi, corsi di musica e danza, educazione alla prevenzione dell'AIDS.\nDiffusione.\nLa Societ\u00e0 tiene corsi di Diritto internazionale umanitario per i propri membri, per i componenti delle Forze Armate, dei corpi di Polizia e Vigili del Fuoco e per gli insegnanti delle scuole pubbliche."}
{"id": "2392247", "revid": "767487", "url": "https://it.wikipedia.org/wiki?curid=2392247", "title": "Mal\u00e9 Dvorn\u00edky", "text": "Mal\u00e9 Dvorn\u00edky (in ungherese \"Kisudvarnok\") \u00e8 un comune della Slovacchia facente parte del distretto di Dunajsk\u00e1 Streda, nella regione di Trnava.\nStoria.\nLa localit\u00e0 \u00e8 stata menzionata per la prima volta nel 1336."}
{"id": "2392248", "revid": "51323", "url": "https://it.wikipedia.org/wiki?curid=2392248", "title": "Kisudvarnok", "text": ""}
{"id": "2392250", "revid": "287204", "url": "https://it.wikipedia.org/wiki?curid=2392250", "title": "Male Dvorniky", "text": ""}
{"id": "2392252", "revid": "339392", "url": "https://it.wikipedia.org/wiki?curid=2392252", "title": "Formula 2000 giapponese Anno 1973", "text": ""}
{"id": "2392260", "revid": "767487", "url": "https://it.wikipedia.org/wiki?curid=2392260", "title": "Medve\u010fov", "text": "Medve\u010fov (in ungherese \"Medve\") \u00e8 un comune della Slovacchia facente parte del distretto di Dunajsk\u00e1 Streda, nella regione di Trnava."}
{"id": "2392263", "revid": "339392", "url": "https://it.wikipedia.org/wiki?curid=2392263", "title": "Formula 2000 giapponese Anno 1974", "text": ""}
{"id": "2392264", "revid": "1060", "url": "https://it.wikipedia.org/wiki?curid=2392264", "title": "Summa contra gentiles", "text": ""}
{"id": "2392265", "revid": "599013", "url": "https://it.wikipedia.org/wiki?curid=2392265", "title": "Cristina P\u00eerv", "text": "Carriera.\nEsord\u00ec giovanissima nel club della sua citt\u00e0 per poi passare al Clubul Sportiv Dinamo Bucure\u0219ti, con cui vinse due titoli nazionali. Nel 1991-92 esord\u00ec nella Serie A1 italiana con la maglia del . Retrocessa la squadra emiliana, gioc\u00f2 in Serie A2 con la Conad Fano.\nIngaggiata dalla Medinex Reggio Calabria nel 1995, ne vest\u00ec la maglia per tre stagioni, inframezzate da un'esperienza al Minas di Belo Horizonte. Ritorn\u00f2 un'ultima volta a Reggio Calabria per disputare i \"play-off\" nella stagione 2000-01; la squadra biancoverde vinse lo scudetto che fu poi non assegnato per i ricorsi presentati da Bergamo e Modena (finalista e semifinalista), le quali ne contestavano l'ingaggio irregolare..\nDopo una nuova stagione in Brasile, torn\u00f2 in Italia poich\u00e9 ingaggiata dall'Asystel Novara, con cui rescisse il contratto nel 2004 quando non annunci\u00f2 tempestivamente la sua prima gravidanza alla societ\u00e0. Gioc\u00f2 dunque allo Racing Club de Cannes per una stagione, vincendo il titolo francese; ritorn\u00f2 infine a Novara per interrompere improvvisamente la carriera nel 2006, quando una visita medica mise in luce alcuni problemi cardiaci.\nVita privata.\nIl 25 dicembre 2003 ha sposato a Bucarest il pallavolista brasiliano Giba, dal quale ha avuto due figli, Nicoll (2004) e Patrick (2008), e da cui si \u00e8 separata nel 2012."}
{"id": "2392266", "revid": "51323", "url": "https://it.wikipedia.org/wiki?curid=2392266", "title": "Medved'ov", "text": ""}
{"id": "2392267", "revid": "51323", "url": "https://it.wikipedia.org/wiki?curid=2392267", "title": "Medve", "text": ""}
{"id": "2392269", "revid": "287204", "url": "https://it.wikipedia.org/wiki?curid=2392269", "title": "Cristina Pirv", "text": ""}
{"id": "2392270", "revid": "339392", "url": "https://it.wikipedia.org/wiki?curid=2392270", "title": "Formula 2000 giapponese Anno 1975", "text": ""}
{"id": "2392271", "revid": "339392", "url": "https://it.wikipedia.org/wiki?curid=2392271", "title": "Santa Maria della Neve", "text": ""}
{"id": "2392272", "revid": "1186766", "url": "https://it.wikipedia.org/wiki?curid=2392272", "title": "Mulungu", "text": "Mulungu (a seconda delle etnie e delle regioni geografiche noto anche come Murungu, Mlungu, e in altre varianti) \u00e8 il dio creatore o la \"forza creatrice\" in numerose mitologie bantu dell'Africa Orientale. Bench\u00e9 nelle culture bantu originarie il concetto di Mulungu non avesse tutte le connotazioni del dio delle religioni monoteiste, l'influenza dell'Islam e del Cristianesimo hanno progressivamente modificato l'uso di questo termine e delle sue varianti, che oggi vengono anche comunemente usati per indicare il Dio Padre cristiano o Allah; per esempio, in Malawi Ges\u00f9 viene comunemente indicato nei canti religiosi come \"figlio di Mulungu\" (\"Mwana wa Mulungu\" in lingua chichewa), e il nome \"Mulungu\" \u00e8 stato utilizzato in oltre trenta traduzioni della Bibbia in lingue africane. Anche la parola \"Mungu\", usata in lingua swahili per indicare Allah (o il Dio Padre cristiano), deriva da \"Mulungu\"; la forma arcaica compare ancora in manoscritti swahili del XVIII secolo.\nSi noti che in alcune culture (per esempio quella Ruvu) \u00e8 presente un concetto omonimo \"mulungu\", sempre afferente al soprannaturale ma con significato completamente diverso; esso si riferisce infatti a uno spirito delle foreste, capace di azioni malvagie nei confronti degli uomini. Questa omonimia ha talvolta tratto in inganno missionari ed etnografi.\nOrigine e caratteristiche.\nIl concetto di un \"dio creatore\" del mondo \u00e8 presente in tutte le mitologie bantu, che la ereditarono dalla precedente cultura niger-kordofaniana; essa era gi\u00e0 probabilmente presente nel 6000 a.C. Il termine originale bantu per il dio creatore era \"Ny\u00e0mb\u00e9\", probabilmente correlato alla radice \"-\u00e0mb-\", \"cominciare\". Col diversificarsi delle culture bantu, questa antica denominazione venne in alcuni casi affiancata o sostituita da altre, eventualmente acquisendo nuove sfumature di significato. Fu probabilmente nella cultura Kaskazi meridionale (6000 a.C.) che entr\u00f2 in uso la denominazione alternativa \"Mulungu\". L'etimologia di \"Mulungu\" \u00e8 incerta; un'ipotesi \u00e8 che la radice \"-ng-\" derivi da un verbo proto-bantu con significato di \"diventare giusto\", \"rettificarsi\". Il concetto risultante, di un dio creatore che ha dato un \"ordine giusto\" alle cose, sarebbe quindi quello fondamentale condiviso da tutte le culture che usano denominazioni appartenenti a questa famiglia etimologica. A partire da questa base comune, in tempi pi\u00f9 recenti (e talvolta sotto l'influsso di Islam e Cristianesimo), si sono poi sviluppate caratterizzazioni pi\u00f9 specifiche presso diversi gruppi culturali e linguistici.\nIl concetto originario di Mulungu (precedente agli influssi cristiani o islamici), comprendeva le caratteristiche tipiche del dio creatore bantu, che in parte sopravvivono in alcuni culti tradizionali africani. In particolare, esso viene generalmente considerato come una forza impersonale, troppo distante dall'uomo perch\u00e9 si possa pensare di interagire con lui, rivolgendogli preghiere o venerandolo. Sono anche diffusi presso diversi popoli varianti del mito bantu secondo cui il dio creatore viveva originariamente sulla Terra, prima di allontanarsene indignato dai misfatti dell'uomo. Presso gli Nyamwezi, per esempio, il mito narra che Mulungu fu indispettito dai roghi appiccati da alcuni uomini, e chiese al ragno di tessere una tela per aiutarlo ad arrampicarsi in cielo. L'associazione fra il dio creatore e il cielo, identificato come sua residenza, \u00e8 un tema ampiamente diffuso nelle mitologie bantu; alcune di queste considerano il tuono e il fulmine come segni dell'ira divina. La collocazione celeste \u00e8 un altro degli elementi che ha contribuito a facilitare l'identificazione sincretica di Mulungu col Dio islamico e cristiano.\nDiffusione delle varianti.\nFra le etnie che usano la variante \"Mulungu\" si possono citare gli Shambala, i Kamba, i Sukuma, i Turu, i Ruvu e gli Nyamwezi. Presso i Kikuyu \u00e8 diffusa la variante \"Murungu\"."}
{"id": "2392273", "revid": "339392", "url": "https://it.wikipedia.org/wiki?curid=2392273", "title": "Formula 2000 giapponese Anno 1976", "text": ""}
{"id": "2392277", "revid": "21880", "url": "https://it.wikipedia.org/wiki?curid=2392277", "title": "Isistius", "text": "Isistius \u00e8 un genere di squali squaliformi della famiglia dei Dalatiidi."}
{"id": "2392278", "revid": "767487", "url": "https://it.wikipedia.org/wiki?curid=2392278", "title": "Mierovo", "text": "Mierovo (in ungherese \"B\u00e9ke\", in tedesco \"Krotend\u00f6rfl\") \u00e8 un comune della Slovacchia facente parte del distretto di Dunajsk\u00e1 Streda, nella regione di Trnava."}
{"id": "2392280", "revid": "51323", "url": "https://it.wikipedia.org/wiki?curid=2392280", "title": "B\u00e9ke", "text": ""}
{"id": "2392282", "revid": "599013", "url": "https://it.wikipedia.org/wiki?curid=2392282", "title": "Clarke Carlisle", "text": "Carriera.\nClub.\nComincia la sua carriera nel Blackpool nel 1997 dove in 3 anni gioca 93 partite e segna 7 gol. Poi si trasferisce al Queens Park Rangers dove in 4 anni gioca 96 partite e segna 6 gol. Si trasferisce per un anno al Leeds United dove gioca 35 partite e segna 4 gol. In seguito va al Watford dove gioca 36 partite e segna 3 gol in 2 stagioni. Successivamente passa al Luton Town collezionando 5 presenze. Si trasferisce al Burnley per la stagione 2007-2008.\nA fine campionato 2008-2009, il 25 maggio 2009 ottiene con il Burnley la promozione in Premier League dopo aver battuto a Wembley lo Sheffield United nella finale play-off.\nNazionale.\nNel periodo compreso tra il 2000 e il 2001 ha collezionato 3 presenze nella Nazionale U-21 inglese."}
{"id": "2392285", "revid": "767487", "url": "https://it.wikipedia.org/wiki?curid=2392285", "title": "Michal na Ostrove", "text": "Michal na Ostrove (in ungherese \"Szentmih\u00e1lyfa\", in tedesco \"Michelsdorf in der Sch\u00fctt\") \u00e8 un comune della Slovacchia facente parte del distretto di Dunajsk\u00e1 Streda, nella regione di Trnava."}
{"id": "2392287", "revid": "51323", "url": "https://it.wikipedia.org/wiki?curid=2392287", "title": "Szentmih\u00e1lyfa", "text": ""}
{"id": "2392290", "revid": "287204", "url": "https://it.wikipedia.org/wiki?curid=2392290", "title": "Szentmihalyfa", "text": ""}
{"id": "2392296", "revid": "729019", "url": "https://it.wikipedia.org/wiki?curid=2392296", "title": "Iperplasia surrenale congenita", "text": "L'iperplasia surrenale congenita \u00e8 una patologia ereditaria che colpisce le ghiandole surrenali, nota anche con la sigla CAH (in inglese \"Congenital Adrenal Hyperplasia\"). \u00c8 una malattia autosomica recessiva, caratterizzata da disordini nella biosintesi degli ormoni steroidei, a causa di una mutazione in uno dei 5 enzimi coinvolti nel processo di sintesi. Questi enzimi sono prodotti dalla corteccia surrenale, e nel 90% dei casi, la malattia dipende dal deficit della 21-idrossilasi. La mutazione comporta una ridotta produzione di ormoni glucocorticoidi e mineralcorticoidi, con conseguente aumento di androgeni.\nCause.\nDovuto alla difettosa produzione dell'enzima 21-idrossilasi, derivato dai surreni, questo comporta una disfunzione della ghiandola surrenale. L'enzima 21-idrossilasi appartiene alla famiglia dei citocromi P450 e converte il 17-OH-Progesterone in 11-Deossicortisolo, precursore del cortisolo. Come tutti i citocromi, l'enzima accetta elettroni dal citocromo P450 reduttasi NADH-dipendente, riducendo l'ossigeno molecolare e idrossilando il substrato. La CYP-21 umana \u00e8 costituita da 494 aminoacidi, con un peso molecolare di 55 kDa. Il deficit da questo enzima comporta la deviazione della sintesi ormonale verso quei metaboliti che non richiedono tale enzima per la loro sintesi, come testosterone, androstenedione, estrogeni, estrone ed estradiolo. La mancanza di CYP-21 determina inoltre accumulo dei composti intermedi, come il 17-idrossi-progesterone. L'ipofisi, che funziona come una centralina di regolazione ormonale, registra l'assenza in circolo di cortisolo e produce ACTH (ormone adrenocorticotropo), la quale stimola le ghiandole surrenali a cominciare le tappe di produzione del cortisolo. Un eccesso di ACTH porter\u00e0 accumulo di 17-idrossi-progesterone, dal quale derivano gli androgeni (ormoni sessuali maschili). Ulteriori difetti enzimatici possono essere la compromissione della sintesi di aldosterone, utile al mantenimento dell'omeostasi del sodio, con conseguente perdita di sale, squilibrio idroelettrolitico con ipovolemia e shock. L'eccesso di androgeni in entrambi i sessi si manifesta con accelerazione della maturit\u00e0 ossea, acne, irsutismo, fino ad avere virilizzazione.\nSintomi e segni.\nIn base all'attivit\u00e0 enzimatica di CYP-21, e alle caratteristiche fenotipiche delle persone affette, classifichiamo le forme di questa iperplasia in una forma classica e in una non classica.\nLa cosiddetta \"forma classica\" si manifesta in epoca neonatale o nelle prime fasi dell'infanzia (in Italia, 1:16000 nati). Pu\u00f2 essere di due tipi:\nLa cosiddetta \"non classica\" pu\u00f2 essere asintomatica o associata a pochi segni di iperandrogenismo, e in genere si manifesta tardivamente. Frequenze: (ebrei ashkenazi, 1:27; ispanici, 1:53; slavi 1:63; italiani, 1:333; caucasici, 1:1000). Questo suggerisce che pi\u00f9 dell'1% della popolazione \u00e8 eterozigote, e quindi portatrice dell'allele NC. La \"forma non classica\" pu\u00f2 essere di 2 tipi:\nL'iperandrogenismo sia nella forma classica che in quella non classica porta allo sviluppo della PCOS, con conseguente oligomenorrea, amenorrea, soprattutto in adolescenza. Inoltre, sebbene la fertilit\u00e0 possa essere ridotta, anche se la produzione di androgeni non viene soppressa, una donna pu\u00f2 concepire e portare a termine una gravidanza con successo. L'infertilit\u00e0 si ha solo nel 13% delle donne con deficit non classico di 21-idrossilasi,\nSi mostrano iperplasia del clitoride o del pene, bassa altezza a crescita terminata, acne grave, ipertricosi, disturbi mestruali, infertilit\u00e0.\nDiagnosi.\nSospettata nei neonati con grave deficit dell'accrescimento ponderale, e in caso di ipertrofia del clitoride. Si utilizzano esami ematochimici (analisi del sangue) o preventivamente durante lo screening neonatale.\nNella forma classica:\nNella forma non classica:\nTerapia.\nIl trattamento farmacologico consiste nel correggere il deficit di glucorticoidi e mineralcorticoidi. I glucocorticoidi sopprimono l'eccessiva secrezione di ACTH da parte dell'ipofisi, riducendo cos\u00ec i livelli ormonali di steroidi sessuali surrenalici, evitando virilizzazione genitale e permettendo un normale accrescimento staturale e puberale. Nell'adulto il trattamento deve continuare per evitare l'iperandrogenismo, per mantenere il normale ciclo mestruale e la fertilit\u00e0 nelle donne. Il glucocorticoide pi\u00f9 usato \u00e8 l'idrocortisone.\nIl trattamento chirurgico invece consiste nella genito plastica femminilizzante, per ricreare l'anatomia dei genitali esterni per dare alla paziente con pseudoermafroditismo una normalit\u00e0 estetica e funzionale."}
{"id": "2392297", "revid": "287204", "url": "https://it.wikipedia.org/wiki?curid=2392297", "title": "Faru", "text": ""}
{"id": "2392300", "revid": "262457", "url": "https://it.wikipedia.org/wiki?curid=2392300", "title": "Fa-ju", "text": ""}
{"id": "2392304", "revid": "599013", "url": "https://it.wikipedia.org/wiki?curid=2392304", "title": "Alexis Rubalcaba", "text": "Ha partecipato anche a due edizioni dei Giochi Olimpici: ad , dove sconfisse Paolo Vidoz al secondo turno prima di essere sconfitto da Paea Wolfgramm ai quarti, e , dove sconfisse Cengiz Koc al primo turno e fu sconfitto ai quarti da Mukhtarkhan Dildabekov.\n\u00c8 stato per quattro volte campione cubano: 1996, 1997, 1999 e 2000."}
{"id": "2392307", "revid": "628767", "url": "https://it.wikipedia.org/wiki?curid=2392307", "title": "Provincia di Eliodoro Camacho", "text": "Eliodoro Camacho \u00e8 una delle venti province della Bolivia, situata nella parte occidentale del dipartimento di La Paz.\nSuddivisione amministrativa.\nLa provincia \u00e8 suddivisa in 3 comuni:"}
{"id": "2392308", "revid": "124236047", "url": "https://it.wikipedia.org/wiki?curid=2392308", "title": "Conclave del 1878", "text": "Il conclave del 1878 venne convocato a seguito della morte del papa Pio IX, avvenuta a Roma il 7 febbraio dello stesso anno. Si svolse nella Cappella Sistina dal 19 al 20 febbraio, e, dopo tre scrutini, venne eletto papa il cardinale camerlengo Vincenzo Gioacchino Pecci, che assunse il nome di Leone XIII. L'elezione venne annunciata dal cardinale protodiacono Prospero Caterini.\nI problemi da affrontare.\nI cardinali si trovarono a dover sciogliere parecchi problemi. Primo di tutti il dubbio se eleggere un papa che continuasse la linea di chiusura adottata da Pio IX, il quale rifiut\u00f2 di riconoscere il neonato Regno d'Italia e non accett\u00f2 la \"legge delle guarentigie\", oppure se scegliere un papa pi\u00f9 liberale affinch\u00e9 potesse lavorare in favore della riconciliazione nazionale. Fra le altre questioni si segnalano anche lo stato del Concilio Vaticano I, interrotto dopo la presa di Roma, e le divisioni interne della Chiesa a seguito della proclamazione del dogma dell'infallibilit\u00e0 papale.\nAlcuni cardinali, come l'arcivescovo di Westminster Henry Edward Manning, proposero di svolgere il conclave fuori da Roma, forse anche fuori dall'Italia, considerata non pi\u00f9 cattolica dopo la caduta dello Stato Pontificio. Alla fine, per\u00f2, il conclave - grazie al negoziato condotto da Pasquale Stanislao Mancini col cardinal Pecci - venne convocato nella Cappella Sistina in Vaticano il 18 febbraio 1878. Nessuna potenza europea si avvalse dello \"ius exclusivae\".\nLe votazioni.\nL'11 febbraio il Conte Andrassy inform\u00f2 il rappresentante austriaco in Vaticano, Graf Paar, che l'imperatore non era favorevole alla candidatura del cardinal Ledochowski e del cardinal Joannes-Baptist Franzelin. Nella sera del 15 avvenne un incontro privato nelle stanze del cardinal Bartolini che includeva i cardinali Manning, Franchi, Bilio, Monaco e Nina. Il nome del cardinale Pecci venne proposto come candidato dal cardinale Bartolini e fu unanimemente accettato dai presenti come prima scelta. Convennero altres\u00ec che il prossimo papa avrebbe dovuto essere italiano. Manning accett\u00f2 di convincere i porporati stranieri a puntare su Pecci, coadiuvato dal cardinale Howard.\nDopo la cerimonia di rito presieduta dal cardinale camerlengo, Vincenzo Gioacchino Pecci, le porte della Cappella Sistina si chiusero nella serata del 18 febbraio, tuttavia il primo scrutinio si tenne verso mezzogiorno del giorno successivo: Pecci ricevette 19 voti seguito a distanza da Bilio con 6. Nel secondo scrutinio Pecci super\u00f2 la maggioranza dei suffragi con 38 voti ma non i 2/3 necessari per l'elezione. Poco dopo la conclusione della seconda votazione giunse il patriarca di Lisbona, cardinale In\u00e1cio do Nascimento Morais Cardoso che fu immediatamente ammesso al conclave. Durante l'intervallo gli oppositori di Pecci si accordarono per supportare il cardinale Franchi, ma nel terzo scrutinio, nella mattinata del 20 febbraio, Pecci ricevette 44 voti e risult\u00f2 canonicamente eletto.\nMattino del 20 febbraio, terzo scrutinio.\nIl cardinal Pecci annunci\u00f2 di voler assumere il nome di Leone in ricordo di papa Leone XII che lo aveva aiutato nei primi anni della sua carriera ecclesiastica e che aveva sempre ammirato per l'interesse dimostrato agli studi, per l'atteggiamento conciliante nei rapporti con i governi e per il suo desiderio di riavvicinamento con i cristiani separati."}
{"id": "2392310", "revid": "3115", "url": "https://it.wikipedia.org/wiki?curid=2392310", "title": "Federico II di Legnica", "text": "Era figlio del duca Federico I di Legnica e di Ludmilla di Podebrad (\u2020 1503), figlia del re boemo Giorgio di Podebrad. Suo fratello fu Giorgio I, duca di Brzeg (\"Brieg\" in tedesco). \nBiografia.\nDopo la prematura morte del padre, nel 1488, crebbe sotto la tutela della madre Ludmilla e trascorse un certo periodo a Praga, alla corte del re di Boemia Ladislao II. Assunse il governo del suo ducato nel 1499, insieme al fratello minore Giorgio, il quale dopo aver raggiunto la maggiore et\u00e0, nel 1505, pass\u00f2 a governare il ducato di Brzeg. Nel 1507 intraprese un pellegrinaggio a Gerusalemme. Dal 1516 al 1526 fu signore della Bassa Slesia.\nDopo la morte del fratello Giorgio, avvenuta nel 1521, il ducato di Brzeg rientr\u00f2 in quello di Legnica, che venne ampliato ulteriormente nel 1523 con l'acquisto del ducato di Wohlau.\nSempre nel 1523 medi\u00f2 fra il gran maestro dell'Ordine teutonico, Alberto di Brandeburgo, ed il re di Polonia Sigismondo I, con i quali era imparentato, l'armistizio di Thorner e nel 1525 il trattato di Krakauer, con il quale la Prussia diventava un ducato secolarizzato, con Alberto di Brandeburgo quale duca, ma sotto la sovranit\u00e0 polacca.\nDal 1523 sostenne la Riforma protestante e nel 1526 fond\u00f2 a Legnica la prima Universit\u00e0 degli Studi protestante, che per\u00f2, a causa delle dispute religiose scatenate da Kaspar Schwenckfeld, pot\u00e9 funzionare solo a partire dal 1530. Nel 1535 decret\u00f2 un ordine nei sacramenti e nel 1542 uno della chiesa che erano orientati alle direttive di Wittenberg.\nIl 19 ottobre 1537 concluse con i cugini un patto di successione. Esso prevedeva, fra l'altro, che all'estinzione del ramo dinastico slesiano dei Piast, i principati di Legnica, Wo\u0142\u00f3w e Brieg sarebbero dovuti andare alla marca di Brandeburgo. Questa successione era stata costituita fin dal 1511 con un privilegio del re Ladislao, ma fu respinto sia dai nobili boemi che dal Ferdinando I ed annullato dal parlamento di Breslavia nel 1546. Tale patto costitu\u00ec in seguito il pretesto con il quale Federico il Grande attacc\u00f2 l'Austria dando inizio alla prima (1740 \u2013 1742) e successivamente alla seconda guerra di Slesia (1744 \u2013 1745).\nDal 1540 al 1544 Federico ebbe in pegno il ducato di Glogau. Ricevette dai figli del cugino, Carlo I di Podiebrad, oberati da eccessivi debiti, il ducato di M\u00fcnsterberg, che dal 1550 rimase ai suoi successori.\nMatrimoni e discendenza.\nIl 26 novembre 1515 Federic\u00f2 spos\u00f2 Elisabetta III, figlia del re di Polonia Casimiro IV (1427 \u2013 1492), che gli diede una figlia. Dopo la morte di Elisabetta, avvenuta nel 1517, spos\u00f2 in seconde nozze il 24 novembre 1518 Sofia (1485 \u2013 1537), figlia del margravio Federico I di Brandeburgo-Ansbach e sorella di Giorgio di Brandeburgo-Ansbach, detto \"il Pio\".\nDa questo matrimonio nacquero:"}
{"id": "2392312", "revid": "76963", "url": "https://it.wikipedia.org/wiki?curid=2392312", "title": "Henry Furst", "text": "Biografia.\nPersonaggio poliedrico nato negli Stati Uniti, ma di origine tedesca, sapeva parlare e scrivere correntemente in inglese, italiano, francese, tedesco. Intellettuale politico antifascista durante il ventennio e nostalgico dopo la caduta del fascismo, fu ministro della Reggenza Italiana del Carnaro nel 1919 quando ebbe il merito di convincere il reggente Gabriele d'Annunzio a riconoscere la Repubblica d'Irlanda prima della Gran Bretagna.\nCorrispondente dall'Italia della rivista \"The New York Times Book Review\" negli anni Trenta del Novecento, fece conoscere in America autori come Giovanni Comisso, Tommaso Landolfi, Alberto Moravia e Aldo Palazzeschi. Collaboratore del periodico longanesiano \"L'Italiano\", nel 1946 assieme ad Indro Montanelli e Giovanni Ansaldo, aiut\u00f2 Leo Longanesi a fondare l'omonima sua casa editrice ed in seguito collabor\u00f2 ai periodici dell'amico \"Il Libraio\" e \"Il Borghese\" (la collaborazione continu\u00f2 anche con il direttore successivo Mario Tedeschi).\nCattolico, sposato con la scrittrice Orsola Nemi fu, spesso in collaborazione con la moglie, prolifico e versatile traduttore di decine di testi dal tedesco in italiano (tra cui i \"Diari\" di Ernst J\u00fcnger, Milano, Longanesi,1957, i \"Racconti\" di Kafka, Milano, Longanesi, 1958 e \"Il borghese\" di Werner Sombart, Parma, Guanda, 1994); dall'italiano in inglese, (la \"Storia d'Europa\" di Benedetto Croce, New York, Harcourt, Brace and company, 1933), e soprattutto dall'inglese in italiano (Henry Miller, Saki, Robert Louis Stevenson, Edgar Allan Poe, Herman Melville, Charles Dickens)."}
{"id": "2392319", "revid": "339392", "url": "https://it.wikipedia.org/wiki?curid=2392319", "title": "Shinichi Ito", "text": ""}
{"id": "2392321", "revid": "1573940", "url": "https://it.wikipedia.org/wiki?curid=2392321", "title": "Mollisquama parini", "text": "Lo squalo tasca (Mollisquama parini ) \u00e8 un membro della famiglia dei Dalatiidi diffuso nelle acque profonde al largo del Cile, nell'oceano Pacifico sud-orientale. Era l'unica specie del genere \"Mollisquama\", fino alla scoperta nel 2019 del \"Mollisquama mississippiensis\".\n\u00c8 uno squalo abissale poco conosciuto la cui presenza \u00e8 stata riscontrata solamente lungo la dorsale sottomarina di Nazca, al largo del Cile settentrionale.\nIl motivo del suo nome deriva da delle \"tasche\" situate sui fianchi dell'animale. L'olotipo, unico esemplare conosciuto, \u00e8 una femmina adulta (lunga in tutto 40\u00a0cm) catturata a 330\u00a0m di profondit\u00e0. Non conosciamo nulla sulla sua biologia e su quali minacce gravino sulla sua sopravvivenza. \u00c8 nota la sua capacit\u00e0 di generare bio luminescenza grazie ai fotofori di cui \u00e8 dotato.\nNell'aprile 2015 \u00e8 stato ritrovato un altro esemplare, maschio, lungo appena 14\u00a0cm."}
{"id": "2392322", "revid": "386131", "url": "https://it.wikipedia.org/wiki?curid=2392322", "title": "Mollisquama", "text": ""}
{"id": "2392329", "revid": "1714743", "url": "https://it.wikipedia.org/wiki?curid=2392329", "title": "Edmondo Tudor", "text": "Questo lo rendeva il fratellastro di Enrico VI d'Inghilterra, che lo prese sotto le proprie ali dopo che per anni Edmondo era stato allevato da Katherine de la Pole. Al compimento della maggiore et\u00e0 gli vennero conferiti dei titoli e delle terre e sia lui che il fratello Jasper Tudor furono fra i consiglieri pi\u00f9 stretti del sovrano. A corte e presso il Parlamento sia lui che il fratello ebbero sempre posizioni di rilievo e fra le sue propriet\u00e0 si ricorda il londinese Baynard's Castle. Nel 1455 Edmondo spos\u00f2 Margaret Beaufort, cugina del re e fervente sostenitrice dei Lancaster. \nIn tempi non sospetti Edmondo sostenne la causa di Riccardo Plantageneto, III duca di York nei momenti in cui Enrico cadde malato, ma allo scoppio della Guerra delle due rose si trovarono su fronti opposti. Nel 1455 Riccardo mand\u00f2 Edmondo in Galles perch\u00e9 sostenesse con forza l'autorit\u00e0 regia, ma Enrico, ripresosi, si liber\u00f2 di Riccardo che, in risposta, mand\u00f2 i propri uomini ad assediare quelli di Edmondo nel Galles del sud. Egli mor\u00ec di Peste l'anno seguente.\nL'infanzia.\nEdmondo nacque in circostanze piuttosto complicate, poich\u00e9 suo padre Owen era un maggiordomo gallese impiegato al servizio dell'allora re Enrico V d'Inghilterra (1386 - 1422). Quest'ultimo era sposato con Caterina di Valois (1401 - 1437), decima figlia di Carlo VI di Francia. Alla morte di Enrico V, nel 1422, Owen seppe consolare la vedova Caterina, che fin\u00ec per avere da lui tre figli maschi e tre femmine, il secondogenito dei quali era Edmondo, che assunse il titolo di conte di Richmond. Attualmente si \u00e8 inclini a credere che i due contrassero matrimonio segreto attorno al 1431-1432, segreto perch\u00e9 sarebbe stata la prima volta che una regina vedova si risposava sin dai tempi di Guglielmo I d'Inghilterra e perch\u00e9 il matrimonio era stato contratto con un membro decisamente di basso rango fra tutti gli uomini disponibili nel regno. Per il matrimonio si considera questo lasso di tempo perch\u00e9 in quel periodo Caterina smise di vivere con il figlio di primo letto, Enrico VI d'Inghilterra e perch\u00e9 ad Owen venne garantito un posto in parlamento.\nEdmondo, che era il maggiore, nacque l'11 giugno 1431 in un palazzo dell'Hertfordshire appartenente al Vescovo di Londra. Nel 1436 Caterina si ritir\u00f2 presso l'Abbazia di Bermondsey dove mor\u00ec l'anno seguente. Dopo la sua morte i nemici di Owen a corte riuscirono ad ottenere che egli venisse convocato nella capitale per rispondere ad alcune accuse relative al suo matrimonio. Mentre era in viaggio venne catturato e rinchiuso nella prigione di Newgate, dalla quale fugg\u00ec nei primi mesi del 1438, venendo per\u00f2 ripreso e tradotto al Castello di Windsor.\nDurante queste vicende Edmondo e il fratello Jasper rimasero sotto le cure di Katherine de la Pole, badessa di Barking e sorella di Michael de la Pole, II conte di Suffolk con cui rimasero fino al 1442 circa. A quel punto, anche seguendo le esortazioni della badessa, Enrico VI decise di prendere i due fratellastri sotto la propria protezione, occupandosi non solo della loro istruzione, ma riportando anche a corte il loro padre: il re parve essersi genuinamente affezionato ai fratellastri e fu grazie a lui che Edmondo ottenne il titolo di conte di Richmond nel 1449 mentre Jasper ebbe quello di conte di Pembroke nel 1453.\nL'et\u00e0 adulta.\nIn qualit\u00e0 di nobili riconosciuti tali per volere del fratellastro, Edmondo e Jasper divennero le figure di pi\u00f9 alto rango a corte, subito dopo i duchi. Furono date loro delle terre e Jasper ricevette una rendita annuale fino a che le terre legate alla contea di Pembroke non divennero effettivamente disponibili insieme al titolo. Peraltro Enrico, dopo sette anni di matrimonio con Margherita d'Angi\u00f2, era ancora senza figli: dopo la morte dello zio Humphrey di Lancaster la linea ereditaria divenne a rischio e si ventil\u00f2 l'ipotesi che potessero essere proprio i Tudor a ereditare la corona, cosa che non poteva non destare qualche preoccupazione, a fronte dei loro possibili legami, per il tramite della madre defunta, con la corona di Francia. Sia Edmondo che il fratello entrarono a far parte della ristretta cerchia dei consiglieri del re, ed erano peraltro i suoi unici parenti a corte. Enrico affid\u00f2 loro il compito di tenere salda l'autorit\u00e0 della corona in Galles e il risultato fu un profondo e duraturo attaccamento di questa regione alla famiglia Tudor, che in essa affondava le proprie radici. Il 6 marzo 1453 i due fratelli sedettero per la prima volta in Parlamento come capi dei conti inglesi; dal punto di vista finanziario entrambi non ebbero mai problemi grazie al fatto che Enrico faceva loro da garante, e anche dal punto di vista terriero furono ben gratificati. Edmondo ebbe in dono due propriet\u00e0, una nel Westmorland ed una nel Lancashire, entrambe vennero gestite con successo ed Edmondo invest\u00ec anche nel mercato della lana che a Boston era piuttosto fiorente.\nIl 24 marzo 1453 Edmondo ricevette la tutela della quasi decenne Margaret Beaufort figlia del defunto John Beaufort, I duca di Somerset: Margaret non solo era imparentata con il re (era difatti nipote di Giovanni di Gand (1340 - 1399), figlio di Edoardo III d'Inghilterra e della sua amante e poi moglie Katherine Swynford, per il tramite del loro figlio Giovanni Beaufort, I conte di Somerset), ma anche l'unica erede della famiglia. Attraverso Giovanni di Gand Margaret era strettamente legata alla Casa di Lancaster ed era stata precedentemente legata con un contratto di matrimonio a John de la Pole, I conte di Lincoln il cui padre, William de la Pole, I duca di Suffolk, aveva brigato per ottenere il trono per i suoi figli nel caso che Enrico avesse mancato di produrre un erede. William venne ucciso nel 1450 e tre anni dopo il contratto che legava Margaret a John venne sciolto e il 1\u00ba novembre 1455 al Castello di Bletsoe Edmondo spos\u00f2 Margaret, lui aveva 24 anni e lei circa tredici, la loro unione, similmente a quella progettata con i de la Pole, avrebbe dovuto rendere i loro figli in grado di ereditare la corona inglese grazie al sangue plantageneto di lei.\nUn primo momento di crisi accadde nel 1453 quando Enrico VI cadde malato e per diciassette mesi rimase in uno stato quasi catatonico \u2013 al punto che non era in grado di comunicare e doveva essere trasportato. Furono in molti coloro che cercarono di prendere il potere, fra cui anche Riccardo Plantageneto, III duca di York e la regina Margherita chiese di poter avere la reggenza causando una rottura fra lei e i fratelli Tudor che avrebbero prestato il proprio aiuto, invece, a York. Edmondo non fu comunque presente alla sessione parlamentare della primavera 1454 quando York venne investito della reggenza durante la malattia del sovrano. Edmondo continu\u00f2, comunque, a fare parte del concilio, ora alle dipendenze di Riccardo, sebbene non presenziasse cos\u00ec di frequente come il fratello. Nel Natale dello stesso anno Enrico si riprese e si liber\u00f2 di York andando a intaccare ulteriormente un rapporto gi\u00e0 complesso e lasciando i fratelli Tudor divisi fra due fuochi. Quando il 22 maggio 1455 si combatt\u00e9 la Prima battaglia di St Albans, conclusasi con la vittoria degli yorkisti e la cattura di Enrico, nessuno dei due fu presente, ma presenziarono alla seduta parlamentare che vide di nuovo la nomina di Riccardo quale protettore dell'Inghilterra. Riccardo, in quelle vesti, annull\u00f2 molti dei favori concessi dal re durante il regno, ma n\u00e9 Edmondo e neanche Jasper ne patirono le conseguenze. Pi\u00f9 tardi, in novembre, Edmondo venne rispedito in Galles per difendere le terre dalle forze ribelli di Gruffydd ap Nicholas.\nLe forze ribelli entro l'estate seguente misero le mani sul Castello di Aberystwyth, su quello di Carmarthen e di Carreg Cennen. Entro il mese di agosto Edmondo riprese tutti i castelli, ma schermaglie di minor peso andarono avanti nel corso dei mesi e mentre Edmondo era in Galles i Lancaster riuscirono a rimettere Enrico sul trono.\nRiccardo, per ritorsione sped\u00ec un contingente nel Galles del sud che riusc\u00ec a prendere il castello di Carmarthen e catturarono Edmondo, quando l'esercito yorkista and\u00f2 oltre Edmondo venne lasciato al castello e l\u00ec mor\u00ec il 3 novembre 1456 probabilmente di peste lasciando la moglie in attesa di un figlio, Enrico, che nacque il 28 gennaio 1457. \nInizialmente il bambino rimase, assieme alla madre, sotto la protezione dello zio Jasper Tudor, conte di Pembroke, ed il fatto di essere discendente, sia pure illegittimo, di Giovanni di Gand fece di lui un membro e futuro erede della casa Lancaster. Successivamente, a seguito della battaglia di Bosworth Field, dove il re Riccardo III di York rimase ucciso senza lasciare eredi, e al successivo matrimonio di Enrico con Elisabetta di York, che gli permetteva di reclamare anche l'eredit\u00e0 del casato della moglie, il giovane Tudor fu riconosciuto re d'Inghilterra e Irlanda col nome di Enrico VII, in quanto unico erede di entrambe le case di York e Lancaster. Con lui si install\u00f2 definitivamente sul trono il casato dei Tudor."}
{"id": "2392331", "revid": "490388", "url": "https://it.wikipedia.org/wiki?curid=2392331", "title": "Sulfadiazina", "text": "La sulfadiazina \u00e8 un principio attivo della classe dei sulfamidici.\nIndicazioni.\nViene utilizzato come medicinale per il trattamento della profilassi della febbre reumatica e in caso di toxoplasmosi in combinazione con la pirimetamina.\nDosaggi.\nPer via orale\nEffetti indesiderati.\nAlcuni degli effetti indesiderati sono vomito, nausea, anoressia, diarrea, iperkaliemia.\nControindicata nei soggetti G6PDH carenti (fabici)."}
{"id": "2392335", "revid": "1573940", "url": "https://it.wikipedia.org/wiki?curid=2392335", "title": "Squaliolus", "text": "Squaliolus \u00e8 un genere di squali squaliformi della famiglia dei Dalatiidi."}
{"id": "2392338", "revid": "1452073", "url": "https://it.wikipedia.org/wiki?curid=2392338", "title": "Athena Asamiya", "text": " \u00e8 un personaggio immaginario appartenente alla serie di videogiochi picchiaduro \"The King of Fighters\". Fa la sua prima apparizione nel videogioco arcade \"Psycho Soldier\", pubblicato da SNK nel 1986. Oltre a comparire come personaggio giocante nella serie di picchiaduro a incontri, Athena appare nei titoli \"SNK vs. Capcom\" e \"NeoGeo Battle Coliseum\". In Giappone \u00e8 stato inoltre messo in commercio nel 1999 un videogioco di ruolo incentrato sulla sua figura, dal titolo \"Athena: Awakening from the Ordinary Life\".\nAllieva del maestro Chin Gentsai, combatte insieme all'amico Sie Kensou, Athena Asamiya \u00e8 discendente della Principessa Athena, protagonista del videogioco del 1986 \"Athena\". Oltre a essere una studentessa giapponese, Athena \u00e8 una pop idol.\nApparenza.\nL'Athena attuale compare per la prima volta in \"Psycho Soldier\", portando lunghi capelli viola ed indossando un'uniforme scolastica nipponica consueta, ma con gonna scura.\nNella serie The King of Fighters vengono apportate modifiche al vestiario ogni qualvolta che ella si ripresenta negli svariati titoli.\nDa \"The King of Fighters '99\" porta capelli accorciati sino a \"The King of Fighters 2001\", quando li lascia ricrescere. A seguito del KOF 2001 lo stile d'Athena \u00e8 ritornato il medesimo dei giochi antecedenti al KOF '99, per protesta dei fan del gioco.\nNel successivo \"The King of Fighters XII\", la sua uniforme ritorner\u00e0 ad essere l'originale, comparsa in The King of Fighters '94.\nNel videogioco per PlayStation \"The King of Fighters: Kyo\", Athena \u00e8 innamorata del protagonista Kyo Kusanagi, lasciandolo comunque tra le braccia della sua attuale fidanzata Yuki, futura migliore amica di Athena.\nNel gioco di ruolo \"Athena: Awakening from the Ordinary Life\", Athena si pone alla ricerca di risposte ad incognite varie, riguardanti accaduti ambigui nella scuola, in seguito diramatesi in tutto il Giappone.\nIn ' appare, ed \u00e8 giocabile in ' e \"Capcom vs. SNK 2\" la sua progenitrice con i suoi poteri divini.\nAppare anche in \"SNK Gals' Fighters\" come personaggio utilizzabile, desiderosa di vincere il torneo per modellarsi i capelli a suo piacimento.\nVita.\nLa reincarnazione di Athena vive in Giappone, studentessa in un istituto superiore. Il suo potere semi-divino \u00e8 un lascito della sua progenitrice, la Principessa Athena, esclusivamente suo, essendo madre, nonna e parenti antecedenti incapaci di usufruirne.\nPersonaggio tipico della cultura giapponese, dedita all'aiuto dei bisognosi ed in continua meditazione interna per migliorarsi. \u00c8 riuscita, grazie al suo carattere amichevole ed estroverso ed al suo vistoso fisico a divenire una idol.\nComparse.\nNei videogiochi.\nAthena approda per la prima volta come personaggio in \"Psycho Soldier\" , combattendo contro creature intenzionate a distruggere la Terra, assieme al suo amico \"Sie Kensou\". Appare anche nella serie \"crossover\" picchiaduro \"The King of Fighters\", assieme a Sie Kensu e e \"Chin Gentsai\" nel \"Psyco Soldier Team\".\nInizialmente la squadra \u00e8 formata da Athena, Kensou e il maestro di loro: tale schema rimarr\u00e0 invariato per svariati tornei, per richiesta di Chin, desideroso di allenare i due giovani sino al loro massimo potenziale, per poter fronteggiare Orochi.\nDa KOF '99 sino a KOF '01 un membro del team \u00e8 stato sostituito da Bao, bambino dotato di poteri psichici, ma a causa sua quelli di Kensou vengono inibiti. \"The King of Fighters '99: Evolution\" dispone di uno striker alternativo per Athena, ovvero lei stessa in divisa scolastica.\nDa \"The King of Fighters 2003\" lo Psycho Soldier Team scompare, dando spazio all'High Scool Girls Team, essendo sia Kensou sia Bao bisognosi di allenamento. Ad appartenere al gruppo sono la lottatrice di sumo Hinako Shijou e la misteriosa Malin, armata di daghe.\nIn \"The King of Fighters XI\" il gruppo si riformer\u00e0, al cui interno vi saranno Athena, Kensou e Momoko, altra detentrice di facolta psichiche. In \"The King of Fighters XII\" Athena sar\u00e0 comunque presente, ma come tutti gli altri personaggi, non apparterr\u00e0 a nessuna squadra.\nDoppiatrici.\nSvariate doppiatrici hanno conferito voce alla principessina Athena, sin da \"Psycho Soldier\", la cui voce fu doppiata da Rushina nel gioco e da Kaori Shimizu per le immagini con sottofondo musicale.\nPer la serie \"The King of Fighters\" il discorso \u00e8 analogo. Reiko Fukui la doppi\u00f2 in \"The King of Fighters '94\", Moe Nagasaki in \"The King of Fighters '95\", Tamao Sat\u014d in \"The King of Fighters '96\" e Yukina Kurisu \"The King of Fighters '97\" e \"The King of Fighters: Kyo\".\nA partire da \"The King of Fighters '98\" Haruna Ikezawa le prester\u00e0 voce, includendo l'anime \"The King of Fighters Another Day\". Il doppiaggio inglese in\" \" \u00e8 stata scelta Robyn Gryphe, per il secondo titolo, ,\nLily Kong."}
{"id": "2392347", "revid": "281779", "url": "https://it.wikipedia.org/wiki?curid=2392347", "title": "Epistulae ad familiares", "text": "Le Epistulae ad familiares (\"Lettere ai familiari\" o \"Lettere agli amici\") sono la sezione dell'epistolario di Marco Tullio Cicerone contenente le lettere indirizzate dall'oratore arpinate a personaggi della vita pubblica, come Gneo Pompeo Magno, Gaio Giulio Cesare e Asinio Pollione, e privata, come la moglie Terenzia o il liberto Tirone. Redatte tra il 63 e il 43 a.C., le lettere non sono suddivise secondo un criterio cronologico, ma secondo il destinatario cui sono indirizzate. Il manoscritto \u00e8 conservato presso la Biblioteca nazionale Marciana di Venezia.\nComposizione.\nQuando era ancora in vita, Cicerone espresse l'intenzione di raccogliere e pubblicare parte della propria corrispondenza privata, dopo averla selezionata e opportunamente revisionata. Tale procedimento, che l'oratore affid\u00f2 al liberto Tirone, si interruppe con la sua morte nel 43 a.C.; lo stesso Tirone, forse influenzato dal volere di Ottaviano, scelse pi\u00f9 tardi di pubblicare nella sua interezza le \"Epistulae ad familiares\", fornendo cos\u00ec un ritratto completo e contemporaneamente demitizzante della figura di Cicerone.\nCaratteristiche.\nIl carattere dell'epistolario ciceroniano appare particolarmente vario: si susseguono nell'opera lettere dal carattere puramente informativo, altre pi\u00f9 confidenziali e alcune di tono trattatistico. Il valore dell'epistolario ciceroniano, tuttavia, risiede principalmente nel merito di fornire un dettagliato affresco dell'ambiente di Roma nei concitati e densi anni del definitivo tramonto della Repubblica.\nStoria del testo.\nLa produzione epistolare ciceroniana fu particolarmente estesa, come documentano i 37 libri complessivi che raccolgono le sue lettere. Anticamente erano inoltre noti altrettanti libri, di cui oggi non rimane che un centinaio di frammenti, la cui effettiva pubblicazione \u00e8 ritenuta dubbia o variamente considerata, e le stesse epistole pervenute contengono con frequenza riferimenti ad altre lettere perdute. Tale perdita si spiega con il fatto che Cicerone potrebbe non essere sempre stato nelle condizioni di stilare una precisa lista della corrispondenza, e potrebbe comunque non avere avuto occasione di far ricopiare alcune epistole prima del loro invio.\nLo stesso Cicerone sostenne di scrivere personalmente e dettare lettere con grandissima frequenza, in ogni momento della giornata, dall'alba fino alla notte fonda, e anche durante i pasti, arrivando cos\u00ec a comporre quotidianamente una o pi\u00f9 epistole."}
{"id": "2392348", "revid": "287204", "url": "https://it.wikipedia.org/wiki?curid=2392348", "title": "Sulfametizolo", "text": " Sulfametizolo \u00e8 un principio attivo della classe dei sulfamidici scoperto nel 1937. Il farmaco non \u00e8 commercializzato in Italia.\nMeccanismo d'azione.\nIl sulfametizolo agisce inibento competitivamente l'Acido para-aminobenzoico PABA indispensabile per la biosintesi dei folati, si comporta come un antimetabolita.\nIndicazioni.\nIl sulfametizolo \u00e8 un sulfamidico ad emivita breve ed eliminazione rapida (3-4 ore); indicato per alcune infezioni urinarie, il pus lo inattiva.\nControindicazioni.\nControindicata in caso di gravidanza (nell'ultimo trimestre), ipersensibilit\u00e0 nota al farmaco.\nEffetti indesiderati.\nAlcuni degli effetti indesiderati sono vomito, esantema, febbre, nausea, diarrea; possibile la cristalluria."}
{"id": "2392349", "revid": "1305772", "url": "https://it.wikipedia.org/wiki?curid=2392349", "title": "Epipactis", "text": "Epipactis \u00e8 un genere di piante angiosperme monocotiledoni appartenenti alla famiglia delle Orchidacee, dall'aspetto di piccole erbacee perenni dai delicati fiori.\nEtimologia.\nIl termine \"Epipactis\" si trova per la prima volta negli scritti di Dioscoride Pedanio (Anazarbe in Cilicia, 40 circa - 90 circa) che fu un medico, botanico e farmacista greco antico che esercit\u00f2 a Roma ai tempi dell'imperatore Nerone. L'origine di questo termine \u00e8 sicuramente greca, ma l'etimologia esatta ci rimane oscura (qualche testo lo traduce con \u201ccrescere sopra\u201d).\nIl nome comune del genere (\u201cElleborine\u201d) deriva dal fatto che inizialmente Linneo aveva adottato per questo genere il nome di \"Helleborus\", in seguito abbandonato.\nL'attuale denominazione del genere (\"Epipactis\u201d) \u00e8 stata invece scientificamente definita dal botanico e anatomista germanico Johann Gottfried Zinn (6 dicembre 1727 \u2013 6 aprile 1759), membro tra l'altro dell'Accademia delle Scienze di Berlino, in una pubblicazione specifica sul genere \"Epipactis\" nel 1757.\nDescrizione.\nSono piante erbacee perenni, alte normalmente da pochi centimetri fino a circa 100\u00a0cm. Possono essere sia glabre che pubescenti. Nell'ambito della famiglia delle Orchidacee questo genere \u00e8 considerato terricolo. La forma biologica comune a tutte le specie europee \u00e8 geofita rizomatosa (G rizh), ossia sono delle piante con un particolare fusto sotterraneo, detto rizoma, che ogni anno si rigenera con nuove radici e fusti avventizi. Queste piante, contrariamente ad altri generi delle orchidee, non sono \u201cepifite\u201d, ossia non vivono a spese di altri vegetali di maggiori proporzioni (hanno cio\u00e8 un proprio rizoma); ma partecipano ad un particolare tipo di associazione simbiotica chiamata micorriza (per questo alcune specie hanno delle foglie molto ridotte o non colorate di verde) in quanto non hanno bisogno della clorofilla.\nRadici.\nLe radici generalmente sono secondarie da rizoma e a volte sono piuttosto carnose.\nFoglie.\nLe foglie sono intere a forma ovato-lanceolata oppure ellittico-lanceolata. Sono sessili e amplessicauli e normalmente sono carenate centralmente. La disposizione delle foglie \u00e8 distica. La superficie delle foglie si presenta con diverse nervature parallele. Le specie con foglie a scarsit\u00e0 di clorofilla sono sfumate di blu o violaceo.\nInfiorescenza.\nL'infiorescenza \u00e8 un racemo terminale e lineare con fiori perlopi\u00f9 penduli e pedicellati; la disposizione \u00e8 leggermente unilaterale. Alla base del pedicello di ogni fiore possono essere presenti delle brattee erbacee a forma lanceolata. I fiori sono resupinati, ruotati cio\u00e8 sottosopra tramite torsione del pedicello. \nFiore.\nI fiori sono ermafroditi ed irregolarmente zigomorfi, pentaciclici (perigonio a 2 verticilli di tepali, 2 verticilli di stami perlopi\u00f9 atrofizzati, 1 verticillo dello stilo). Il colore dei fiori pu\u00f2 essere biancastro, verde, rossastro o purpureo oppure bruno.\nFrutti.\nIl frutto \u00e8 una capsula a forma ellittica con pi\u00f9 coste contenente moltissimi, minuti semi. Anche le capsule, come i fiori, sono pendule. I semi molto leggeri vengono dispersi dal vento e sono privi di albume.\nBiologia.\nLe piante di questo genere si riproducono prevalentemente tramite impollinazione: la maggior parte sono piante nettarifere, quindi \u00e8 possibile una impollinazione entomofila (vespe, api e ditteri).\nDistribuzione e habitat.\nLa distribuzione geografica di queste piante \u00e8 \u201cpaleoartica\u201d, un'area che va dall'Himalaya all'Africa settentrionale e dall'Asia fino all'Europa estendendosi fino alla parte pi\u00f9 settentrionale dell'America boreale. Nei nostri territori le poche specie di questo genere frequentano i luoghi boschivi ed erbosi in genere umidi della fascia montuosa che va dalle regioni dell'ulivo fino a quelle del faggio.\nDelle specie spontanee della flora italiana 10 vivono sull'arco alpino. La tabella seguente mette in evidenza alcuni dati relativi all'habitat, al substrato e alla diffusione delle specie alpine.\nLegenda e note alla tabella.\nPer il \u201csubstrato\u201d con \u201cCa-Si\u201d si intendono rocce di carattere intermedio (calcari silicei e simili); vengono prese in considerazione solo le zone alpine del territorio italiano (sono indicate le sigle delle province).\nTassonomia.\nIl genere \"Epipactis\" appartiene alla trib\u00f9 delle Neottieae e comprende oltre 60 specie diffuse in Europa, in Asia e in America, delle quali meno di una decina sono spontanee della flora italiana.\nIbridi.\nSono stati descritti i seguenti ibridi intraspecifici:\nSpecie spontanee della flora italiana.\nPer meglio comprendere ed individuare le varie specie del genere (solamente per le specie spontanee della nostra flora) l'elenco che segue utilizza in parte il sistema delle chiavi analitiche.\nDi recente ritrovamento e ancora da studiare a fondo:\nUsi.\nGiardinaggio.\nL'unico uso che si fa di queste piante \u00e8 quello nel giardinaggio rustico e roccioso. Sono piante che hanno bisogno di quote non molto alte, ricche di humus su un sottosuolo calcareo relativamente umido. Le specie che pi\u00f9 frequentemente vengono usate sono la \"Epipactis palustris\" e la \"Epipactis atrorubens\"."}
{"id": "2392356", "revid": "767487", "url": "https://it.wikipedia.org/wiki?curid=2392356", "title": "Puerto Acosta", "text": "Puerto Acosta \u00e8 un comune (\"municipio\" in spagnolo) della Bolivia nella provincia di Eliodoro Camacho (dipartimento di La Paz) con 14.542 abitanti (dato 2010).\nCantoni.\nIl comune \u00e8 suddiviso in 9 cantoni (popolazione 2001):"}
{"id": "2392357", "revid": "767487", "url": "https://it.wikipedia.org/wiki?curid=2392357", "title": "Neurotic Outsiders (album)", "text": "Neurotic Outsiders \u00e8 l'unico album pubblicato nel 1996 dall'omonimo supergruppo musicale Neurotic Outsiders."}
{"id": "2392363", "revid": "4252", "url": "https://it.wikipedia.org/wiki?curid=2392363", "title": "Velocit\u00e0 limite (missilistica)", "text": ""}
{"id": "2392368", "revid": "21880", "url": "https://it.wikipedia.org/wiki?curid=2392368", "title": "Specie di Epipactis", "text": ""}
{"id": "2392370", "revid": "120721886", "url": "https://it.wikipedia.org/wiki?curid=2392370", "title": "Velocit\u00e0 limite (fluidodinamica)", "text": "In fluidodinamica, la velocit\u00e0 limite \u00e8 la massima velocit\u00e0 che un corpo immerso in un fluido (ad esempio nell'aria o nell'acqua) pu\u00f2 raggiungere quando \u00e8 sottoposto ad una forza di resistenza fluidodinamica (dovuta alla presenza del fluido) che compensa esattamente una forza costante agente nel senso opposto (ad esempio la forza di gravit\u00e0 o la forza di galleggiamento).\nSi parla in particolare di:\nIl raggiungimento della velocit\u00e0 limite \u00e8 preceduto da un regime transitorio (durante il quale la velocit\u00e0 del corpo aumenta) che prosegue fino al raggiungimento di uno stato stazionario (in corrispondenza del quale la velocit\u00e0 ha raggiunto il suo valore massimo per cui rimane costante nel tempo).\nVelocit\u00e0 terminale di caduta.\nQuando un corpo cade liberamente in un fluido acquista velocit\u00e0 per effetto dell'accelerazione dovuta alla forza di gravit\u00e0. Nel suo procedere in questo moto il corpo incontra la resistenza del fluido che lo rallenta. Questa resistenza aumenta con il crescere della velocit\u00e0 del corpo.\nAd un certo punto si verificher\u00e0 che la forza di gravit\u00e0 e la resistenza dell'aria avranno la stessa intensit\u00e0. Da quell'istante in poi il corpo, soggetto ad una risultante di forze nulla essendo uguali ed opposte le due forze che agiscono su esso, proceder\u00e0 ad una velocit\u00e0 costante, detta \"velocit\u00e0 terminale di caduta\".\nEsempi.\nNon \u00e8 invece possibile individuare una velocit\u00e0 limite di un corpo disomogeneo, in quanto subendo delle rotazioni durante la caduta libera modifica continuamente la propria velocit\u00e0 (semmai, facendo alcune semplificazioni, si pu\u00f2 calcolare una velocit\u00e0 limite \"media\"). Se inoltre il corpo non \u00e8 rigido ma deformabile, la situazione si complica maggiormente (ad esempio un fazzoletto in caduta libera nell'aria subisce repentini cambiamenti di forma e velocit\u00e0).\nDescrizione matematica.\nPer determinare l'espressione che lega la velocit\u00e0 terminale di caduta ad altre grandezze direttamente misurabili, \u00e8 necessario anzitutto determinare la generica equazione del moto di un grave in caduta libera all'interno di un fluido, quindi da questa \u00e8 possibile ricavare l'espressione della velocit\u00e0 terminale di caduta determinando il valore assunto dalla velocit\u00e0 per tempi molto lunghi.\nPer semplicit\u00e0, l'origine degli assi pu\u00f2 essere posizionato in corrispondenza della posizione iniziale del grave e l'asse z verticale rivolto nel verso di caduta del grave.\nTracciando un diagramma di corpo libero del corpo con le forze agenti su di esso, si nota che in un istante qualsiasi la forza risultante formula_1 \u00e8 data dalla differenza della forza di gravit\u00e0 formula_2 e della forza di resistenza fluidodinamica formula_3:\ndove:\nIpotizzando che inizialmente il corpo sia fermo e che la sua posizione iniziale corrisponda all'origine degli assi, all'uguaglianza precedente possiamo associare le seguenti condizioni iniziali:\nPer ricavare l'equazione del moto del corpo bisogna quindi risolvere il seguente problema di Cauchy:\nAttraverso una serie di passaggi matematici, si ricava che la velocit\u00e0 del corpo lungo l'asse z varia secondo la seguente relazione:\nLa velocit\u00e0 terminale di caduta \"Vl\" pu\u00f2 essere calcolata determinando il valore limite che raggiunge la velocit\u00e0 per un tempo tendente a infinito:\nQuesta relazione mostra che la velocit\u00e0 tende a stabilizzarsi verso un valore limite \"Vl\" che dipende dal coefficiente di resistenza idraulica \"k\" caratteristico del fluido in cui \u00e8 immerso il grave, dalla sua massa e dalla accelerazione di gravit\u00e0.\nTale coefficiente di resistenza idraulica \u00e8 pari a:\nDalle due relazioni precedenti si ottiene quindi la seguente relazione utile a determinare la velocit\u00e0 terminale di caduta:\nin cui:\nNel caso di un corpo sferico e per valori del numero di Reynolds minori di 1, anzich\u00e9 utilizzare tale relazione, che prevede la conoscenza del coefficiente di resistenza, \u00e8 possibile utilizzare la legge di Stokes."}
{"id": "2392371", "revid": "1906976", "url": "https://it.wikipedia.org/wiki?curid=2392371", "title": "Ultima Cena (Ponte Capriasca)", "text": "L'Ultima cena, copia del dipinto di Leonardo da Vinci del refettorio del santuario di Santa Maria delle Grazie, \u00e8 un'opera attribuita nel 1735 a Cesare da Sesto, ma oggi a un anonimo leonardesco riferibile all'ambito della bottega di Bernardino Luini. Si trova a Ponte Capriasca nella chiesa di Sant'Ambrogio.\nSi tratta di una buona copia del \"Cenacolo\" di Leonardo da Vinci, risalente al 1550 circa, sebbene con modifiche soprattutto nell'ambientazione e nello sfondo, dove compaiono le scene del sacrificio di Isacco e dell'orazione nell'orto degli ulivi."}
{"id": "2392383", "revid": "729019", "url": "https://it.wikipedia.org/wiki?curid=2392383", "title": "Jos\u00e9 de la Serna e Hinojosa", "text": "Giovent\u00f9.\nEntr\u00f2 nell'esercito in giovane et\u00e0 partecipando come cadetto alla difesa di Ceuta contro i Mori nel 1784. In seguito combatt\u00e9 i francesi in Catalogna (1795), i britannici sotto al comando dell'ammiraglio Jos\u00e9 de Mazarredo (1797), e partecipando al secondo assedio di Saragozza (1809). A Saragozza fu catturato e portato in Francia come prigioniero. Fugg\u00ec poco dopo.\nIn seguito viaggi\u00f2 in Svizzera ed in Oriente, per poi tornare in Spagna nel 1811. In Spagna combatt\u00e9 sotto la guida di Wellington nella guerra d'indipendenza spagnola contro i francesi, fino all'espulsione di questi ultimi nel 1813.\nAl comando delle forze spagnole in Alto Per\u00fa.\nNel 1816, avendo raggiunto il grado di maggiore generale, fu nominato al comando delle forze spagnole del Per\u00f9, impegnate nella lotta contro gli insorti. Giunse a Callao il 22 settembre 1816 procedendo diretto per l'Alto Per\u00fa (oggi Bolivia). Assunse il comando dell'esercito a Cotagaita il 12 novembre 1816. Il vicer\u00e9 Joaqu\u00edn de la Pezuela ordin\u00f2 a de la Serna di attaccare gli insorti argentini della provincia di Tucum\u00e1n, ma de la Serna si oppose al progetto, lamentando la scarsit\u00e0 di forze a disposizione.\nDe la Serna avanz\u00f2 fino a Salta, dove gli spagnoli furono sorpresi dalla comparsa in Cile, nel febbraio di 1817, dell'esercito delle Ande di Jos\u00e9 de San Mart\u00edn. San Mart\u00edn aveva compiuto una difficile traversata delle montagne dall'Argentina, impiegando 21 giorni. Conquist\u00f2 il Cile, e l'esercito di de la Serna in Alto Per\u00fa fu costretto ad una guerriglia difensiva contro vari gruppi ribelli sparsi per il paese.\nColpo di Stato contro Pezuela.\nLe relazioni con il vicer\u00e9 d la Pezuela peggiorarono. De la Pezuela era un assolutista, mentre de la Serna era un liberale. Alla fine de la Serna chiese di essere rimosso dall'incarico per poter tornare in Spagna. Il permesso fu concesso nel maggio del 1819, ed a settembre lasci\u00f2 l'esercito in mano al generale Jos\u00e9 Canterac. Part\u00ec per Lima, ed al suo arrivo gli abitanti si dimostrarono favorevoli ad una sua permanenza in Per\u00f9, al fine di fronteggiare la minaccia di invasione di San Mart\u00edn dal Cile. De la Pezuela accett\u00f2 di promuovere de la Serna a tenente generale, nominandolo presidente del consiglio di guerra.\nSan Martin sbarc\u00f2 a Pisco l'8 settembre 1820. De la Serna, tramite negoziati segreti, fu nominato comandante in capo dell'esercito radunato ad Aznapuquio, con l'obbiettivo di proteggere la capitale dall'avanzata di San Martin. Gli fu ordinato dal vicer\u00e9 di marciare su Chan\u00e7ay.\nIl 29 gennaio 1821 i principali ufficiali di campo, partigiani di de la Serna, chiesero al vicer\u00e9 di dare le dimissioni in favore di de la Serna. De la Pezuela si rifiut\u00f2, ed ordin\u00f2 a de la Serna di sedare la ribellione, ma de la Serna si dichiar\u00f2 incapace di farlo. Il vicer\u00e9 abbandon\u00f2 la sua carica quella stessa sera. In seguito la Spagna riconobbe il risultato di questo colpo di Stato.\nVicer\u00e9 del Per\u00f9.\nUn delegato spagnolo, il capitano Manuel Abreu, giunse a Lima mentre San Mart\u00edn minacciava la capitale. Port\u00f2 al vicer\u00e9 l'ordine di negoziare per un insediamento pacifico. De la Serna mand\u00f2 lui ad incontrare San Mart\u00edn. I negoziati iniziarono il 3 maggio 1821 a Punchauca, con rappresentanti di entrambi gli schieramenti. La trattativa prosegu\u00ec fino al 24 giugno, ma non port\u00f2 ad accordi. Lo scoglio delle trattative era la richiesta di indipendenza. Gli insorti la chiedevano, e la Spagna insisteva per la sottomissione al re. Il 25 giugno ripresero le ostilit\u00e0.\nDe la Serna fu obbligato ad abbandonare la capitale il 6 luglio 1821. San Mart\u00edn entr\u00f2 nella capitale quattro giorni dopo, accolto con giubilo dalla popolazione. Il 15 luglio 1821 fu firmato a Lima l'Atto di Indipendenza del Per\u00f9.\nDe la Serna si ritir\u00f2 a Jauja, ed in seguito a Cuzco. Port\u00f2 con s\u00e9 la prima pressa da stampa di Cuzco, con la quale fu pubblicato il famoso giornale \"El Depositario\".\nIl 24 agosto de la Serna invi\u00f2 il generale Canterac con 4000 uomini a riprendere Callao. Callao fu obbligata alla resa il 19 settembre 1821, a causa della mancanza di provviste. A Cuzco lo scontento port\u00f2 alla diserzione nell'esercito del re. Il generale Ola\u00f1eta si rifiut\u00f2 di obbedire mantenendo una forza indipendente in Alto Per\u00fa.\nCanterac fu sconfitto il 6 agosto 1824 da Sim\u00f3n Bol\u00edvar a Jun\u00edn. De la Serna era ora deciso ad affrontare ogni rischio pur di sedare la rivolta. Lasci\u00f2 Cuzco ad ottobre con un esercito di 10000 fanti e 1600 cavalieri. Incontr\u00f2 un gruppo di insorti sull'altopiano di Ayacucho l'8 dicembre, ed il giorno seguente fu completamente sconfitto dal generale Antonio Jos\u00e9 de Sucre. De la Serna fu ferito e fatto prigioniero. L'esercito del re cont\u00f2 2000 morti e feriti, e 3000 prigionieri, con il resto della forza disperso. Il generale Canterac, secondo in comando, firm\u00f2 una onorevole capitolazione il giorno seguente, 9 dicembre 1824. De la Serna, che il giorno della battaglia era stato nominato conte di los Andes da re Ferdinando VII, fu rilasciato poco dopo e salp\u00f2 per l'Europa. Il Vicereame del Per\u00f9 era stato definitivamente sciolto.\nRitorno in Spagna.\nIn Spagna de la Serna fu ben accolto a corte, ed il suo operato ricevette consensi. Fu nominato capitano generale di Granada. Mor\u00ec nel 1832 a Cadice.\nFece parte della Massoneria."}
{"id": "2392391", "revid": "547034", "url": "https://it.wikipedia.org/wiki?curid=2392391", "title": "Formula 2000 giapponese 1977", "text": "La stagione 1977 della Formula 2000 giapponese fu corsa su 8 gare. Fu vinta dal pilota nipponico Kazuyoshi Hoshino su Nova-BMW.\nRisultati e classifiche.\nClassifica piloti.\nI punti sono assegnati secondo lo schema seguente:\nContano i 5 migliori risultati. I piloti ospiti non partecipano alla classifica finale. La loro posizione \u00e8 trasparente ai fini dell'assegnazione dei punti.\nSuzuka Championship.\nNella classifica contano solo i risultati colti sul Circuito di Suzuka. Partecipano alla classifica anche i piloti ospiti. Non vi sono scarti"}
{"id": "2392401", "revid": "287204", "url": "https://it.wikipedia.org/wiki?curid=2392401", "title": "Bestia Pitta", "text": "La Bestia Pitta (a volte detta anche Drago Pitto o Elefante Pitto) \u00e8 una rappresentazione artistica di un animale, rappresentata su pietre con simboli pitti. Non \u00e8 facilmente identificabile con un qualsiasi altro animale reale, ma pu\u00f2 somigliare a un ippocampo, specialmente quando \u00e8 rappresentato in posizione eretta. Le evocazioni fantasiose vi hanno incluso anche un delfino, un kelpie (spirito maligno delle acque), (o \"Each Uisge\") o anche il Mostro di Loch Ness.\nRecenti congetture hanno dato adito a una correlazione con il progetto di fermagli dragoneschi, pezzi di gioielleria a forma di S della met\u00e0 del primo al secondo secolo che raffigurano animali a doppia testa con musi a spirale e orecchie particolari. Questi sono stati trovati nel sud della Scozia e nel nord dell'Inghilterra. La pi\u00f9 determinante attestazione di ci\u00f2 \u00e8 la presenza sulla seconda pietra di Mortlach di un simbolo molto simile a tale fermaglio.\nLa Bestia Pitta comprende approssimativamente 2 parti su 5 di tutta la rappresentazione animale Pitta, e da ci\u00f2 si deduce ovviamente la sua grande rilevanza. Si \u00e8 pensato che fosse un'importante figura nella mitologia dei Pitti, e/o un simbolo politico."}
{"id": "2392403", "revid": "394", "url": "https://it.wikipedia.org/wiki?curid=2392403", "title": "Sebastiano Cherici", "text": "Biografia.\nSi form\u00f2 musicalmente a Bologna, come allievo di Giovanni Paolo Colonna. \nSuccessivamente fu \"musico suprano\" nell'Accademia della Morte a Ferrara, citt\u00e0 nella quale rimase per molti anni ricoprendo la carica di maestro di cappella della cattedrale dal 1670 al 1679 e di maestro dell'Accademia della Compagnia dello Spirito Santo a partire almeno dal 1672 fino al 1695.\nDal settembre 1675 al marzo 1676 fu a Dresda come maestro della cappella di corte, Nel 1685, invece, fu accolto tra i membri dell'Accademia Filarmonica di Bologna.\nIl 23 settembre il capitolo della cattedrale di Pistoia decise di nominare Cherici maestro di cappella della tale, dunque il 18 novembre egli fece sapere con una lettera da Ferrara che si sarebbe trasferito al pi\u00f9 presto a Pistoia. Il contratto, che prevedeva per il musicista uno stipendio annuo di cento scudi e la possibilit\u00e0 di tenere a sue spese un collaboratore per la scuola di musica, ebbe inizialmente la durata di tre anni, ma, trascorso il periodo stabilito, il Cherici chiese di rendere vitalizio l'incarico \"per aver esso sopra l'et\u00e0 di 60 anni\". \nA questo proposito \u00e8 interessante osservare che l'et\u00e0 di pi\u00f9 di sessanta anni, dichiarata nel resoconto capitolare del 5 maggio 1702, non si accorda con la data di nascita da noi conosciuta. Il divario \u00e8 superabile solo considerando l'indicazione imprecisa (ipotesi del resto non del tutto improbabile, dato il periodo storico), oppure anticipando di un decennio la data di nascita.\nIl capitolo accett\u00f2 la proposta di vitalizio, facendo tuttavia presente l'eccezionalit\u00e0 del provvedimento, che non doveva in seguito essere preso ad esempio. Proseguendo nella lettura degli atti capitolari: in data 15 novembre 1703 si riferisce l'esito della scelta del nuovo maestro Carlo Antonio Clari; Cherici, dunque, avrebbe dovuto essere morto non pi\u00f9 tardi della fine di ottobre, poich\u00e9 se il 15 novembre il capitolo era in grado di esaminare le domande di concorrenti (operanti in citt\u00e0 la cui distanza da Pistoia era considerevole) si deve considerare un certo lasso di tempo tra questa data e la scomparsa del musicista. \nTuttavia, verificando la posizione del Cherici sul libro dei pagamenti, datati dal 1\u00ba luglio 1703 al 30 giugno 1704, due pagamenti furono effettuati a suo favore: il primo fino al 12 novembre e il secondo dal 12 novembre al 20 dicembre, \"per il tempo che \u00e8 stato vacante l'ufficio di maestro di cappella\", il terzo, invece, \u00e8 fatto al nuovo maestro. Alla luce di questa documentazione si deve quindi dedurre che Cherici non era morto prima del dicembre 1703, e che, venuto meno il contratto vitalizio per motivi non riferiti negli atti capitolari, aveva abbandonato la carica. Sembra comunque che non sia vissuto oltre il 1704."}
{"id": "2392406", "revid": "1762097", "url": "https://it.wikipedia.org/wiki?curid=2392406", "title": "Stranded", "text": ""}
{"id": "2392409", "revid": "547034", "url": "https://it.wikipedia.org/wiki?curid=2392409", "title": "Isacco ben Mordecai", "text": "Fu il primo ebreo ad essere nominato archiatra papale: fu al servizio di Papa Niccol\u00f2 IV e/o Papa Bonifacio VIII, alla fine del XIII secolo.\nGaio fu tenuto in grande considerazione da altri medici suoi contemporanei, come ad esempio Hillel ben Samuel da Verona. Da Forl\u00ec, costui scrisse a Gajo due lunghe lettere (si veda \"\u1e24emdah Genuzah,\" pp.\u00a018\u201322) sulla disputa relativa all'accettazione delle dottrine di Mos\u00e8 Maimonide, per indurlo ad accettarle. Isacco ben Mordecai in effetti segu\u00ec con interesse le nuove idee."}
{"id": "2392412", "revid": "1602064", "url": "https://it.wikipedia.org/wiki?curid=2392412", "title": "Mos\u00e8 ben Isaac da Rieti", "text": "Biografia.\nNacque nel 1388 a Rieti, figlio del banchiere Gaio Isaac (o Gajo Isaac), conosciuto anche come \"Maestro Gaio\", che lo istru\u00ec nel Talmud e nella letteratura ebraica. Mos\u00e8 da Rieti e suo padre Gaio sono i capostipiti della famiglia ebraica \"Rieti\" (cognome diffuso anche all'estero, dove si \u00e8 corrotto in \"Rietti\").\nSi trasfer\u00ec a Perugia, dove port\u00f2 a termine gli studi in medicina; nel 1422 torn\u00f2 a Rieti dove, su autorizzazione del consiglio comunale e del signore della citt\u00e0 Rinaldo Alfani, apr\u00ec un banco di prestito ed esercit\u00f2 la professione di medico. In occasione delle insurrezioni popolari del 1425 che rovesciarono la signoria dell'Alfani, Mois\u00e8 concord\u00f2 un nuovo tasso di interesse con le autorit\u00e0 reatine.\nMois\u00e8 abitava in una casa nel rione di \"Porta Carceraria de foris\", che poi trasfer\u00ec \"de intus\" (all'interno della cinta muraria), insieme alla moglie Cilla dalla quale ebbe i figli Gaio (il primogenito), Leone e Bonaiuto, anche loro medici e, ad eccezione di Leone, banchieri. Gestiva inoltre un'area privata utilizzata come cimitero dalla comunit\u00e0 ebraica di Rieti.\nDal 1431 Mois\u00e8 soggiorn\u00f2 in varie citt\u00e0 dello stato della Chiesa (Narni, dove era a capo di una scuola rabbinica, Amelia, Perugia, Foligno, ecc.) non solo per esercitare la professione di medico, ma anche come arbitro di controversie. Fu rabbino della comunit\u00e0 ebraica di Roma dall'inizio del pontificato di Eugenio IV.\nNel dicembre 1458 si fece rilasciare dalla cancelleria pontificia una \"licentia medendi\", necessaria per esercitare la professione di medico nella citt\u00e0 di Fabriano, dove era stato chiamato; per questa ragione si ritiene che fosse archiatra dal Papa Pio II (carica che, fin dai tempi di Isaac ben Mordechai, era stata spesso occupata da medici ebrei). Mor\u00ec a Roma nel 1460.\nA Rieti gli \u00e8 stata intitolata una strada del centro, traversa di viale Canali.\nOpere.\nFu autore di diverse opere poetiche, di filosofia e di medicina, sia in italiano che in ebraico.\nLa sua prima opera fu il poema \"Iggeret Ya'ar ha-Levanon\", che descrive le decorazioni e gli ornamenti del Tempio.\nLa sua opera pi\u00f9 conosciuta \u00e8 il poema in terzine \"Mikdash Me'at\" (\u05de\u05e7\u05d3\u05e9 \u05de\u05e2\u05d8, traslitterato \"Miqd\u0101\u0161 m\u0115\u1ffeat\") ossia \"Piccolo Santuario\", ispirato alla \"Divina Commedia\" di Dante. Concepito nel 1409, fu iniziato nel 1415 e rimase incompiuto; \u00e8 stato tradotto pi\u00f9 volte in italiano e la prima edizione a stampa fu realizzata a Vienna nel 1851, con il titolo \"Il Dante Ebreo, ossia il Picciol Santuario, poema didattico in terza rima, contenente la filosofia antica e tutta la storia letteraria giudaica sino all'et\u00e0 sua\". Si tratta di un poema enciclopedico in terza rima diviso in due parti. Nella prima, composta da cinque canti, il poeta fa sfoggio della conoscenza enciclopedica, citando Maimonide, al-Farabi, Al-Ghazali, Averro\u00e8, Porfirio e Aristotele. Nella seconda parte, composta di otto canti, si racconta di un viaggio immaginario del poeta, che entra nel santuario (\"Hekal\") dove dimorano le anime dei grandi personaggi del passato: patriarchi, profeti, studiosi del Talmud e dell'ebraismo. La \"Dimora dei Supplici\" (Me'on ha-Sho'alim), canzone contenuta nella seconda parte, fu introdotta nella liturgia di alcune sinagoghe.\nIn seguito Mois\u00e8 abbandon\u00f2 la poesia e si dedic\u00f2 alla filosofia e all'apologetica; tra le altre opere si ricordano le note al commentario di Averro\u00e8 all\"'Isagoge ad Logicam\" di Porfirio; un commentario agli \"Aforismi\" di Ippocrate; \"Filosofia naturale e fatti de Dio\". La sua ultima opera fu un'elegia scritta in morte della moglie."}
{"id": "2392413", "revid": "915722", "url": "https://it.wikipedia.org/wiki?curid=2392413", "title": "Conclave del 1823", "text": "Il conclave del 1823 venne convocato a seguito della morte del papa Pio VII, avvenuta il 20 agosto 1823, e si concluse con l'elezione del cardinale Annibale della Genga col nome di Leone XII.\nSituazione generale.\nIl 7 luglio 1823 Pio VII si ruppe una gamba in seguito a una grave caduta e le complicazioni che ne derivarono lo portarono alla fine. Il 16 luglio un incendio devast\u00f2 la Basilica di San Paolo fuori le Mura della quale era stato abate, ma non gli fu detto nulla per non aggravare la sua penosa agonia. Spir\u00f2 il 20 agosto nel Palazzo del Quirinale all'et\u00e0 di 81 anni e 6 giorni, quando numerosi cardinali erano gi\u00e0 giunti nell'Urbe consci dell'imminente morte del pontefice.\nAppena morto il papa, il cardinale Giulio Maria della Somaglia fece sapere di essere in possesso di alcuni plichi con l'ordine tassativo di aprirli subito dopo il decesso di Pio VII. Aperto l'incartamento si vide erano stati scritti a Fontainebleau durante l'esilio napoleonico. Pio VII ordinava per iscritto che i cardinali si riunissero subito dopo la sua morte, e, derogando a tutte le antiche costituzioni e prendendo in considerazione solo \"l'impero delle condizioni de' tempi e i pericoli della Chiesa\", eleggessero un papa in tempi brevissimi, anche immediatamente \"ed a pluralit\u00e0 di voci\". Il documento aggiungeva che il papa si eleggesse con i due terzi dei voti, come avveniva di consueto.\nIntervenne allora il segretario del Sacro Collegio, monsignor Mazio, che si disse depositario di un altro documento firmato da Pio VII nel 1821. Mazio disse che il pontefice ordinava che si procedesse istantaneamente alla scelta del successore, possibilmente per \"acclamazione alla presenza del suo cadavere ancora tiepido\", e che \"non perdessero tempo con esequie e sepoltura, ma pensassero prima all'elezione, da farsi in segreto e senza attendere i cardinali fuori Roma n\u00e9 avvisare e ragguagliare le Corti estere, prima che il grave atto fosse compiuto\". I cardinali, tuttavia, dichiararono che le circostanze in cui furono scritti quei documenti \"non erano pi\u00f9 applicabili a' tempi attuali\".\nI decreti d'urgenza di Pio VII, dunque, in quel momento non avevano pi\u00f9 ragione d'essere.\nIl primo conclave al Palazzo del Quirinale.\nIl conclave del 1823 fu il primo ad essere riunito nel Palazzo del Quirinale anzich\u00e9 in quello del Vaticano. Erano trascorsi quasi cinquant\u2019anni dall\u2019ultimo conclave romano, che nel 1775 aveva eletto Pio VI. Infatti, nel 1799 Roma era occupata dalle truppe francesi e il Sacro Collegio Cardinalizio si era rifugiato a Venezia, sotto l\u2019Impero asburgico, dove nel 1800 elesse Pio VII. \nGi\u00e0 dal XVII secolo il Palazzo del Quirinale era stato preferito come residenza dai pontefici rispetto al Vaticano, periferico e in un\u2019area malsana, vicino alle sponde paludose del Tevere. Ci\u00f2 malgrado, il Quirinale era comunemente percepito solo come residenza stagionale, estiva, del romano pontefice.\nLe ragioni di tale preferenza risiedono nella vicinanza del Quirinale alle sedi delle congregazioni pontificie, ovvero i dicasteri attraverso i quali la Curia governava la Chiesa e lo Stato. Il Quirinale divenne cos\u00ec di fatto la residenza del pontefice nella sua qualit\u00e0 di sovrano temporale, complementare a quella del Vaticano, che costituiva la sede del papa capo della Chiesa. Il palazzo del Quirinale non sostitu\u00ec quindi il Vaticano, dedicato soprattutto ai riti e alle cerimonie religiose, ma gli si affianc\u00f2 nella prassi.\nI drammatici avvenimenti che a seguito della Rivoluzione francese segnarono la fine dell\u2019Antico Regime investirono la Santa Sede con le occupazioni di Roma e le prigionie di Pio VI e di Pio VII, e portarono di necessit\u00e0 ad una generale e profonda riconfigurazione della Chiesa.\nAlla morte di Pio VII, avvenuta il 20 agosto 1823, si prospett\u00f2 un conclave dall\u2019esito imprevedibile, agitato da forti tensioni interne ed insidiato dall\u2019interferenza delle corone europee. La stessa sede tradizionale del conclave, il Palazzo del Vaticano, era messa in discussione. Con varie motivazioni furono proposti in alternativa la Chiesa Nuova, Santa Maria sopra Minerva o Sant\u2019Agostino, financo la monumentale Sacrestia di San Pietro. Oltre al motivo dell\u2019aria cattiva, attribuita all\u2019area vaticana, altre considerazioni, di ordine politico, facevano propendere per una sede pi\u00f9 centrale, dove fosse pi\u00f9 facile il controllo dell\u2019ordine pubblico. Poco tempo era trascorso dai moti del \u201820 e del \u201921, e appena qualche settimana dall\u2019incendio che aveva semidistrutto l\u2019antica basilica di San Paolo fuori le mura, un disastro attribuito con convinzione dall\u2019opinione pubblica romana all\u2019opera dei rivoluzionari\nFu scelto infine il Palazzo del Quirinale. Non fu facile adattare la residenza pontificia alla nuova funzione. Le persiane del palazzo furono serrate, la finestra della Loggia delle Benedizioni venne murata, il portone principale rest\u00f2 aperto ma presidiato da soldati e le due estremit\u00e0 della via Pia (oggi via del Quirinale) vennero chiuse da cancelli di legno. Con tramezzi di legno furono anche costruite le celle dove avrebbero vissuto i cardinali durante il conclave, segregati, ma non troppo, dalle interferenze esterne.\nLa scelta della nuova sede caus\u00f2 anche molte incertezze nel cerimoniale ed alcuni adattamenti del momento, mancando i testimoni diretti dell\u2019ultimo conclave romano a causa del lungo intervallo di tempo intercorso.\nLa sicurezza della citt\u00e0 in tempo di sede vacante e del Sacro Collegio dei cardinali riuniti per l\u2019elezione al Quirinale fu assicurata dal principe Agostino Chigi, che aveva la carica ereditaria di maresciallo del conclave e di custode di Santa Romana Chiesa.\nNella nuova sede non mancarono episodi divertenti, rilevati con la consueta arguzia dal popolo romano. A causa del caldo della stagione estiva ed al fumo proveniente dalle stufe dove si bruciavano le schede di votazione, era necessario tenere aperte le finestre. Cos\u00ec, una notte un barbagianni entr\u00f2 nelle ampie gallerie del palazzo seminando il panico. Nelle satire romane \u201cil sinistro augello notturno\u201d che pretende di sostituirsi alla colomba dello Spirito Santo visualizza plasticamente il timore delle interferenze esterne sui cardinali riuniti nel conclave.\nIl 28 settembre 1823 il cardinale Annibale della Genga venne eletto papa, prendendo il nome di Leone XII. \u00c8 il primo dei pochi pontefici eletti al Quirinale: seguiranno Pio VIII (1829), Gregorio XVI (1831) e Pio IX (1846), il papa che subir\u00e0 la fine del potere temporale della Chiesa a seguito della presa di Roma, nel 1870. Di qui il forzato abbandono della residenza del Quirinale e il definitivo ritiro nel Palazzo del Vaticano.\nLe votazioni.\nLa lunghezza del papato di Pio VII, 23 anni, port\u00f2 a un completo rinnovamento del collegio cardinalizio. Solamente Giulio Maria della Somaglia e Fabrizio Ruffo, infatti, erano gi\u00e0 cardinali quando Pio VII venne eletto nel 1800. In questo modo, 47 dei 49 cardinali presenti (su un totale di 54) non avevano alcuna esperienza di un conclave.\nIl collegio cardinalizio era diviso in due tendenze: una parte desiderava una chiesa fortemente accentratrice e opposta alla riforme nate dalla rivoluzione, mentre l'altra preferiva favorire un approccio per risolvere i problemi nati dalle nuove ideologie. Il portabandiera di questo secondo gruppo era il cardinale Ercole Consalvi. Ma a parte la consueta divisione tra \"zelanti\" e \"moderati\", secondo quanto riferisce l'ambasciatore austriaco Apponyi, \"lo spirito dominante era quello della passione, dell'odio e della vendetta... Umiliare il cardinal Consalvi, distruggere la sua creazione, era diventato, per cos\u00ec dire, il prezzo del papato\". Il candidato dei conservatori era Antonio Gabriele Severoli, considerato contrario alla politica interventista di Metternich. Il candidato dell'altro fronte era il Castiglioni, apertamente votato all'Austria. In ultima istanza, considerata l'imponente eredit\u00e0 lasciata dall'epopea rivoluzionaria e l'approccio moderato e conciliatore del Consalvi nei confronti del nuovo scenario europeo, con la lunga serie di concordati, il conclave divent\u00f2 un referendum sulla continuazione o abbandono della sua politica.\nIl conclave ebbe inizio il 2 settembre, ma le votazioni ebbero luogo solamente a partire dal giorno dopo. Nel primo scrutinio, Severoli ricevette 8 voti, Castiglioni 5, Pacca, il camerlengo, 2, mentre Consalvi solamente 1. Nelle giornate successive gli scrutini si susseguirono infruttuosi, risultando appaiati della Somaglia e Severoli, i cui suffragi oscillavano tra i 15 e i 20. Il 14 settembre l'ambasciatore Apponyi, ricevuto dai cardinali, dichiar\u00f2 che il cardinale Albani rappresenterebbe un gradito candidato alla corte asburgica. \nIl 15 settembre della Somaglia aveva 15 voti mentre Severoli 19. Nella giornata successiva i moderati vicini a Consalvi, sostenuti dai francesi proposero Castiglioni che raggiunse i 9 suffragi facendo perdere consensi a Severoli. Tuttavia il 17 settembre Severoli aveva 20 voti, mentre della Somaglia 16, seguito da Castiglioni con 9. I sostenitori del Severoli riuscirono a guadagnare qualche voto riuscendo a fargli raggiungere la quota di 26 nella giornata del 21, cio\u00e8 7 voti in meno del quorum. Era nell'aria che lo scrutinio successivo si sarebbe rivelato decisivo ai fini dell'elezione per cui si tenne un incontro di emergenza tra il cardinale Albani e i cardinali francesi e del Regno delle due Sicilie per fermare Severoli.\nQuando dunque il cardinale Antonio Gabriele Severoli arriv\u00f2 a soli sette voti dall'elezione, il cardinale Giuseppe Albani si alz\u00f2 in piedi e lesse un foglio che teneva in tasca:\nContro Severoli, dunque, si abbatt\u00e9 lo \"ius exclusivae\" di Francesco I d'Austria. Il giorno successivo l'ambasciatore francese, il duca di Laval, fece pervenire ai cardinali francesi una lettera nella quale la corte borbone si esprimeva non favorevole a qualsiasi candidato degli \"zelanti\", compreso Annibale della Genga. Il gruppo di Severoli, chiese al loro escluso candidato di scegliere un'alternativa da sostenere ed egli indic\u00f2 Della Genga, mentre la fazione di Consalvi punt\u00f2 su Castiglioni. Ma poich\u00e9 quest'ultimo era molto vicino a Ercole Consalvi e poich\u00e9 era in cattive condizioni di salute, la sua candidatura sfum\u00f2.\nPer risolvere la situazione di stallo si verific\u00f2 un compromesso tra gli zelanti e i sostenitori di Castiglioni per fermare della Somaglia, che rimaneva ben quotato. La candidatura del cardinale Giulio Maria della Somaglia, infatti, sfum\u00f2 a causa dell'appellativo rivoluzionario \"Cittadino Somaglia\" che egli utilizz\u00f2 durante l'occupazione dello Stato Pontificio a opera di Napoleone Bonaparte. In breve i voti convogliarono su della Genga, che raggiunse le 34 preferenze nella giornata del 28 settembre e risult\u00f2 canonicamente eletto, scegliendo il nome di Leone XII."}
{"id": "2392416", "revid": "24276582", "url": "https://it.wikipedia.org/wiki?curid=2392416", "title": "Isaac ben Mordechai", "text": ""}
{"id": "2392420", "revid": "19933", "url": "https://it.wikipedia.org/wiki?curid=2392420", "title": "Jos\u00e9 de la Serna", "text": ""}
{"id": "2392425", "revid": "486946", "url": "https://it.wikipedia.org/wiki?curid=2392425", "title": "6 nimmt", "text": ""}
{"id": "2392427", "revid": "1708986", "url": "https://it.wikipedia.org/wiki?curid=2392427", "title": "L'Agnese va a morire", "text": "L'Agnese va a morire \u00e8 un romanzo neorealista scritto da Renata Vigan\u00f2, di ispirazione autobiografica, giacch\u00e9 l'autrice fu, con il marito, una partigiana della resistenza italiana.\nLa storia \u00e8 ambientata nelle Valli di Comacchio durante la seconda guerra mondiale, nel periodo degli otto mesi precedenti alla liberazione dell'Italia dagli occupanti tedeschi. La protagonista \u00e8 Agnese, una lavandaia di mezz'et\u00e0, che colpita dalla morte del marito deportato, pur non essendosi mai prima interessata di politica, inizia a collaborare con i partigiani come staffetta di collegamento.\nTrama.\nLa lavandaia Agnese vive con il marito Palita, un uomo reso debole da una malattia avuta da bambino, che lo costringe a stare in casa senza compiere sforzi fisici: il suo unico lavoro \u00e8 intrecciare ceste di vimini. Questa situazione costringe Agnese a lavorare il doppio per mantenere se stessa ed il marito. Palita, per quanto debole, \u00e8 tuttavia un uomo politicamente impegnato, un comunista.\nUn giorno Palita viene catturato dai nazisti, i motivi erano due: forse perch\u00e9 in contatto con i partigiani, o a causa di una soffiata dei vicini di casa, in quanto la sera prima aveva ospitato un disertore italiano.\nQualche giorno dopo la cattura di Palita, la donna viene a sapere della morte del marito attraverso un suo amico. L'Agnese, quindi, rimane sola con l'unica compagnia della gatta di Palita, tutto ci\u00f2 che le resta di lui, e comincia a nutrire un odio profondo nei confronti dei nazisti, sostenuti, invece, dalla vicina di casa e dalle sue figlie che amoreggiano coi soldati nemici. Una sera Kurt, un tedesco, spara, ubriaco, alla gatta di Palita, ammazzandola. L'Agnese, sconvolta, lo colpisce in testa col suo stesso fucile, uccidendolo, e fugge nascondendosi presso una famiglia di partigiani.\nDa questo momento Agnese diventa l'organizzatrice delle staffette, e la \"mamma\" della compagnia partigiana.\nProprio quando gli alleati inglesi stanno per prendere il sopravvento sui tedeschi, Agnese viene trattenuta dai soldati tedeschi e, riconosciuta da un compagno di Kurt, viene uccisa. Della donna non rimane che \"un mucchio di stracci sulla neve\".\nRiscontri.\nTradotto in quattordici lingue, valse all'autrice il Premio Viareggio nel 1949.\nHa avuto una trasposizione cinematografica uscita nel 1976, per la regia di Giuliano Montaldo, dove il ruolo di Agnese \u00e8 interpretato da Ingrid Thulin."}
{"id": "2392428", "revid": "298171", "url": "https://it.wikipedia.org/wiki?curid=2392428", "title": "AKAI S 1000", "text": ""}
{"id": "2392431", "revid": "290948", "url": "https://it.wikipedia.org/wiki?curid=2392431", "title": "Complesso del Golgi", "text": ""}
{"id": "2392433", "revid": "1534511", "url": "https://it.wikipedia.org/wiki?curid=2392433", "title": "Glossario di combinatoria", "text": "Questo glossario di combinatoria raccoglie termini e concetti relativi a questa importante branca della matematica. Per ogni voce viene fornita una brevissima definizione o spiegazione e viene citato l'articolo di Wikipedia a cui si rimanda per il trattamento completo dell'argomento.\nI.\nIperfattoriale.\nL'iperfattoriale produce numeri molto pi\u00f9 grandi del fattoriale (i primi valgono: 1, 4, 108, 27648)"}
{"id": "2392435", "revid": "757396", "url": "https://it.wikipedia.org/wiki?curid=2392435", "title": "\u010cEZ Basketball Nymburk", "text": "Il ERA Basketball Nymburk, \u00e8 una societ\u00e0 cestistica, avente sede a Nymburk, nella Repubblica Ceca. Fondata nel 1930, gioca nel campionato ceco.\nRoster 2021-2022.\n\"Aggiornato al 29 luglio 2021.\""}
{"id": "2392441", "revid": "72396", "url": "https://it.wikipedia.org/wiki?curid=2392441", "title": "Kinder des Himmels", "text": "Kinder des Himmels \u00e8 il primo album da solista del rapper austriaco Nazar, pubblicato il 27 giugno del 2008 dall'etichetta discografica \"Assphalt Muzik\"."}
{"id": "2392447", "revid": "4711", "url": "https://it.wikipedia.org/wiki?curid=2392447", "title": "CEZ Nymburk", "text": ""}
{"id": "2392449", "revid": "4711", "url": "https://it.wikipedia.org/wiki?curid=2392449", "title": "\u010cEZ Nymburk", "text": ""}
{"id": "2392451", "revid": "125233665", "url": "https://it.wikipedia.org/wiki?curid=2392451", "title": "ARP 2500", "text": "L'ARP 2500, costruito a partire dal 1970 fino alla met\u00e0 degli anni settanta, \u00e8 stato il primo grande sintetizzatore costruito dalla ARP. Si trattava di un sintetizzatore monofonico, equipaggiato con un set di matrici per collegare ulteriori moduli in aggiunta alle corde di serie. Utilizzava corde con un connettore \"miniphone\" da 1/8, contrariamente alle corde da 1/4 utilizzate dai sintetizzatori Moog del tempo.\nStoria.\nBench\u00e9 il \"2500\" fosse considerato uno strumento affidabile e di buona qualit\u00e0, non ottenne successo commerciale, poich\u00e9 ne furono venduti solo circa 100. Una \"collezione\" dei pi\u00f9 famosi moduli del 2500 fu \"racchiusa\" in un unico strumento, il 2600, nel quale non erano presenti le matrici di collegamento ed altri moduli superflui.\nIl \"2500\" divenne famoso quando fu utilizzato nel film \"Incontri ravvicinati del terzo tipo\", come strumento di comunicazione con gli alieni. Il sintetizzatore appare nel film con l'unit\u00e0 principale completa, due unit\u00e0 aggiuntive ed una doppia tastiera.\nMusicisti famosi.\nIl \"2500\" \u00e8 stato usato da musicisti quali Elton John, Meat Beat Manifesto, gli Who, David Bowie, Skinny Puppy, Jean-Michel Jarre, Jimmy Page e Vince Clarke. La compositrice francese Eliane Radigue ha lavorato quasi sempre esclusivamente con il 2500. Contrariamente a quanto sostenuto da molti, nella famosa canzone dei The Who \"Baba O'Riley\", il sintetizzatore usato non era il 2500, bens\u00ec il suono era creato tramite un processo che consisteva nel far passare il segnale sonoro di un organo attraverso il sistema di modulazione di un EMS VCS3. Comunque, parti suonate con il 2500 sono presenti nei brani \"Bargain\", \"Going Mobile\", e \"The Song Is Over\".\nIl \"2500\" \u00e8 stato largamente utilizzato anche dal produttore britannico David Hentschel in brani come \"Funeral for a Friend\" di Elton John (contenuta nell'album del 1973 \"Goodbye Yellow Brick Road\") e nell'album \"Wind &amp; Wuthering\" dei Genesis.\nAnche l'album \"War Of The Worlds\" di Jeff Wayne (campione di vendite e vincitore di vari dischi di platino) \u00e8 eseguito in parte con il 2500, che \u00e8 soprattutto utilizzato per creare la voce del marziano presente nell'album.\nNel 2018, il compositore pianista e batterista degli X Japan (Yoshiki Hayashi) mostra un utilizzo dell'arp2500 per la realizzazione del nuovo album."}
{"id": "2392452", "revid": "135224", "url": "https://it.wikipedia.org/wiki?curid=2392452", "title": "Sistema uditivo", "text": "Il sistema uditivo (pi\u00f9 semplicemente \"udito\") \u00e8 il primo dei cinque organi di senso a svilupparsi nel feto a partire dal sesto mese e a favorire il contatto con l'ambiente esterno. Il sistema comprende sia gli organi sensoriali (orecchie, organi preposti alla percezione e alla traduzione del suono), sia le parti uditive del sistema sensoriale.\nAnatomia.\nSistema uditivo periferico.\nIl sistema uditivo periferico inizia con l'orecchio ed \u00e8 deputato alla prima fase della trasduzione del suono. Questi primi componenti del sistema uditivo non fanno direttamente parte del sistema nervoso, tuttavia sono strettamente connessi ad esso. Eseguono la traduzione meccanoelettrica delle onde pressorie sonore in potenziali d'azione neuronali.\nL'orecchio \u00e8 suddiviso in tre parti: esterno, medio e interno.\nOrecchio esterno.\nL'orecchio esterno \u00e8 composto dal padiglione auricolare che comprende la pinna, la conca e il meato uditivo. Il padiglione auricolare \u00e8 l'unica parte visibile dell'orecchio;\u00e8 costituito da cartilagine e presenta vari solchi e rilievi, aventi funzione di raccogliere i suoni per convogliarli nel condotto uditivo. Le onde sonore vengono riflesse e attenuate quando colpiscono il padiglione auricolare,fornendo ulteriori informazioni che aiuteranno il cervello a determinare la direzione da cui provenengono i suoni.&lt;br&gt;\nLe onde sonore entrano nel canale uditivo, un semplice condotto le cui pareti sono ricoperte del cerume, una sostanza lubrificante e protettiva che viene espulsa dal condotto tramite delle ciglia che rivestono il condotto ed effettuano la cosiddetta autodetersione. Ha la funzione di mettere in comunicazione la conca del padiglione auricolare con l'orecchio medio. Il condotto uditivo amplifica i suoni che si collocano tra i 3 e i 12\u00a0kHz. Al fondo del condotto uditivo \u00e8 posizionata la membrana timpanica, che segna l'inizio dell'orecchio medio.\nOrecchio medio.\nL'orecchio medio misura appena un centimetro cubo di spazio e la sua funzione \u00e8 quella di risolvere un problema fisico. Le onde sonore liberate nell'aria viaggiano a una bassa impedenza mentre nell'orecchio interno vi \u00e8 del liquido. Dal momento che l'impedenza dell'acqua \u00e8 maggiore di quella dell'aria il suono rischia di non arrivare a destinazione (in questo caso per \"impedenza\" si intende un mezzo che rallenta/impedisce il movimento).\nLa soluzione a questo problema \u00e8 data dunque dall'orecchio medio, il quale amplifica il suono di circa 20 volte e lo convoglia all'orecchio interno. Le onde sonore che viaggiano attraverso il canale uditivo vanno infatti a colpire la membrana timpanica o timpano e la mettono in vibrazione.\nQuesta informazione onda viaggia attraverso la cavit\u00e0 dell'orecchio medio piena d'aria attraverso una serie di ossa delicate: il martello, l'incudine e la staffa.\nIl martello \u00e8 intimamente collegato alla membrana timpanica, mentre la staffa, l'ultimo degli ossicini, \u00e8 articolato direttamente con la finestra ovale dell'orecchio interno.\nQuesta serie di ossicini agisce come una leva, convertendo le vibrazioni sonore del timpano (a bassa pressione) in vibrazioni sonore ad alta pressione che vengono proprio trasmesse alla piccola membrana rappresentata dalla finestra ovale (o ellittica). La necessit\u00e0 di una maggiore pressione in corrispondenza della finestra ovale rispetto alla membrana timpanica si spiega con il fatto che nell'orecchio interno (al di l\u00e0 della finestra ovale) \u00e8 contenuto del liquido e non pi\u00f9 semplicemente aria.\nGrazie all'azione di leva degli ossicini, i movimenti della membrana timpanica, provocati dal suono, vengono cos\u00ec amplificati e trasmessi all'orecchio interno in tutta la sofisticata ricchezza dei suoni, da quelli singoli a quelli di un'intera orchestra.\nIl riflesso stapediale dei muscoli dell'orecchio medio aiuta a proteggere l'orecchio interno da possibili danni, riducendo la trasmissione di energia sonora quando il muscolo stapedio viene attivato in risposta al suono. \nEvidentemente nell'orecchio medio le informazioni audio sono ancora contenute in forma d'onda: la conversione in impulsi nervosi avviene nell'orecchio interno, grazie alla coclea.\nOrecchio interno.\nL'orecchio interno \u00e8 costituito dal labirinto osseo, un complicato sistema di cavit\u00e0 che risultano scavate nello spessore dell'osso temporale, e dal labirinto membranoso, un insieme di organi cavi delimitati da pareti connettivali che contengono del liquido (endolinfa) e che comunicano fra loro. Il labirinto \u00e8 rivestito internamente da epitelio.\nLa coclea (chiocciola ossea) si compone di tre sezioni piene di liquido (scala vestibolare, scala media con il condotto cocleare, e la scala timpanica) divise da membrane e supporta un'onda di fluido dovuta alla pressione che si scarica attraverso la membrana basilare, interposta tra la lamina spirale e la superficie interna del canale cocleare osseo.\nL'orecchio interno si divide dall'orecchio medio tramite la finestra ovale e quella rotonda, che si trovano all'inizio della coclea. La coclea \u00e8 alta circa 10\u00a0mm e lunga 35. Questa struttura viene definita anche \"chiocciola\" o \"chioccia\", poich\u00e9 si avvolge per due giri e mezzo attorno al modiolo, il suo centro.\nAll'interno della coclea si trova l'organo del Corti collocato su questo condotto sulla membrana basilare. Si tratta di una particolare struttura caratterizzata dalla presenza di numerose cellule ciliate, deputata a trasformare le onde meccaniche in segnali elettrici di tipo neuronale.\nAltre due importanti sezioni di questo organo uditivo sono conosciute con il nome di scala timpanica e scala vestibolare.\nQueste ultime due strutture si trovano all'interno del labirinto osseo, che viene riempito con un fluido chiamato perilinfa, simile nella composizione al liquido cerebrospinale. La differenza chimica tra i fluidi perilinfatici ed endolinfatici \u00e8 importante per la funzione dell'orecchio interno, a causa di differenze di potenziale elettrico indotte da differenti concentrazioni tra ioni potassio e calcio.\nLa vista di una coclea umana sezionata (similmente a quanto avvale per i mammiferi e la maggior parte dei vertebrati) mostra che lungo la sua lunghezza vengono percepite frequenze specifiche. In particolare \u00e8 stato verificato che la frequenza \u00e8 una funzione esponenziale della lunghezza della coclea all'interno dell'organo di Corti. In alcune specie, come i pipistrelli e delfini, il rapporto si espande in aree specifiche per permettere la loro capacit\u00e0 di sonar attivo.\nL'organo del Corti \u00e8 una particolare struttura in cui trovano sede circa 16.000 cellule ciliate (per lato) divise in esterne ed interne. Alcune di queste rispondono solo ai suoni pi\u00f9 intensi, altre a quelli meno intensi. \nLe cellule ciliate esterne sono disposte su 3 file e sono maggiori di circa 3 volte rispetto a quelle interne le quali invece sono disposte su di un'unica fila dalla base all'apice della coclea. Le cellule ciliate vengono stimolate mediante i liquidi cocleari che le circondano ed hanno il compito di effettuare la cosiddetta trasduzione meccano-elettrica, da vibrazioni a impulsi elettrici, che tramite le sottili fibre del nervo acustico arrivano al cervello, dove determinano la sensazione uditiva.\nCome gi\u00e0 accennato la coclea risulta costituita da canalini paralleli e da 3 zone: la scala vestibolare, la scala media (ripiena di una sostanza cartilaginea chiamata endolinfa, carica di ioni K e povera di ioni Na) e la scala timpanica.\nNella scala media troviamo delle cellule chiamate cellule ciliate. Le cellule ciliate sono cellule colonnari, a base ovalare. All'altra estremit\u00e0 (estremit\u00e0 apicale) presentano un fascio di 100-200 ciglia specializzate. Queste ciglia danno il nome alla cellula stessa. Ci sono due tipi di cellule ciliate. Le cellule ciliate interne sono una struttura motoria, dei meccanorecettori per l'udito: esse trasducono la vibrazione del suono in attivit\u00e0 elettrica nelle fibre nervose: questa attivit\u00e0 viene trasmessa al cervello.\nAll'estremit\u00e0 apicale, sulla punta delle cellule, sono presenti dei canali ionici per il potassio. Subito al di sopra delle cellule vi \u00e8 la membrana tectoria, che si muove avanti e indietro con ogni ciclo di suono, determinando l'inclinazione delle ciglia e suscitando le risposte elettriche delle cellule cigliate. Quando la vibrazione determina uno spostamento delle ciglia verso destra i canali ionici si aprono e il potassio presente nell'endolinfa entra nella cellula. Al contrario quando le ciglia si inclinano verso sinistra i canali del potassio si chiudono. \u00c8 in questo modo che si viene a modulare la concentrazione di potassio intracellulare e la cellula ciliata aumenta la sua carica positiva, depolarizzandosi. \nIn seguito le vescicole nella cellula rilasciano un neurotrasmettitore sulle cellule del nervo uditivo che si eccitano e inviano il segnale alla corteccia cerebrale.\nLe cellule ciliate interne, similmente alle cellule fotorecettrici dell'occhio, mostrano una risposta graduata piuttosto che i picchi caratteristici di altri neuroni. Questi potenziali graduati non sono vincolati dalle propriet\u00e0 tipiche del potenziale d'azione \"tutto o nulla\".\nConsiderato quanto sopra affermato la domanda su come possa allora innescarsi una differenza di potenziale di membrana \u00e8 del tutto lecita. \nAttualmente gli studiosi ritengono che le ciglia siano collegate tra loro attraverso legami \"punta\", particolari strutture che collegano le punte di un ciglio all'altro. \nLo stiramento e la compressione fanno s\u00ec che i legami di punta possono portare all'apertura di un canale ionico e produrre il potenziale nelle cellule ciliate.\nRecentemente \u00e8 stato dimostrato che alcune proteine, la caderina 23 (CDH23) e la protocaderina 15 (PCDH15) siano le molecole di adesione associate a questi legami di punta.\nSi ritiene il calcio possa essere implicato in un accorciamento di questi legami per rigenerare la tensione. Questa rigenerazione di tensione permette di comprendere come si possa verificare una stimolazione uditiva prolungata.\nNeuroni.\nI neuroni afferenti innervano le cellule ciliate interne cocleari, tramite alcune sinapsi in cui il neurotrasmettitore glutammato comunica i segnali inviati dalle cellule ciliate ai dendriti dei neuroni uditivi primari. Esistono molte meno cellule ciliate interne nella coclea rispetto alle fibre nervose afferenti: ci\u00f2 \u00e8 evidentemente possibile in quanto molte e diverse fibre nervose uditive innervano ogni cella ciliata.\nQuesti dendriti neuronali appartengono ai neuroni del nervo uditivo, il quale a sua volta si unisce al nervo vestibolare a formare il nervo vestibolo-cocleare, ovvero il nervo cranico numero VIII.\nProiezioni efferenti dal cervello si portano verso la coclea e sembra possano svolgere un ruolo nella percezione del suono: tuttavia questo aspetto non \u00e8 ancora ben compreso. Sinapsi efferenti si portano anche verso le cellule ciliate esterne e sui dendriti afferenti (verso il cervello), sotto le cellule ciliate interne.\nLe strutture uditive hanno un'origine simile a quelle vestibolari che hanno invece la funzione di tenere sotto controllo i movimenti lineari e rotatori della testa rispetto all'asse corporeo.\nSistema uditivo centrale.\nL'informazione sonora, ri-codificata, viaggia lungo il nervo vestibolococleare, attraversando alcune stazioni intermedie quali i nuclei cocleari, i complessi olivari superiori del tronco encefalico e il collicolo inferiore del mesencefalo, all'interno dei quali subiscono un'ulteriore elaborazione.\nL'informazione raggiunge infine il talamo, e da l\u00ec viene trasmessa alla corteccia cerebrale. Nel cervello umano, la corteccia uditiva primaria si trova localizzata nel lobo temporale.\nLe strutture anatomiche associate includono:\nNuclei cocleari.\nIl nucleo cocleare \u00e8 la prima stazione del trattamento neuronale dei dati codificati e convertiti dall'orecchio interno (qui inizia la cosiddetta fusione binaurale, ovvero la capacit\u00e0 del cervello di fondere in un unico segnale due segnali simili che arrivano alle due orecchie contemporaneamente).\nNei mammiferi, questa regione \u00e8 anatomicamente e fisiologicamente suddivisa in due zone distinte: il nucleo cocleare dorsale (DCN) e il nucleo cocleare ventrale (VCN).\nCorpo trapezoidale.\nIl corpo trapezoidale \u00e8 un fascio di fibre che decussano ventralmente nel ponte e che portano le informazioni utilizzate per i calcoli binaurali nel tronco encefalico.\nComplesso olivare superiore.\nIl complesso olivare superiore si trova nel ponte e riceve le proiezioni prevalentemente dal nucleo cocleare ventrale. Tuttavia anche il nucleo cocleare dorsale proietta verso questa stazione, tramite la stria acustica ventrale.\nAll'interno del complesso olivare superiore si trova l'oliva superiore laterale (LSO) e l'oliva superiore mediale (MSO, di forma allungata). Nella maggior parte dei mammiferi l'oliva superiore laterale assume una forma ad S: ci\u00f2 non \u00e8 invece riscontrabile nell'essere umano.\nLa prima struttura \u00e8 importante nel rilevare le differenze di livello interaurale mentre la seconda \u00e8 importante nel distinguere le differenze temporali interaurali.\nLemnisco laterale.\nIl lemnisco laterale \u00e8 un tratto di assoni che si trovano localizzati nel tronco encefalico. Questa stazione nervosa trasporta le informazioni sonore dal nucleo cocleare in direzione di diversi nuclei del tronco cerebrale e infine al collicolo inferiore controlaterale del mesencefalo.\nCollicolo inferiore.\nIl collicolo inferiore (IC) si trova posizionato proprio sotto i centri di elaborazione visiva, ovvero al collicolo superiore. Il nucleo centrale del collicolo inferiore \u00e8 quasi un rel\u00e8 obbligato nel sistema uditivo ascendente.\nQuesta struttura molto probabilmente agisce per integrare le informazioni (in particolare quelle riguardanti la localizzazione della sorgente del suono e provenienti dal complesso olivare superiore e dal nucleo cocleare dorsale) prima di inviarle al talamo e alla corteccia.\nNucleo genicolato mediale.\nIl nucleo genicolato mediale \u00e8 parte del sistema di rel\u00e8 talamico.\nDa qui originano le radiazioni acustiche (le fibre talamo-corticali) le quali attraversano la parte posteriore della capsula interna e vanno a terminare nella circonvoluzione temporale superiore in corrispondenza dell'area acustica primaria, le cosiddette aree 41 e 42 di Brodmann..\nCorteccia uditiva primaria.\nLa corteccia uditiva primaria \u00e8 la prima regione della corteccia cerebrale che riceve le informazioni di tipo uditivo. La percezione del suono \u00e8 associata alla circonvoluzione temporale superiore posteriore di sinistra (STG). La circonvoluzione temporale superiore contiene diverse importanti strutture del cervello, comprese le aree di Brodmann 41 e 42, le quali segnano la localizzazione della corteccia uditiva primaria, la regione corticale responsabile della sensazione caratteristiche e fondamentali del suono, come ad esempio il ritmo e l'altezza. Studi eseguiti sui primati hanno messo in evidenza che la corteccia uditiva primaria probabilmente pu\u00f2 essere a sua volta ulteriormente suddivisa in sottoregioni funzionalmente differenziabili.\nI neuroni della corteccia uditiva primaria possono essere considerati come delle strutture che coprono un'ampia gamma di frequenze uditive, e possono avere risposte selettive a componenti armoniche. I neuroni che integrano invece le informazioni provenienti dai due orecchi hanno campi recettivi che coprono una particolare regione dello spazio uditivo. La corteccia uditiva primaria \u00e8 circondata dalla corteccia uditiva secondaria e strettamente interconnessa con essa.\nQueste aree secondarie si interconnettono con ulteriori aree di processazione localizzate nella circonvoluzione temporale superiore, nella banca dorsale del solco temporale superiore, e nel lobo frontale. Negli esseri umani, le connessioni di queste regioni con la circonvoluzione temporale media sono probabilmente importanti per la percezione della lingua parlata. Il sistema frontotemporale, sottostante la percezione uditiva, ci permette di distinguere alcuni particolari suoni come le voci, la musica o il rumore.\nPatologie.\nTra le patologie che possono interessare l'apparato uditivo, vi sono:"}
{"id": "2392454", "revid": "132266", "url": "https://it.wikipedia.org/wiki?curid=2392454", "title": "Accademia di Belle Arti di Brera", "text": ""}
{"id": "2392469", "revid": "61051", "url": "https://it.wikipedia.org/wiki?curid=2392469", "title": "Seminario dei Nobili (Napoli)", "text": "Il seminario dei Nobili (gi\u00e0 palazzo d'Afflitto dei Principi di Scanno e palazzo Real Monte Manso) \u00e8 un palazzo monumentale di Napoli ubicato in via Nilo.\nIl palazzo appartenne alla famiglia D'Afflitto, principi di Scanno, fino al 1654 quando fu acquistato dal Real Monte Manso, fondazione istituita nel 1608 da Giovanni Battista Manso, che fu anche tra i fondatori del Pio Monte della Misericordia. Le funzioni del Real Monte erano quelle di istruire agli studi in maniera gratuita i giovani nobili napoletani. Il collegio fu istituito nel 1679 e intorno al 1750 fu restaurato da Mario Gioffredo che progett\u00f2 anche la cappella.\nNel 1767 fu affidato ai padri somaschi e nel 1799 venne chiuso; nel 1804 fu ripristinato e affidato ai gesuiti e chiuso definitivamente nel 1820. Fu danneggiato durante la seconda guerra mondiale e dal terremoto del 1980. In seguito \u00e8 stato restaurato e riportato all'antico splendore. Il 26 maggio 2009, dopo cinquanta anni di oblio, \u00e8 stata inaugurata la restaurata cappella."}
{"id": "2392472", "revid": "599013", "url": "https://it.wikipedia.org/wiki?curid=2392472", "title": "Moving Target", "text": ""}
{"id": "2392478", "revid": "132266", "url": "https://it.wikipedia.org/wiki?curid=2392478", "title": "Dipartimento d'Emergenza e Accettazione", "text": ""}
{"id": "2392481", "revid": "110157", "url": "https://it.wikipedia.org/wiki?curid=2392481", "title": "Chiesa di Santa Maria del Rosario di Pompei alla Magliana", "text": "La chiesa di Santa Maria del Rosario di Pompei alla Magliana \u00e8 una chiesa di Roma, nel suburbio Portuense, in piazza Madonna di Pompei.\nEssa fu costruita agli inizi del XX secolo, tra il 1908 ed il 1915. \u00c8 ad un'unica navata, con abside quadrangolare. La facciata, a capanna, \u00e8 scandita da quattro paraste ed in laterizio a vista: essa \u00e8 sormontata da un piccolo campanile. Particolarit\u00e0 della chiesa \u00e8 che, esternamente, ha due lati considerati in ugual misura come facciate: una facciata da su piazza Madonna di Pompei e l'altra su via della Magliana. La facciata originale \u00e8 questa seconda, che oggi corrisponde al lato sinistro della chiesa.\nIn questa chiesa venne istituita, nel marzo 1915, la parrocchia omonima, trasferita nel 2007 nella nuova sede, nella Chiesa di Santa Maria del Rosario."}
{"id": "2392482", "revid": "132266", "url": "https://it.wikipedia.org/wiki?curid=2392482", "title": "Medicina d'Emergenza-Urgenza", "text": ""}
{"id": "2392501", "revid": "287204", "url": "https://it.wikipedia.org/wiki?curid=2392501", "title": "Zolt\u00e1n Ribli", "text": "Grande maestro a 22 anni nel 1973, fu uno dei pi\u00f9 forti giocatori ungheresi del ventennio 1970-1990. Gioc\u00f2 in seconda scacchiera quando l'Ungheria ottenne la storica vittoria alle olimpiadi di Buenos Aires 1978 (le uniche non vinte dai sovietici tra quelle a cui parteciparono).\nIl suo massimo punteggio Elo \u00e8 stato di 2625 punti, mentre nella lista di gennaio 2020 ha 2530 punti.\nNel 1969 fu =1\u00ba al campionato europeo juniores, ripetendo il successo in solitaria nel 1971.\nVinse tre volte (nel 1973, 1974 e 1977) il campionato ungherese.\nNel 1982 vinse il torneo interzonale di Las Palmas con 9/13, ottenendo il diritto a disputare il torneo dei candidati. Nel primo match contro il filippino Eugenio Torre, svoltosi ad Alicante in aprile del 1983, prevalse per +3 \u20131 =6, ma nella semifinale con Vasilij Smyslov, disputata a Londra in dicembre, perse +1 \u20133 =6. Da notare che, in caso di vittoria con Smyslov, Ribli avrebbe incontrato Kasparov nella finale dei candidati."}
{"id": "2392503", "revid": "1543377", "url": "https://it.wikipedia.org/wiki?curid=2392503", "title": "Chiasma (anatomia)", "text": "Il chiasma (o chiasmo) ottico \u00e8 quella zona del cervello dove si assiste a un parziale incrocio (decussazione) tra le fibre nervose costituenti i nervi ottici (conosciuti anche come 2\u00ba paio di nervi cranici). Il nervo ottico \u00e8 la continuazione degli assoni delle cellule gangliari della retina. Non appena il nervo ottico lascia la retina si dirige in direzione del chiasma ottico nell'emisfero controlaterale rispetto all'occhio d'origine. Il chiasma ottico si trova nella parte inferiore del cervello immediatamente sotto l'ipotalamo.\nEtimologia.\nIl termine deriva dal greco \u03c7\u03b9\u03b1\u03c3\u03bc\u03cc\u03c2, che significa \"disposizione a forma di \"chi\"\" (connesso a \u03c7\u03b9\u03ac\u03b6\u03b5\u03b9\u03bd, \"dare forma di \"chi\"\"), dal nome della ventiduesima lettera dell'alfabeto greco, detta \"chi\" ().\nAnatomia.\nIl chiasma dei nervi ottici, situato nella cavit\u00e0 cranica in prossimit\u00e0 della linea mediana, \u00e8 formato dall'unione delle fibre nervose di entrambi i nervi ottici. \u00c8 localizzato sopra il diaframma della sella, una porzione di dura madre che riveste la sella turcica dell'osso sfenoide, dove \u00e8 situata l'ipofisi, e forma una porzione del pavimento del terzo ventricolo.\nGiunte in corrispondenza del chiasma, la met\u00e0 mediale delle fibre dei due nervi ottici, provenienti dalla porzione mediale (o nasale) della retina e veicolanti le immagini provenienti dalla met\u00e0 laterale del campo visivo, si incrocia con quella del lato opposto.\nQueste fibre si associano a quelle della met\u00e0 laterale del nervo ottico del lato opposto, che non decussano e formano i tratti ottici, che fuoriescono posteriormente al chiasma. Ciascun tratto ottico, dopo aver attraversato il talamo e il corpo genicolato laterale, diviene la radiazione ottica che finalmente si porta alla corteccia visiva, situata nel lobo cerebrale occipitale e deputata a centro visivo, ovvero all'interpretazione dei segnali elettrici prodotti dalla stimolazione luminosa della retina.\nPatologia.\nStanti gli stretti rapporti di vicinanza tra ipofisi, terzo ventricolo e chiasma ottico, numerosi e diversi processi patologici a carico di una di queste formazioni possono comportare una compressione del chiasma causando cos\u00ec alterazioni della visione. Tra i responsabili possono esserci tumori ipofisari, malformazioni artero-venose (MAV), meningiomi e condizioni che portino all'aumento della pressione del liquido cefalorachidiano nel terzo ventricolo.\nPer la particolare disposizione anatomica descritta, le lesioni nervose provocano tipologie caratteristiche di perdita della vista in relazione alla parte di vie ottiche coinvolta. Mediante un test del campo visivo il medico pu\u00f2 quindi determinare con ragionevole precisione a che punto delle vie ottiche sia localizzato il problema.\nUna compressione della regione mediana del chiasma ottico pu\u00f2 venir a determinare un'emianopsia bitemporale, ovvero la cecit\u00e0 per le due met\u00e0 laterali del campo visivo, in conseguenza del coinvolgimento delle fibre nervose provenienti dalla met\u00e0 mediale di ciascuna retina. Se la compressione coinvolge le parti laterali del chiasma ottico, evento comunque molto pi\u00f9 raro rispetto alla situazione precedente, vengono a essere coinvolte solo le fibre che non si incrociano e che provengono dalla met\u00e0 laterale della retina, ovvero dal settore temporale della retina che riceve le immagini provenienti dalla met\u00e0 nasale del campo visivo, provocando un'emianopsia binasale, cio\u00e8 cecit\u00e0 delle due met\u00e0 mediali del campo visivo."}
{"id": "2392506", "revid": "599013", "url": "https://it.wikipedia.org/wiki?curid=2392506", "title": "Valdon\u0117 Petrauskait\u0117", "text": "Gioca nel ruolo di schiacciatrice nel Promoball Volleyball Flero.\nCarriera.\nCresciuta nell'Heksa di Kaunas, una delle principali societ\u00e0 pallavolistiche lituane, entr\u00f2 a far parte della Nazionale del suo paese a partire dal 2001, a diciassette anni. In quello stesso anno part\u00ec per la Francia; gioc\u00f2 in Pro A con Istres e Riom, per esordire poi nella Serie A1 italiana nella stagione 2006-07, con la maglia della Minetti Infoplus Vicenza.\nDopo una stagione in Turchia, con il T\u00fcrk Telekom Gen\u00e7lik ve Spor Kul\u00fcb\u00fc, ritorn\u00f2 in Italia. Nella stagione 2008-09 ha indossato la maglia della retrocessa Famila Chieri, al termine del campionato \u00e8 stata ingaggiata dalla Sea Urbino. Dopo due stagioni ad Urbino, con la vittoria di una Coppa CEV, nella stagione 2011-12 si trasferisce alla \u017denskij volejbol'nyj klub Dinamo Krasnodar, che lascia a met\u00e0 stagione. Nella stagione successiva ritorna alla Robur Tiboni Urbino Volley.\nNella stagione 2013-14 viene ingaggiata dalla Lokomotiv Bak\u0131 Voleybol Klubu nella Superliqa azera, mentre nella stagione successiva si accasa al club spagnolo del Club Voleibol J\u00f3venes Aficionados al Voleibol Ol\u00edmpico, nella Superliga Femenina de Voleibol: tuttavia poco dopo l'inizio di campionato lascia la squadra per concludere la stagione nel Clubul Sportiv Municipal T\u00e2rgovi\u0219te, nella Divizia A1 rumena, dove resta fino a met\u00e0 annata 2015-16.\nDopo un periodo di inattivit\u00e0, rientra in campo per il finale di stagione 2016-17 con il Promoball Volleyball Flero, nella Serie A1 italiana."}
{"id": "2392521", "revid": "62004", "url": "https://it.wikipedia.org/wiki?curid=2392521", "title": "C\u00e9dric Vasseur", "text": " Figlio dell'ex ciclista Alain Vasseur, fu professionista dal 1994 al 2007, vincendo due tappe al Tour de France, nel 1997 e nel 2007. Dal 2018 \u00e8 general manager del team Cofidis."}
{"id": "2392527", "revid": "729019", "url": "https://it.wikipedia.org/wiki?curid=2392527", "title": "La France (dirigibile)", "text": "Il La France (\"La Francia\") era un dirigibile francese lanciato da Charles Renald e Arthur Constantin Krebs nel 1884.\nIn collaborazione con Charles Renard, Arthur Constantin Krebs ha pilotato il primo motore interamente controllabile su un tragitto di 8\u00a0km, percorso in 23 minuti. Si tratt\u00f2 del primo volo su circuito chiuso del mondo e il velivolo atterr\u00f2 al suo punto di partenza.\nSu sette voli effettuati tra il 1884 e il 1885, \"La France\" \u00e8 tornato al punto di partenza cinque volte.\nSpecifiche tecniche.\nLungo 52 metri per un volume di 1.864\u00a0m\u00b3, aveva propulsione elettrica e portava una batteria di 435\u00a0kg.\nL'hangar Y.\nL'hangar, chiamato \"Y\" alla sua costruzione nel 1879 \u00e8 sul sito di Chalais Meudon nella regione di Parigi. \u00c8 uno dei pochi hangar per dirigibili rimasti in Europa"}
{"id": "2392533", "revid": "1873140", "url": "https://it.wikipedia.org/wiki?curid=2392533", "title": "Domani \u00e8 un altro giorno", "text": "Domani \u00e8 un altro giorno \u00e8 una citazione dal film \"Via col vento\", ed \u00e8 anche il titolo di alcune opere."}
{"id": "2392540", "revid": "287204", "url": "https://it.wikipedia.org/wiki?curid=2392540", "title": "Polvere (film)", "text": ""}
{"id": "2392545", "revid": "287204", "url": "https://it.wikipedia.org/wiki?curid=2392545", "title": "Basketbol'nij klub Azovma\u0161 Mariupol'", "text": "Il B.K. Azovma\u0161 Mariupol' \u00e8 una societ\u00e0 cestistica, avente sede a Mariupol', in Ucraina. Fondata nel 1999, gioca nel campionato ucraino.\nDisputa le partite interne nella Azovma\u0161 Arena, che ha una capacit\u00e0 di 3.000 spettatori."}
{"id": "2392546", "revid": "339392", "url": "https://it.wikipedia.org/wiki?curid=2392546", "title": "Azovmash Mariupol", "text": ""}
{"id": "2392559", "revid": "287204", "url": "https://it.wikipedia.org/wiki?curid=2392559", "title": "Cedric Vasseur", "text": ""}
{"id": "2392561", "revid": "1632387", "url": "https://it.wikipedia.org/wiki?curid=2392561", "title": "Kaaos", "text": "I Kaaos sono stati una delle pi\u00f9 importanti band hardcore punk finlandesi, formatasi nel marzo 1980 a Tampere.\nBreve storia.\nLa band inizia ad essere effettivamente attiva solo nel 1981, quando la formazione si stabilizza e il gruppo pubblica un EP split con i Cadgers. Nel 1982 la band pubblic\u00f2 il suo primo EP, \"Totaalinen Kaaos\" su Propaganda Records, seguito due anni pi\u00f9 tardi dal primo album studio, \"Ristiinnaulittu Kaaos\" pubblicato su Barabbas Records. Tuttavia nel 1985, dopo alcuni altre pubblicazioni e un tour in Europa e Finlandia, il gruppo si sciolse.\nDopo lo scioglimento del gruppo sono usciti postumi alcuni EP, tra cui \"Puolittain E.P\" e \"Nukke EP\".\nL'ex cantante e unico componente fisso Jakke \u00e8 morto il 29 novembre 2007 a 42 anni, apparentemente per problemi legati all'alcol."}
{"id": "2392570", "revid": "339392", "url": "https://it.wikipedia.org/wiki?curid=2392570", "title": "Azovmash Mariupol'", "text": ""}
{"id": "2392571", "revid": "300067", "url": "https://it.wikipedia.org/wiki?curid=2392571", "title": "Hapoel Jerusalem BC", "text": ""}
{"id": "2392575", "revid": "115696255", "url": "https://it.wikipedia.org/wiki?curid=2392575", "title": "ILLVA Saronno", "text": "L'ILLVA Saronno S.p.A. (acronimo di \"Industria Lombarda Liquori Vini e Affini\") \u00e8 un'azienda italiana specializzata nella produzione e commercializzazione di bevande alcoliche. La sede centrale e lo stabilimento sono situati a Saronno (VA).\nDescrizione.\nIl suo prodotto di punta \u00e8 il liquore amaretto di Saronno a marchio \"DiSaronno\", distribuito con successo in tutto il mondo; le appartengono inoltre i marchi Amaro 18 Isolabella, Mandarinetto, Vodka Artic, Rabarbaro Zucca, Aurum, marsala Florio (societ\u00e0 acquisita nel 1998), vini Corvo e Duca di Salaparuta.\nL'ILLVA si occupa inoltre di produrre semilavorati per gelati e taluni prodotti da forno. \u00c8 inoltre attiva nel mecenatismo sportivo, in veste di prima finanziatrice delle attivit\u00e0 della , societ\u00e0 calcistica di Caronno Pertusella, comune il cui confine territoriale passa esattamente a fianco dello stabilimento ILLVA.\nL'azienda \u00e8 a conduzione familiare, essendo totalmente di propriet\u00e0 dei discendenti del fondatore Domenico Reina, che la controllano attraverso \"ILLVA Saronno Holding S.p.A.\"."}
{"id": "2392577", "revid": "1718925", "url": "https://it.wikipedia.org/wiki?curid=2392577", "title": "Bagno Vignoni", "text": "Bagno Vignoni \u00e8 una frazione del comune italiano di San Quirico d'Orcia, nella provincia di Siena, in Toscana.\nIl villaggio \u00e8 situato in Val d'Orcia, nelle vicinanze della via Francigena. Le acque che sgorgano in questo luogo vennero utilizzate fin dall'epoca romana a scopi termali.\nMonumenti e luoghi d'interesse.\nAl centro del borgo si trova la \"piazza delle sorgenti\", una vasca rettangolare, di origine cinquecentesca, che contiene una sorgente di acqua termale calda e fumante che esce dalla falda sotterranea di origini vulcaniche. Fin dall'epoca degli etruschi e poi dei romani - come testimoniano i numerosi reperti archeologici - le terme di Bagno Vignoni sono state frequentate da illustri personaggi, come papa Pio II, Caterina da Siena, Lorenzo de' Medici e tanti artisti che avevano eletto il borgo come sede di villeggiatura.\nLe acque che fuoriescono dalla vasca termale si dirigono verso la ripida scarpata del Parco naturale dei Mulini; vi si trovano quattro mulini medievali scavati nella roccia che furono importanti per l'economia locale in quanto la perenne sorgente termale garantiva il loro funzionamento anche in estate, quando gli altri mulini della zona erano fermi a causa dei fiumi in secca.\nCultura.\nCinema.\nNel 1982 il regista sovietico Andrej Arsen'evi\u010d Tarkovskij, esule da alcuni anni in Toscana, ambient\u00f2 a Bagno Vignoni molte scene del film \"Nostalghia\" che l'anno successivo vinse il \"Grand Prix du cin\u00e9ma de cr\u00e9ation\" al festival di Cannes, ex \u00e6quo con \"L'Argent\" del regista francese Robert Bresson.\nNella \"piazza delle sorgenti\" \u00e8 ambientata una scena del film \"Al lupo al lupo\" di Carlo Verdone, nella quale i tre fratelli interpretati da Francesca Neri, Sergio Rubini e dallo stesso Verdone fanno il bagno di notte nelle acque termali. Il film usc\u00ec nel 1992.\nNel 2014 sono state girate alcune scene del film \"La scuola pi\u00f9 bella del mondo\" con Christian De Sica e Rocco Papaleo."}
{"id": "2392578", "revid": "115518821", "url": "https://it.wikipedia.org/wiki?curid=2392578", "title": "Il mare", "text": ""}
{"id": "2392583", "revid": "767487", "url": "https://it.wikipedia.org/wiki?curid=2392583", "title": "UOAEI", "text": "UOAEI, \u00e8 l'album d'esordio di Ivan Cattaneo, pubblicato nel 1975.\nIl disco.\nIl titolo dell'album \u00e8 l'unione delle cinque vocali dell'alfabeto e l'artista presenta la sua voce in modo sperimentale, come una sorta di strumento, vocalizzando un linguaggio inventato. \nSebbene l'album non sia stato un grande successo commerciale, rimane uno dei lavori pi\u00f9 particolari e unici nel suo genere, tanto che resta molto difficile dare una definizione di genere a questo lavoro.\nL'album in s\u00e9, \u00e8 un viaggio alla ricerca di un nuovo linguaggio, attraverso le nuove forme di rock, che stavano nascendo il quel periodo. "}
{"id": "2392587", "revid": "767487", "url": "https://it.wikipedia.org/wiki?curid=2392587", "title": "Le canzoni di Fred Bongusto", "text": "Le canzoni di Fred Buongusto \u00e8 un album di Fred Bongusto, pubblicato dall'etichetta discografica Primary nel 1964.\nTracce.\nLato B.\nLa direzione d'orchestra e gli arrangiamenti sono di Augusto Martelli, Gorni Kramer e Angel \"Pocho\" Gatti."}
{"id": "2392589", "revid": "1543377", "url": "https://it.wikipedia.org/wiki?curid=2392589", "title": "Cellula del Purkinje", "text": "Le cellule di Purkinje o neuroni di Purkinje sono una classe di neuroni GABAergici (ovvero utilizzanti il neurotrasmettitore GABA) situati nella corteccia cerebellare, pi\u00f9 precisamente nella parte intermedia della stessa, lo strato gangliare. Sono neuroni inibitori che regolano i movimenti complessi e coordinati, impedendo un movimento troppo brusco. Prendono il nome dal loro scopritore, l'anatomista ceco Jan Evangelista Purkyn\u011b, che li individu\u00f2 \u2014 tra le prime cellule nervose \u2014 nel 1837.\nAnatomia.\nLe cellule del Purkinje sono alcuni tra i pi\u00f9 grandi neuroni del cervello umano (i pi\u00f9 grandi sono le cellule di Betz); sono dotate di un intricato complesso di arborizzazioni dendritiche, caratterizzato da un gran numero di spine dendritiche. Le Cellule del Purkinje si trovano all'interno dello strato di Purkinje del cervelletto, dove sono allineate come pezzi del domino posti uno di fronte all'altro. Le loro grandi arborizzazioni dendritiche formano degli strati quasi bidimensionali attraverso cui passano le fibre parallele dagli strati pi\u00f9 profondi. Queste fibre parallele hanno le relativamente pi\u00f9 deboli sinapsi eccitatorie (glutamatergiche) collegate alle dendriti delle cellule di Purkinje, mentre le fibre rampicanti provenienti dal nucleo olivare inferiore nel midollo forniscono un input eccitatorio molto potente a dendriti prossimali e soma cellulare. Le fibre parallele passano ortogonalmente attraverso le arborizzazioni dendritiche del neurone di Purkinje; il numero di fibre parallele che in tal modo possono formare con un singolo neurone di Purkinje una sinapsi cellula del Purkinje-cellula dei granuli pu\u00f2 arrivare fino a 200.000. Ogni cellula di Purkinje riceve invece dalle fibre rampicanti circa 500 sinapsi, tutte provenienti da una singola fibra rampicante. Sia le cellule stellate che quelle a canestro (situate nello strato molecolare del cervelletto) forniscono un input inibitorio (GABAergico) alla cellula di Purkinje, con le cellule a canestro che formano sinapsi col segmento iniziale dell'assone della cellula di Purkinje e le cellule stellate che formano sinapsi sui dendriti.\nLe cellule di Purkinje inviano proiezioni inibitorie ai nuclei cerebellari profondi, e costituiscono l'unica uscita di tutte le coordinazioni motorie nella corteccia cerebellare.\nAttivit\u00e0 elettrofisiologica.\nLe cellule di Purkinje mostrano due forme distinte di attivit\u00e0 elettrofisiologica:\nLe cellule di Purkinje mostrano attivit\u00e0 elettrofisiologica spontanea in forma di treni di spike sia sodio-dipendenti che calcio-dipendenti. Questo fu inizialmente provato da Rodolfo Llin\u00e1s (Llinas e Hess (1977) e Llinas e Sugimori (1980) ). I canali del calcio di tipo P hanno preso nome dalle cellule di Purkinje, dove sono stati inizialmente scoperti (Llinas et al. 1989), e sono cruciali nelle funzioni cerebellari. Al momento sappiamo che l'attivazione della cellula di Purkinje da parte delle fibre rampicanti pu\u00f2 modificare l'attivit\u00e0 della cellula da uno stato quiescente ad uno spontaneamente attivo e viceversa, servendo come una sorta di interruttore acceso-spento (Loewenstein et al., 2005 Nature Neuroscience). Tuttavia, questi risultati sono stati recentemente messi in discussione da uno studio che suggerisce che tale commutazione da parte dell'input delle fibre rampicanti si verifica perlopi\u00f9 in animali anestetizzati e che le cellule di Purkinje in animali svegli, in generale, operano quasi ininterrottamente nello stato attivo (Schonewille et al., 2006, Nature Neuroscience).\nAlcuni risultati hanno suggerito che i dendriti delle cellule di Purkinje rilascino endocannabinoidi che possono transitoriamente attenuare sia le sinapsi eccitatorie che inibitorie.\nLa modalit\u00e0 intrinseca di attivit\u00e0 delle cellule di Purkinje \u00e8 impostata e controllata dalla pompa sodio-potassio. Ci\u00f2 suggerisce che la pompa potrebbe non essere semplicemente una molecola \"housekeeping\" per l'omeostasi dei gradienti ionici. Nel cervelletto e nel cervello potrebbe invece fungere da elemento di calcolo. Infatti, una mutazione nella pompa - provoca la distonia-parkinsonismo a esordio rapido, i cui sintomi indicano che si tratta di una patologia del calcolo cerebellare. Inoltre, l'utilizzo del veleno uabaina per bloccare la pompa - nel cervelletto del topo in vivo induce atassia e distonia.\nProfilo molecolare.\nLo strato di Purkinje del cervelletto, che contiene i corpi cellulari delle cellule di Purkinje e delle cellule della glia di Bergmann, esprime un gran numero di geni unici. La presenza di marcatori genetici Purkinje-specifici \u00e8 stata proposta anche quando si \u00e8 confrontato il trascrittoma di topi con assenza delle cellule di Purkinje con quello di topi wild-type.\nPatologie mediche correlate alle cellule di Purkinje.\nNegli esseri umani, le cellule di Purkinje possono essere danneggiate da una variet\u00e0 di cause: esposizione tossica, per esempio all'alcool o al litio; malattie autoimmuni; mutazioni genetiche che causano atassie spino-cerebellari, malattia di Unverricht-Lundborg o autismo; e malattie neurodegenerative che non sono note per avere una base genetica, come ad esempio il tipo cerebellare dell'atrofia multipla o atassie sporadiche.\nAlcuni animali domestici possono sviluppare una condizione in cui le cellule del Purkinje cominciano ad atrofizzarsi poco dopo la nascita, chiamata abiotrofia cerebellare. Essa pu\u00f2 portare a sintomi quali atassia, tremori intenzionali, iperreattivit\u00e0, mancanza di riflesso corneale di minaccia, andatura rigida o a scatti, apparente mancanza di consapevolezza della posizione dei piedi, e una generale incapacit\u00e0 di determinare lo spazio e le distanze. Una condizione simile nota come ipoplasia cerebellare si verifica quando le cellule del Purkinje non riescono a svilupparsi nell'individuo quando si trova nell'utero o muoiono prima della nascita.\nLe condizioni genetiche Atassia-teleangectasia e Malattia di Niemann-Pick di Tipo C, nonch\u00e9 il tremore essenziale cerebellare, comportano la progressiva perdita delle cellule di Purkinje.\nNella malattia di Alzheimer, talvolta si osserva la patologia spinale cos\u00ec come la perdita di rami dendritici delle cellule di Purkinje. Le cellule di Purkinje possono essere danneggiate anche dal virus della rabbia quando migra dal sito di infezione alla periferia al sistema nervoso centrale."}
{"id": "2392591", "revid": "697352", "url": "https://it.wikipedia.org/wiki?curid=2392591", "title": "Primo secondo e frutta (Ivan compreso)", "text": "Primo secondo e frutta (Ivan compreso) \u00e8 il secondo album di Ivan Cattaneo, pubblicato nel 1977.\nIl disco.\nil disco si iscrive nel solco della tradizione del rock demenziale italiano degli anni Sessanta. Ma Cattaneo lo arricchisce di tutte le suggestioni derivate dalla sua sensibilit\u00e0 artistica, con scelte autoriali spesso imprevedibili, tanto che il personaggio di Ivan \u00e8 fortemente scandaloso per un'Italia abituata agli artisti pi\u00f9 sugli schemi classici del pop italiano.\nIl disco ha un sound innovativo per l'epoca: il particolare falsetto dell'artista assemblato a un sound senza dubbio debitore al Glam rock della Londra dei primi anni 1970, d\u00e0 origine a qualcosa di ben poco noto nell'Italia di quel periodo.\nIl contributo dell'arrangiatore Roberto Colombo port\u00f2 l'album a un elevato livello artistico, che, nonostante il non esaltante successo commerciale, vanta elementi che sarebbero divenuti celebri nel decennio successivo, in particolare i primi effetti elettronici (\"Dadadidattico\", \"U.F.O.\").\nNell'album inoltre sono presenti anche le voci dell'arrangiatore Roberto Colombo e del discografico Nanni Ricordi.\nCattaneo inventa la T.U.V.O.G. art, ovvero, l'arte dei cinque sensi (TattoUditoVistaOlfattoGusto).\nL'opera artistica verr\u00e0 abbinata all'LP, per collegare i vari sensi a ogni traccia dell'album, creando cos\u00ec un concetto del tutto nuovo in Italia: la multimedialit\u00e0.\nIn seguito, tutto ci\u00f2 verr\u00e0 allegato a uno spettacolo teatrale innovativo e irriverente."}
{"id": "2392596", "revid": "76963", "url": "https://it.wikipedia.org/wiki?curid=2392596", "title": "Superivan", "text": ""}
{"id": "2392597", "revid": "599013", "url": "https://it.wikipedia.org/wiki?curid=2392597", "title": "Antonio La Fortezza", "text": "Carriera.\nHa debuttato in Serie A con il nel 2000, disputandovi in totale 6 partite nella stagione 2000-2001, terminata con la retrocessione dei pugliesi. Con il Bari ha militato anche in Serie B, categoria nella quale \u00e8 sceso in campo, in seguito, pure con la maglia del .\nNella stagione 2011-2012 viene ingaggiato dal , diventandone capitano e vincendo la Coppa Italia Dilettanti; accedendo cos\u00ec alla Serie D, a partire dalla stagione 2012-2013 nella quale viene confermato (e rimanendo capitano).\nIl 4 ottobre 2013 firma un contratto con la Fidelis Andria, con cui ottiene una promozione in Serie D. Nel luglio 2014 rescinde il contratto con gli andriesi.\nPer la stagione 2014-2015 firma da svincolato con il FBC Gravina, societ\u00e0 di Gravina in Puglia (BA), in Promozione Pugliese.\nNel dicembre 2014 approda al Brindisi, in Serie D, dove chiude la stagione.\nVicende giudiziarie.\nIl 19 giugno 2015 venne condannato per favoreggiamento personale a un anno di reclusione in quanto secondo i giudici era in possesso di informazioni riguardanti l'omicidio del boss Michelangelo Stramaglia che non avrebbe riferito agli inquirenti."}
{"id": "2392598", "revid": "287204", "url": "https://it.wikipedia.org/wiki?curid=2392598", "title": "Open 13 2009", "text": "L'Open 13 2009 \u00e8 stato un torneo di tennis giocato sul cemento indoor.\n\u00c8 stata la 16\u00aa edizione del Open 13 facente parte dell'ATP World Tour 250 series nell'ambito dell'ATP World Tour 2009. \nSi \u00e8 giocati al Palais des Sports di Marsiglia in Francia,dal 16 al 22 febbraio 2009.\nPartecipanti.\nAltri partecipanti.\nGiocatori che hanno ricevuto una Wild card:\nGiocatori passati dalle qualificazioni:\nCampioni.\nSingolare.\n Jo-Wilfried Tsonga ha battuto in finale Micha\u00ebl Llodra, 7-5, 7-6(3)\nDoppio.\n Arnaud Cl\u00e9ment / Micha\u00ebl Llodra hanno battuto in finale Julian Knowle / Andy Ram, 3\u20136, 6\u20133, 10\u20138"}
{"id": "2392610", "revid": "22356", "url": "https://it.wikipedia.org/wiki?curid=2392610", "title": "Pyrotherium", "text": "Il piroterio (gen. Pyrotherium) \u00e8 un mammifero estinto, appartenente ai piroteri. Visse nell'Oligocene superiore (circa 28 - 24 milioni di anni fa) e i suoi resti fossili sono stati ritrovati in Sudamerica.\nDescrizione.\nQuesto animale era di grandi dimensioni; le specie pi\u00f9 grandi, come Pyrotherium romeroi, potevano oltrepassare i 3 metri di lunghezza, 1,5 metri al garrese e le tre tonnellate e mezzo di peso. Specie pi\u00f9 piccole, come P. macfaddeni, probabilmente non raggiungevano la tonnellata di peso. In ogni caso, \"Pyrotherium\" era un animale particolarmente massiccio, il cui aspetto poteva ricordare vagamente quello di un ippopotamo dotato di proboscide.\nCranio.\nIl cranio di \"Pyrotherium\" poteva oltrepassare i 70 centimetri di lunghezza; era allungato e stretto, costituito da ossa massicce. La regione occipitale, in particolare i condili, era particolarmente elevata, in conseguenza della flessione della parte posteriore del cranio rispetto al piano della base, che formava un angolo ottuso con quello del piano palatino; in questa e altre caratteristiche, il cranio di \"Pyrotherium\" assomigliava a quello dei proboscidati. Il condotto nasale, dall'orifizio osseo estremamente arretrato e verticale, era sicuramente dotato di una proboscide, la quale era probabilmente piatta e piuttosto corta; le ossa nasali terminavano dietro alle orbite, tra le ossa frontali. L'orbita non era chiusa posteriormente ed era molto ridotta; gli occhi di questo animale dovevano quindi essere molto piccoli. La bolla timpanica ricordava quella di alcuni notoungulati e dei proboscidati. La cavit\u00e0 cerebrale era molto piccola e circondata da tessuto osseo spugnoso. La mandibola era potente e munita di una sinfisi estremamente massiccia. \nLa dentatura di \"Pyrotherium\" era davvero singolare: il primo e il secondo incisivo superiori e il secondo incisivo inferiore erano trasformati in massicce zanne simili a quelle degli elefanti primitivi, a crescita continua e relativamente corte; le zanne erano pressoch\u00e9 rettilinee e munite di una banda di smalto solo nella parte anteriore. I molari erano costituiti da due creste trasversali, e assomigliavano molto alla dentatura inferiore dei tapiri. L'impressionante serie dei denti giugali, molto grandi e larghi, era separata dagli incisivi per mezzo di un diastema. La struttura dei molari ricorda quella presente in altri mammiferi arcaici di grossa taglia, come i dinocerati, i bariteri e i dinoteri. Un'altra caratteristica davvero insolita di \"Pyrotherium\" era data dalla larghezza del palato: questo era strettissimo, soprattutto se considerato in relazione alla larghezza della fila dentaria, ed \u00e8 difficile immaginare come potesse muoversi la lingua all'interno di questo spazio. \nScheletro postcranico.\nLa colonna vertebrale \u00e8 conosciuta in modo imperfetto. Le vertebre cervicali erano corte. Le apofisi delle vertebre dorsali erano basse, simili a quelle di \"Astrapotherium\", e pongono il medesimo problema di una testa pesante e grande sorretta da strutture all'apparenza piuttosto deboli. \nLa scapola era corta e robusta; la cavit\u00e0 glenoide era lunga due volte la sua larghezza, e l'acromion era molto alto. Le zampe erano a struttura graviportale, colonnari come quelle dei proboscidati, ma corte e particolarmente massicce. L'omero era molto piatto e largo, specialmente nella regione distale, ed era piuttosto corto. Il radio era lungo la met\u00e0 dell'omero, mentre l'ulna era dotata di un enorme olecrano. \nIl bacino era dotato di un osso iliaco vasto e massiccio, con una cavit\u00e0 cotiloide situata al di sotto e non lateralmente. Il femore era privo del terzo trocantere, con una testa dritta molto pi\u00f9 alta del grande trocantere; la sezione del femore era appiattita in senso antero-posteriore. La forma dell'articolazione distale permetteva alla tibia un ampio movimento all'indietro, che sopperiva alla mancanza di flessibilit\u00e0 dell'articolazione del piede. La tibia era molto pi\u00f9 corta del femore, e il perone era molto vicino alla tibia tranne nella parte centrale. L'astragalo era fortemente appiattito, estremamente semplice e privo di collo, con una troclea tibiale appena accennata, e una faccetta del navicolare situata direttamente sotto la troclea. Il tarso di \"Pyrotherium\" era caratteristico: il tubero del calcagno era compresso dorsoventralmente, cos\u00ec come la troclea dell'astragalo; inoltre vi era un'estrema riduzione del contatto tra il calcagno e il cuboide. Questi caratteri derivati, che implicano un tipo di locomozione graviportale ma plantigrado, non si riscontrano in nessun altro mammifero noto, con la significativa eccezione dell'africano \"Arsinoitherium\".\nClassificazione.\nIl genere \"Pyrotherium\" venne descritto per la prima volta nel 1888 da Florentino Ameghino, sulla base di resti fossili ritrovati nei depositi di cenere vulcanica oligocenica di Deseado in Argentina (da cui il nome \"Pyrotherium\", \u00abanimale di fuoco\u00bb). La specie tipo \u00e8 \"Pyrotherium romeroi\", ma lo stesso Ameghino descrisse successivamente anche altre specie, tra cui \"P. planum, P. pluteum, P. giganteum\" e P. sorondoi. Attualmente, solo quest'ultima \u00e8 considerata una specie valida. Al genere \"Pyrotherium\" \u00e8 stata attribuita nel 2004 anche la specie \"P. macfaddeni\", proveniente dal giacimento di Salla, in Bolivia. \n\"Pyrotherium\" \u00e8 il genere eponimo dei piroteri, un gruppo di mammiferi sudamericani dalla corporatura massiccia che si svilupparono durante l'Eocene e si estinsero nell'Oligocene. In particolare, \"Pyrotherium\" \u00e8 il membro pi\u00f9 derivato della famiglia Pyrotheriidae, e anche l'ultimo a scomparire.\nPaleoecologia.\n\"Pyrotherium\" doveva essere un animale dai movimenti lenti, a causa della corporatura pesante e dalla struttura massiccia del corpo. La sola mole, in ogni caso, era sufficiente a scoraggiare i predatori. Probabilmente \"Pyrotherium\" si nutriva di piante acquatiche e viveva nei pressi di laghi e paludi."}
{"id": "2392614", "revid": "110157", "url": "https://it.wikipedia.org/wiki?curid=2392614", "title": "Blue Planet Software", "text": "Blue Planet Software \u00e8 una azienda produttrice e sviluppatrice di videogiochi. Precedentemente nota come Bullet Proof Software, fu fondata in Giappone negli anni ottanta. Come Blue Planet Software \u00e8 stata fondata da Henk Rogers a Honolulu, Hawaii nel 1996."}
{"id": "2392617", "revid": "1543377", "url": "https://it.wikipedia.org/wiki?curid=2392617", "title": "Moh\u00e1cs", "text": "Moh\u00e1cs \u00e8 una citt\u00e0 dell'Ungheria situata nella provincia di Baranya, nella regione del Transdanubio Meridionale di 19.129 abitanti (dati 2009).\nNei pressi della citt\u00e0 si svolsero due battaglie decisive per la storia ungherese:\nSociet\u00e0.\nEvoluzione demografica.\nSecondo i dati del censimento 2001 il 93,0% degli abitanti \u00e8 di etnia ungherese.\nAmministrazione.\nGemellaggi.\nMoh\u00e1cs \u00e8 gemellata con:"}
{"id": "2392618", "revid": "643494", "url": "https://it.wikipedia.org/wiki?curid=2392618", "title": "Gianfranco Agus", "text": "Biografia.\nFiglio di Giorgio Agus e nipote dell'attore Gianni Agus (fratello di suo padre), Gianfranco Agus ha condotto \"Il sabato dello Zecchino\" alla fine degli anni ottanta con Ave Ninchi. Come conduttore televisivo ha coadiuvato Michele Cucuzza nel programma \"La vita in diretta\". Nel 2004 \u00e8 stato coinvolto in un caso di pubblicit\u00e0 occulta presso il ristorante \"Pentola d'oro\" di Sesto San Giovanni, che ha portato alla sospensione sua (ordinata dall'allora direttore di Raiuno Fabrizio Del Noce) e all'autosospensione dello stesso Cucuzza. Reintegrato nella trasmissione dopo pochi mesi, \u00e8 tuttora inviato dei servizi di punta della trasmissione di Raiuno.\nSempre in televisione, ha presentato il \"Nuovo Cantagiro\" (1991-1992) e partecipato alle trasmissioni \"Hamburger Serenade\" (1986) e \"Porto Matto\" (1987-1988). Ha recitato in alcune commedie italiane, tra cui \"Vacanze in America\" e \"Casa mia, casa mia...\"."}
{"id": "2392625", "revid": "343651", "url": "https://it.wikipedia.org/wiki?curid=2392625", "title": "Liga Espa\u00f1ola de Baloncesto 2006-2007", "text": ""}
{"id": "2392626", "revid": "298171", "url": "https://it.wikipedia.org/wiki?curid=2392626", "title": "VCS3", "text": ""}
{"id": "2392629", "revid": "484362", "url": "https://it.wikipedia.org/wiki?curid=2392629", "title": "Pyrotheriidae", "text": "I Piroteriidi (Pyrotheriidae) erano una famiglia dei Piroteri, mammiferi fossili vissuti in Sudamerica durante il Cenozoico.\nErano la principale famiglia dell'ordine. Si diffusero dall'Argentina al Brasile, Venezuela e Colombia durante l'Eocene fino all'Oligocene inferiore."}
{"id": "2392632", "revid": "1305772", "url": "https://it.wikipedia.org/wiki?curid=2392632", "title": "Testo (azienda)", "text": "Testo SE &amp; Co. KGaA \u00e8 uno dei maggiori produttori mondiali di strumenti di misura portatili per parametri fisici e chimici.\nIl suo catalogo prodotti copre i principali settori merceologici, tra cui alimentare, chimico-farmaceutico, elettronico, meccanico, del riscaldamento e condizionamento.\nTesto ha in tutto il mondo 25 filiali e 70 agenzie. I principali siti di produzione si trovano in Germania, Francia e Hong Kong. Ad oggi lavorano in Testo oltre 1100 persone.\nTesto AG \u00e8 partner di:\nLa ditta possiede una filiale italiana, Testo S.p.A., che ha sede in Settimo Milanese (MI). Oltre alla vendita degli strumenti, la filiale \u00e8 dotata di un proprio laboratorio per l'assistenza tecnica e l'emissione di certificati di taratura."}
{"id": "2392636", "revid": "287204", "url": "https://it.wikipedia.org/wiki?curid=2392636", "title": "Primo jaffa", "text": ""}
{"id": "2392664", "revid": "28592", "url": "https://it.wikipedia.org/wiki?curid=2392664", "title": "Michailovsk", "text": ""}
{"id": "2392669", "revid": "1543377", "url": "https://it.wikipedia.org/wiki?curid=2392669", "title": "Parigi-Camembert", "text": "La Parigi-Camembert (fr. \"Paris-Camembert\") \u00e8 una corsa in linea maschile di ciclismo su strada che si svolge in Francia, ogni anno in aprile. Dal 2005 fa parte del circuito UCI Europe Tour, come prova di classe 1.1; \u00e8 inoltre inserita nel calendario della Coppa di Francia.\nLa prima edizione fu nel 1934, con il nome di Parigi-Vimoutiers, prima di chiamarsi dal 1943 Parigi-Camembert.\nPercorso.\nParte dalla citt\u00e0 di Magnanville, situata nelle Yvelines presso Mantes-la-Jolie, a 60\u00a0km a ovest di Parigi, per arrivare a Vimoutiers, situata nel dipartimento dell'Orne e la regione della Bassa Normandia.\nSi sviluppa per oltre 200\u00a0km e presenta un finale difficile con sette strappi dal 9 al 17% di pendenza negli ultimi 80 chilometri.\nAlbo d'oro.\n\"Aggiornato all'edizione 2020.\" \"In \"corsivo\" le 3 edizioni non ufficiali.\""}
{"id": "2392686", "revid": "228587", "url": "https://it.wikipedia.org/wiki?curid=2392686", "title": "Enrico Frati", "text": "Biografia.\nEnrico Frati nacque l'8 dicembre 1816 a Bologna, ove comp\u00ec gli studi giuridici laureandosi nel luglio 1840. Dopo trent'anni di esperienza in campo amministrativo ed archivistico maturata presso alcuni enti locali, nel 1875 divenne Direttore del nuovo Archivio di Stato di Bologna, ove si dedic\u00f2 in particolare all'ordinamento del cosiddetto \"Fondo demaniale\", costituito dagli archivi delle congregazioni religiose soppresse in et\u00e0 napoleonica. Fu dispensato dal servizio a causa di una malattia che il 17 gennaio 1892 lo condusse alla morte.\nAlla sua opera si deve l'ordinamento dell'Archivio del Comune di Bologna, di archivi di famiglie gentilizie e di Opere pie bolognesi. Nel marzo 1861 fu nominato dal conte Giovanni Gozzadini, in qualit\u00e0 di presidente della Deputazione di Storia patria per le province di Romagna, tra i paleografi che avrebbero dovuto sovrintendere alla trascrizione degli Statuti di Bologna del secolo XIII. Da quel momento inizi\u00f2 una stretta collaborazione con la Deputazione dalla quale ricevette numerosi incarichi. All'attivit\u00e0 svolta per la Deputazione \u00e8 da collegarsi il piccolo nucleo di lettere scritte da Enrico Frati ad Antonio Cappelli conservato presso la Biblioteca Comunale dell'Archiginnasio."}
{"id": "2392696", "revid": "216538", "url": "https://it.wikipedia.org/wiki?curid=2392696", "title": "Elle U", "text": ""}
{"id": "2392699", "revid": "216538", "url": "https://it.wikipedia.org/wiki?curid=2392699", "title": "Elle U Multimedia", "text": ""}
{"id": "2392706", "revid": "1935652", "url": "https://it.wikipedia.org/wiki?curid=2392706", "title": "Conclave del 1799-1800", "text": "Il conclave del 1799-1800 venne convocato a seguito della morte del papa Pio VI e si concluse con l'elezione del papa Pio VII.\nDecesso di Pio VI e dispersione dei cardinali.\nDeportato da Roma in cui era stata proclamata la Repubblica, Pio VI mor\u00ec la sera del 29 agosto a Valence, prigioniero del Direttorio. Aveva 81 anni e aveva occupato il Soglio di Pietro per 24 anni, 6 mesi e 14 giorni. Sin dall'occupazione di Roma da parte dei francesi (15 febbraio 1798) aveva considerato il problema dell'elezione del suo successore in condizioni di contingenza. In un breve apostolico, tuttavia mai promulgato, Pio VI sospendeva l'intervallo tra la morte del pontefice e l'inizio del conclave e autorizzava i cardinali presenti in maggioranza relativa in un luogo a procedere all'elezione o, se necessario, a eleggere il nuovo papa immediatamente e per acclamazione davanti al suo letto di morte. Tuttavia il cardinal Antonelli lo dissuase paventando il pericolo di pi\u00f9 elezioni disputate, tenute in differenti luoghi, dai cardinali dispersi.\nDopo l'occupazione di Roma, infatti, era avvenuta una vera diaspora dei cardinali, che avevano trovato rifugio in gran parte nel napoletano, in Toscana e a Venezia. I cardinali Antici e Altieri furono costretti dai francesi a dimettersi dal cardinalato. Il 9 marzo la basilica di San Pietro fu spogliata delle suppellettili d'oro e argento da agenti francesi. La salma di Pio VI venne collocata in triplice cassa e sepolta in una cappella del locale cimitero di Valence. Il Direttorio non acconsent\u00ec alla restituzione della salma, richiesta dai cardinali, fino al 1802. \nA causa delle vicende napoleoniche non fu facile trovare un luogo che rispondesse ai requisiti di segretezza e di tranquillit\u00e0 per lo svolgersi del conclave. Alla fine, accettando l'offerta dell'imperatore d'Austria, il collegio cardinalizio accett\u00f2 di riunirsi a Venezia, all'epoca parte dell'impero, nell'abbazia benedettina dell'Isola di San Giorgio. L'imperatore si mostr\u00f2 disponibile a finanziare le spese dei cardinali con ingenti somme di denaro affinch\u00e9 si sentissero a loro agio, ma solamente 35 cardinali riusciranno a partecipare al conclave.\nIl 12 ottobre si trovavano radunati a Venezia 23 cardinali, mentre il giorno 19 il cardinale Braschi assunse le funzioni del camerlengo, essendo deceduto Carlo Rezzonico, colui che deteneva l'ufficio, il 29 gennaio, senza che Pio VI nominasse un successore. Il 23 ottobre si celebr\u00f2 la prima messa dei tradizionali Novendiali nella basilica di San Marco, che si conclusero il 31 ottobre con l'orazione funebre tenuta da monsignor Cesare Brancadoro, arcivescovo titolare di Nisibi.\nAl 2 novembre 33 cardinali erano presenti in Venezia. Il cardinale Maury, unico porporato francese presente al conclave, ipotizz\u00f2 la divisione in due schieramenti: una fazione sostenente il settantottenne Giovanni Andrea Archetti, brillante diplomatico che aveva ricoperto il ruolo di nunzio apostolico in Russia e Polonia; l'altro gruppo appoggiante il cardinale Gerdil, scelta benvista dalla corte spagnola. Tuttavia il Maury si sbagliava sulla reale forza di queste due candidature in quanto Gerdil raggiunse il massimo di 14 voti, Archetti solamente 2.\nAlla morte di Pio VI erano viventi 46 cardinali cardinali in totale, il numero pi\u00f9 basso dai 31 cardinali del 1513 e solo 35 cardinali furono in grado di partecipare alle votazioni, minor numero dal conclave del 1534, a causa delle gravi difficolt\u00e0 di spostamento per le contingenze del tempo e a causa della delicatissima situazione politica in cui la Chiesa si trovava. Il cardinale J\u00f3zsef Batthy\u00e1ny, mor\u00ec durante la sede vacante. La sede effettiva delle votazioni fu individuata nel coro invernale della basilica di San Giorgio Maggiore.\nMalgrado l'emergenza storica il conclave si protrasse per oltre tre mesi ed ebbe delle caratteristiche uniche che lo rendono del tutto estraneo non solo a molti conclavi precedenti, ma anche a tutti quelli successivi fino a oggi. Soprattutto, fu l'ultimo che si svolse al di fuori di Roma.\nIl conclave.\nLa cerimonia di inizio conclave ebbe luogo il 30 novembre, mentre il giorno successivo il cardinale Albani, decano del Sacro Collegio, presiedette l'orazione \"pro electione futuri summi pontificis\". Emersero subito due correnti: quella conservatrice voleva frenare gli effetti della rivoluzione francese e mirava alla restaurazione completa del potere temporale del papato, mentre l'altra puntava a una politica di adattamento alla nuova realt\u00e0 europea, che considerava irreversibile. Il primo gruppo punt\u00f2 sul cardinale Alessandro Mattei, gradito all'impero. Il secondo, invece, supportava il cardinale Carlo Bellisomi. \nIl 10 dicembre il rappresentante dell'Austria, il cardinale Franz von Herzan, raggiunse finalmente Venezia, dopo un viaggio difficoltoso, con le istruzioni di Francesco II e fu ammesso in conclave il 12. Nonostante non avesse posto formale esclusiva Herzan comunic\u00f2 al Sacro Collegio che l'imperatore sarebbe fortemente contrario, per l'elezione a pontefice, a tutti i cardinali di Francia, Spagna, Napoli, Genova e Regno di Sardegna. Graditi alla casa d'Asburgo sarebbero solamente il cardinale Mattei e in ultima istanza Valenti Gonzaga.\nIn una consultazione con Braschi, Herzan apprese che nonostante si mostrasse favorevole alla scelta di Mattei, Braschi puntualizz\u00f2 che se si fossero incontrati inconvenienti la scelta avrebbe potuto ricadere sul cardinale Bellisomi. Infatti il 17 dicembre i voti a favore di Bellisomi arrivarono a 18 con l\u2019\"accessus\". Il 18 dicembre Mattei raggiunse solo le 7 preferenze, mentre Bellisomi ne aveva 16, Valenti e Gerdil 9. Il 19 dicembre Bellisomi si trovava sempre a 16, mentre Valenti e Gerdil seguivano entrambi con 5 voti. A questo punto Herzan chiese ai cardinali una sospensione di una dozzina di giorni delle votazioni per ricevere risposta circa l'eventuale accettazione di Bellisomi come papa da parte dell'Austria. Il decano Albani acconsent\u00ec, scelta che si rivel\u00f2 fatale per la candidatura di Bellisomi.\nHerzan impieg\u00f2 il tempo per costruire una nuova fazione di supporto a Mattei. Alla ripresa delle votazioni, grazie al supporto del cardinal Antonelli, Mattei era salito a 15, ma Bellisomi rimase stabile a 19. Il 26 dicembre i suffragi erano stabili sui 13 voti e solo occasionalmente, nelle giornate immediatamente seguenti, oscill\u00f2 tra i 14 e i 15. Paventando una prolungata situazione di stallo, Herzan fece pressioni sul cardinal Lorenzana per un supporto spagnolo a Mattei. Il giorno di Natale Herzan aveva ricevuto la risposta da Vienna in cui non gli venivano concessi ulteriori poteri di veto n\u00e9 tantomeno l'opinione sulla candidatura di Bellisomi.\nQuest'ultimo intanto continuava a ottenere tra i 19 e i 20 voti, ma era chiaro che i suoi sostenitori non potevano guadagnargliene ulteriori. Antonelli lavor\u00f2 strenuamente per produrre una nuova fazione che portasse un'altra dozzina di voti a Mattei cercando di intaccare il gruppo di Bellisomi e ottenendo il sostegno dei voti di Gerdil. Ma il pacchetto si dissolse subito durante l\u2019\"accessius\" del 29 dicembre. Tuttavia il 4 gennaio 1800 i sostenitori di Bellisomi, guidati da Braschi e Albani, avevano ancora tra i 18 e i 20 voti: era chiaro che il conclave era giunto a un punto morto. \nL'11 gennaio, il cardinal Maury scrisse a Luigi XVIII che Bellisomi necessitava di soli 5 voti per vincere dato che era stabile sui 19 suffragi. Dopo aver lungamente penato sulle mosse successive, Herzan ricevette finalmente una nuova missiva da Vienna dove tuttavia venivano ribadite le istruzioni accordate all'inizio con una novit\u00e0: Bellisomi poteva essere preso in considerazione solo se le candidature di Mattei e in ultima istanza di Valenti, sarebbero apparse senza speranza. \nTutto il mese di gennaio scivol\u00f2 via senza ulteriori progressi: Bellisomi rimaneva fisso a 19 e Mattei oscillava tra gli 11 e i 14 e all'infuori di loro solo Gerdil riusciva a ottenere una manciata di voti. A questo punto, il 15 febbraio, il cardinal Dugnoni propose l'istituzione di una commissione, formata da cardinali di entrambe le fazioni, che proponessero una rosa di 5 candidati a testa. La fazione di Bellisomi menzion\u00f2 Albani, Calcagnini, Honorati, Borgia e Chiaramonti; il partito di Mattei propose Antonelli, Valenti, Giovannetti, Archetti e Livizzani. Le due fazioni avrebbero quindi espresso le loro preferenze su ciascuno dei 10 candidati, confrontandosi poi sulle effettive scelte. Il tentativo per\u00f2 cadde nel vuoto quando il 21 febbraio nessun candidato emerse preponderatamente dalla rosa dei nomi.\nA met\u00e0 febbraio, dopo il colpo di Stato di Napoleone, Talleyrand era stato immediatamente reinstallato all'ufficio degli affari esteri. L'abile ministro espresse viva preoccupazione per quanto accadeva a Venezia: in una lettera al re di Spagna, sotto ordine di Napoleone, manifest\u00f2 tutto il suo disappunto per l'invasiva influenza della Casa d'Austria all'interno del conclave, chiedendo, per mezzo dell'ambasciatore spagnolo, che il cardinal Lorenzana interferisse nelle consultazioni.\nIl 1\u00ba marzo la situazione di stallo sembr\u00f2 smuoversi: 4 sostenitori di Bellisomi espressero l'intento di votare per Valenti, che cos\u00ec arriv\u00f2 il 4 marzo a 8 voti con quelli che gi\u00e0 deteneva. Tuttavia il cardinal Antonelli manifest\u00f2 aperta ostilit\u00e0 a questa iniziativa in quanto continuava a fare campagna per Mattei e ricorse cos\u00ec a un espediente: fece nominare il Valenti, settantaquattrenne e assai infermo, come scutatore dei ballottaggi seguenti i cui malanni prolungarono le procedure esponendone dunque nitidamente l'infermit\u00e0 al sacro collegio. Le sue possibilit\u00e0 caddero repentinamente. L'8 marzo il Decano Albani allora riusc\u00ec a trovare un accordo con Antonelli sul cardinale Gerdil, ma quando la proposta venne fatta a Herzan, questi rispose che l'imperatore non lo avrebbe accettato. Ci\u00f2 fu sufficiente a eliminare anche la candidatura di Gerdil. \nNella sera dell'11 marzo, durante un colloquio tra Antonelli e Herzan su un eventuale supporto al cardinale Albani, giunse a interrompere la conversazione il cardinale Dugnani con la proposta di candidatura del cardinale Barnaba Chiaramonti. Conscio della dissoluzione della fazione di supporto a Mattei, Herzan non pot\u00e9 opporsi. \nNella mattinata successiva, 12 marzo, Herzan convoc\u00f2 Chiaramonti per informarlo che numerosi cardinali del suo gruppo avevano intenzione di convogliare i loro voti su di lui. Chiaramonti sbianc\u00f2. Tuttavia il porporato ceco mise subito in chiaro che avrebbe dovuto nominare il cardinal Flangini come segretario di stato. Chiaramonti replic\u00f2 che non voleva diventare papa e che era felice della sua diocesi di Imola, quanto al reazionario Flangini, pensava che il mondo intero gli sarebbe stato contro se l'avesse fatto segretario di stato. Herzan tuttavia gli fece rassicurazioni circa la posizione austriaca. Il 12 marzo giunse da Madrid, al cardinal Lorenzana, l'autorizzazione per porre l'esclusiva formale contro il cardinal Mattei: a quella data tuttavia il veto si rivel\u00f2 inutile, dato che la candidatura di Mattei era ormai stata accantonata da settimane.\nDopo un ultimo infruttuoso tentativo a favore della candidatura del cardinal Calcagnini, Herzan si convinse che Chiaramonti rappresentava l'unica valida alternativa per la sua prudenza e neutralit\u00e0. Anche alcuni esponenti della fazione di Bellisomi cominciarono a pensare seriamente al vescovo di Imola cos\u00ec come si mostrarono favorevoli sia Consalvi che il francese Maury. \nNella sera del 12 marzo avvenne un incontro tra Braschi e Antonelli che si rivel\u00f2 decisivo: i due porporati infatti si accordarono sul far confluire i loro voti su Chiaramonti. L'accordo divenne pubblico presso tutti i cardinali il giorno dopo e a sera apparve chiaro che Chiaramonti sarebbe stato eletto. Il mattino del 14 marzo 1800 lo scrutinio decret\u00f2 l'unanimit\u00e0 dei consensi: Gregorio Barnaba Chiaramonti, cardinale prete di San Callisto, venne eletto e prese il nome di Pio VII in ossequio al suo predecessore, nonch\u00e9 concittadino, Pio VI. Quando la notizia raggiunse le loro corti, il re di Spagna Ferdinando VII e l'imperatore Francesco II espressero la loro soddisfazione. Il conclave era durato tre mesi e 14 giorni, la sede vacante sei mesi e 16 giorni. Sarebbe stato anch'esso un pontificato lungo e travagliato, segnato dall'epopea napoleonica e dalla successiva restaurazione."}
{"id": "2392707", "revid": "110157", "url": "https://it.wikipedia.org/wiki?curid=2392707", "title": "Fallingwater (album)", "text": "Fallingwater \u00e8 il secondo album di Lisa Miskovsky."}
{"id": "2392709", "revid": "110157", "url": "https://it.wikipedia.org/wiki?curid=2392709", "title": "Marne (Germania)", "text": "Marne \u00e8 una citt\u00e0 di 5.945 abitanti dello Schleswig-Holstein, in Germania.\nAppartiene al circondario (\"Kreis\") del Dithmarschen ed \u00e8 capoluogo della comunit\u00e0 amministrativa (\"Amt\") di Marne-Nordsee."}
{"id": "2392710", "revid": "290948", "url": "https://it.wikipedia.org/wiki?curid=2392710", "title": "Coefficiente di trasporto di massa", "text": ""}
{"id": "2392713", "revid": "117991122", "url": "https://it.wikipedia.org/wiki?curid=2392713", "title": "Albatross Entertainment", "text": "La Albatross Entertainment \u00e8 una societ\u00e0 che si occupa di produzione cinetelevisiva.\nStoria.\nLa Albatross Entertainment nasce a Roma nel 2002 dall'esperienza consolidata di Alessandro Jacchia e Maurizio Momi. Ha al suo attivo produzioni di fiction e format televisivi, lungometraggi cinematografici e diversi libri.\nProduce fiction indistintamente sia per Rai che per Mediaset."}
{"id": "2392714", "revid": "599013", "url": "https://it.wikipedia.org/wiki?curid=2392714", "title": "Antonio Narciso", "text": "Carriera.\nClub.\nMuove i suoi primi passi nel settore giovanile del Trani, squadra della sua citt\u00e0 natale. Nel 1997 approda nelle giovanili del . Esordisce in Serie A il 22 aprile 2001, in Bologna-Bari (4-2), subentrando al 23' al posto dell'infortunato Attilio Gregori. Termina l'annata - conclusa con la retrocessione dei \"galletti\" - con 6 presenze e 11 reti al passivo.\nLa stagione seguente la Triestina ne rileva in prestito il cartellino. A gennaio passa - a titolo temporaneo - al Gubbio. Esordisce con gli \"eugubini\" il 28 aprile 2002 contro il San Marino. Nel 2003 passa al Martina.\nDopo tre stagioni lascia i pugliesi per passare al , in Serie B. Esordisce con i \"canarini\" - e in Serie B - il 12 marzo 2006 in Verona-Modena (1-1).\nIl 27 agosto 2008 passa in prestito con diritto di riscatto all'AlbinoLeffe. Terminato il prestito rientra a Modena. Complice anche il trasferimento di Giorgio Frezzolini all', diventa il portiere titolare della rosa.\nIl 6 luglio 2010 si trasferisce a titolo definitivo al , in Serie B. Esordisce con i maremmani il 15 agosto in Grosseto-Gubbio (5-0), partita valida per il secondo turno di Coppa Italia. Il 22 ottobre viene operato al ginocchio destro per un intervento di artroscopia.\nPartito titolare, la stagione successiva - verso la fine della stagione - perde il posto a favore di Sergio Viotti. Rientra tra i pali - a causa di un infortunio di quest'ultimo - il 23 aprile contro il , risultando pi\u00f9 volte provvidenziale nel difendere il risultato. A fine stagione rimane svincolato.\nIl 3 settembre 2013 sottoscrive un contratto annuale con il , in Lega Pro Seconda Divisione. Il 29 agosto 2015 rinnova il proprio contratto fino al 2018. Il 31 agosto 2016 passa in prestito al Gubbio raccogliendo 14 presenze.\nNella sessione invernale di mercato viene ceduto in prestito al Teramo. A fine stagione, rinnova il suo contratto per ancora un anno col Foggia e viene prestato alla Sicula Leonzio neopromossa in Lega Pro. Nel mercato estivo fa ritorno al per la terza volta in carriera.\nNazionale.\nIl 23 aprile 2001, a causa dell'indisponibilit\u00e0 di Ivan Pelizzoli, viene convocato dal tecnico della Nazionale Under-21 Claudio Gentile per disputare l'amichevole contro la Bielorussia (partita vinta 2-0 dagli azzurri), senza tuttavia scendere in campo.\nCalcioscommesse.\nCoinvolto nello scandalo del Calcioscommesse 2011 insieme ad altre personalit\u00e0, il 16 febbraio 2012 viene indagato dalla procura di Cremona, mentre il 9 maggio 2012 viene deferito procuratore della FIGC. Il 31 maggio 2012 viene accolta la sua istanza di patteggiamento venendo squalificato per 1 anno e 3 mesi.\nDopo l'apertura di altri filoni d'inchiesta, viene nuovamente indagato dalla procura di Cremona il 17 luglio 2013 e il 9 febbraio 2015 quando, terminate le indagini, viene accusato di frode sportiva. Il 21 ottobre 2015 e il 19 febbraio 2016 \u00e8 rinviato a giudizio.\nStatistiche.\nPresenze e reti nei club.\n\"Statistiche aggiornate al 22 gennaio 2022.\""}
{"id": "2392715", "revid": "55935", "url": "https://it.wikipedia.org/wiki?curid=2392715", "title": "Karl Viktor M\u00fcllenhoff", "text": ""}
{"id": "2392717", "revid": "767487", "url": "https://it.wikipedia.org/wiki?curid=2392717", "title": "Changes (Lisa Miskovsky)", "text": "Changes \u00e8 il terzo album di Lisa Miskovsky."}
{"id": "2392718", "revid": "83455005", "url": "https://it.wikipedia.org/wiki?curid=2392718", "title": "Bodach", "text": "Il Bodach (scozzese: \"Vecchio Uomo\") \u00e8 uno spirito della mitologia scozzese simile al Bogeyman. Il termine deriva dall'unione della parola \"bod\" (pene) al suffisso \"ach\",che unito al termine precedente crea il termine traducibile in \"qualcuno col pene\" e che letteralmente significa appunto \"vecchio uomo\".\nIl Bodach nella letteratura.\nIl Bodach \u00e8 citato nei libri di Dean Koontz che hanno come protagonista Odd Thomas, l'unico a poter vedere il Bodach. In particolare in Il luogo delle ombre, Nel labirinto delle ombre, Brother Odd e Odd Hours. \u00c8 descritto come una creatura fatta di ombra che appare nei luoghi in cui sta per verificarsi un disastro.\nIl Bodach al cinema.\nNel film The Eye con Jessica Alba appaiono dei Bodach che scortano nell'oltretomba i morti."}
{"id": "2392722", "revid": "61051", "url": "https://it.wikipedia.org/wiki?curid=2392722", "title": "Potamotherium miocenicum", "text": "Potamotherium miocenicum era un carnivoro semantoride, vissuto in Europa (Francia) nel Miocene inferiore, che poteva raggiungere una lunghezza di 1,5 m.\n\"Potamotherium\" assomigliava a un'odierna lontra, e come il suo equivalente attuale aveva un lungo corpo sinuoso e zampe corte. Probabilmente correva nel sottobosco rivierasco con una serie di balzi, il dorso arcuato e la testa vicino al terreno. Il suo olfatto non era ben sviluppato, ma l'udito e la vista sembrano essere stati acuti, aiutandolo a catturare i pesci.\n\"Potamotherium\" era senza dubbio un eccellente nuotatore, la sua forma idrodinamica poteva fendere l'acqua, e la sua colonna vertebrale flessibile gli consentiva di tuffarsi e lanciarsi facilmente sott'acqua.\nLe lontre e animali simili sono i soli mustelidi ben rappresentati nelle testimonianze fossili, forse perch\u00e9 vivevano in prossimit\u00e0 dell'acqua e quindi era pi\u00f9 facile che fossero sepolte in sedimenti e poi fossilizzate. I paleontologi pensano che i focidi si siano evoluti da un animale simile a un mustelide."}
{"id": "2392723", "revid": "24279672", "url": "https://it.wikipedia.org/wiki?curid=2392723", "title": "Potamotherium", "text": ""}
{"id": "2392734", "revid": "767487", "url": "https://it.wikipedia.org/wiki?curid=2392734", "title": "Igal (Ungheria)", "text": "Igal \u00e8 un comune dell'Ungheria di 1.336 abitanti situata nella provincia di Somogy, nell'Ungheria centro-occidentale."}
{"id": "2392736", "revid": "6923", "url": "https://it.wikipedia.org/wiki?curid=2392736", "title": "Acclaim Studios Teesside", "text": "La Acclaim Studios Teesside \u00e8 stata una casa produttrice di videogiochi inglese di Teesside, Inghilterra. La compagnia fu fondata nel 1988 dai fratelli Darren e Jason Falcus con il nome di Optimus Software. La Optimus fu rilevata dalla casa produttrice americana Iguana Entertainment nel 1993, che la rinomin\u00f2 Iguana UK. Infine, nel 1995 la Acclaim Entertainment rilev\u00f2 a sua volta Iguana UK, che divent\u00f2 Acclaim Studios Teesside.\nDarren e Jason Falcus rimasero con la compagnia fino al 2000, quando la abbandonarono per creare la Atomic Planet Entertainment. Nello stesso periodo la Acclaim fece un taglio netto del personale della Acclaim Studios, che fu chiuso nel 2002. Lo staff fu collocato alla Acclaim Cheltenam."}
{"id": "2392741", "revid": "110157", "url": "https://it.wikipedia.org/wiki?curid=2392741", "title": "Iharos", "text": "Iharos \u00e8 un comune dell'Ungheria di 528 abitanti situata nella provincia di Somogy, nell'Ungheria centro-occidentale."}
{"id": "2392744", "revid": "767487", "url": "https://it.wikipedia.org/wiki?curid=2392744", "title": "Iharosber\u00e9ny", "text": "Iharosber\u00e9ny \u00e8 un comune dell'Ungheria di 1.360 abitanti situata nella provincia di Somogy, nell'Ungheria centro-occidentale."}
{"id": "2392748", "revid": "9056", "url": "https://it.wikipedia.org/wiki?curid=2392748", "title": "Mina antiuomo saltante", "text": ""}
{"id": "2392750", "revid": "767487", "url": "https://it.wikipedia.org/wiki?curid=2392750", "title": "Inke", "text": "Inke \u00e8 un comune dell'Ungheria di 1.367 abitanti situata nella provincia di Somogy, nell'Ungheria centro-occidentale."}
{"id": "2392754", "revid": "24280021", "url": "https://it.wikipedia.org/wiki?curid=2392754", "title": "Tannwald", "text": ""}
{"id": "2392755", "revid": "767487", "url": "https://it.wikipedia.org/wiki?curid=2392755", "title": "Istv\u00e1ndi", "text": "Istv\u00e1ndi \u00e8 un comune dell'Ungheria di 641 abitanti situata nella provincia di Somogy, nell'Ungheria centro-occidentale."}
{"id": "2392766", "revid": "1186766", "url": "https://it.wikipedia.org/wiki?curid=2392766", "title": "Wirry-cow", "text": "Wirry-cow o wirry-carl era un termine scozzese che indicava una creatura spaventosa del folclore scozzese. A volte era usato per il Diavolo o lo spaventapasseri.\nLetteratura.\nLa parola fu usata da Walter Scott nel romanzo Guy Mannering. \nEtimologia.\nLa parola \"wirry\" \u00e8 la forma antica dell'inglese \"worry\", \"preoccupazione\". La parola \"cow\" significa \"spaventare\", mentre \"carl\", \"uomo\". "}
{"id": "2392774", "revid": "767487", "url": "https://it.wikipedia.org/wiki?curid=2392774", "title": "J\u00e1k\u00f3", "text": "J\u00e1k\u00f3 \u00e8 un comune dell'Ungheria di 649 abitanti situata nella provincia di Somogy, nell'Ungheria centro-occidentale."}
{"id": "2392784", "revid": "400694", "url": "https://it.wikipedia.org/wiki?curid=2392784", "title": "Lago delle Mischie", "text": "Il lago delle Mischie (o \"delle Miste\") \u00e8 un bacino lacustre artificiale situato a 902\u00a0m di altezza tra il comune di Trivero e le frazioni montane dei comuni di Camandona e di Vallanzengo, tutti in provincia di Biella.\nMorfologia.\nLa diga delle Mischie sbarra il torrente Sessera dove questo riceve da sinistra l'apporto della Dolca, il pi\u00f9 importante affluente del suo tratto montano.\nIl lago che ne deriva ha una forma biforcuta e poco a monte della diga si divide in due rami: il pi\u00f9 lungo \u00e8 rivolto verso sud-ovest e segue il corso del Sessera, il secondo si dirige invece a nord-ovest lungo la Dolca.\nLa diga.\nLo sbarramento \u00e8 alto 44\u00a0m e fu costruito dalla famiglia Zegna per alimentare la centrale idroelettrica del Piancone e produrre l'energia necessaria ai propri stabilimenti industriali di Trivero.\nDall'invaso parte infatti una condotta forzata lunga 4\u00a0km che collega il lago artificiale con la centrale elettrica.\nLa centrale del Piancone fu inaugurata il 10 dicembre del 1938 dall'allora ministro dei lavori pubblici Giuseppe Cobolli Gigli, assieme alla Panoramica Zegna.\nIl lago \u00e8 gestito oggi dalla ditta \"Sistemi di Energia Spa\" assieme al \"Consorzio di bonifica della baraggia biellese e vercellese\".\nQuesto secondo ente sostiene fin dagli anni ottanta un progetto per il raddoppio dell'altezza della diga (ed il conseguente aumento della sua capacit\u00e0 di invaso) per un uso irriguo a supporto della risicoltura.\nTale progetto ha suscitato notevoli perplessit\u00e0, soprattutto per quanto riguarda il suo impatto ambientale.\nEscursionismo.\nUna strada sterrata che parte da Castagnea (una frazione di Portula a breve distanza da Trivero) transita accanto al Santuario della Novareia, scende a costeggiare il corso del Sessera e permette di raggiungere la diga da est.\nIl lago delle Mischie \u00e8 raggiunto o sfiorato anche da vari percorsi pedonali e per MTB proposti dall'Oasi Zegna.\nPesca.\nNel bacino \u00e8 in genere presente una buona quantit\u00e0 di trote, che per\u00f2 sono quasi del tutto scomparse nell'estate del 2008.\nLa causa sarebbe stata individuata nella grande quantit\u00e0 di detriti scaricati nel lago da un nubifragio e nelle successive manovre per liberare il bacino dall'eccesso di sedimento."}
{"id": "2392788", "revid": "110157", "url": "https://it.wikipedia.org/wiki?curid=2392788", "title": "Juta (Ungheria)", "text": "Juta \u00e8 un comune dell'Ungheria di 1.161 abitanti situata nella provincia di Somogy, nell'Ungheria centro-occidentale."}
{"id": "2392790", "revid": "729019", "url": "https://it.wikipedia.org/wiki?curid=2392790", "title": "K\u00e1lm\u00e1ncsa", "text": "K\u00e1lm\u00e1ncsa \u00e8 un comune dell'Ungheria di 705 abitanti situata nella provincia di Somogy, nell'Ungheria centro-occidentale."}
{"id": "2392791", "revid": "1305772", "url": "https://it.wikipedia.org/wiki?curid=2392791", "title": "Fingal", "text": ""}
{"id": "2392793", "revid": "767487", "url": "https://it.wikipedia.org/wiki?curid=2392793", "title": "K\u00e1nya", "text": "K\u00e1nya \u00e8 un comune dell'Ungheria di 478 abitanti situata nella provincia di Somogy, nell'Ungheria centro-occidentale."}
{"id": "2392797", "revid": "729019", "url": "https://it.wikipedia.org/wiki?curid=2392797", "title": "Ferrovia L'Aquila-Capitignano", "text": "La ferrovia L'Aquila-Capitignano \u00e8 stata una linea ferroviaria a scartamento ordinario e binario unico che collegava la stazione ferroviaria di L'Aquila SIA (posta a nord-ovest di quella FS ubicata lungo la ferrovia Terni-Sulmona) con la stazione di Capitignano (posta a sud dell'omonimo paese). \nL'esercizio venne svolto sempre con locomotive a vapore appositamente costruite per la SIA.\nStoria.\nSituazione alla fine dell'Ottocento.\nLa prima ferrovia a raggiungere il capoluogo abruzzese fu la linea Pescara-Sulmona-Terni che, da quest'ultima localit\u00e0, permetteva il proseguimento in direzione di Roma o Ancona. Nell'autunno del 1873 i binari provenienti da Pescara raggiunsero Sulmona e il 10 maggio 1875 si attestarono all'Aquila. Per il completamento del collegamento verso Terni si dovettero attendere altri otto anni fino al 28 ottobre 1883.\nL'attraversamento dello spartiacque appenninico tra Roma e Pescara imponeva tuttavia un lunghissimo percorso di quasi 350\u00a0km attraverso Orte, Terni (con inversione del senso di marcia), L'Aquila, Sulmona e Pescara (percorrendo un itinerario che rimase per alcuni anni uno dei pi\u00f9 importanti dell'Italia centrale). Allo scopo di eliminare la lunga \"ansa dell'Aquila\", venne progettata una linea diretta Roma-Sulmona (via Tivoli e Avezzano) che venne completata il 28 luglio 1888.\nProgetti per il raggiungimento di Roma e Teramo.\nIl capoluogo abruzzese si ritrov\u00f2 quindi improvvisamente tagliato fuori dalle maggiori direttrici nazionali per cui si fece promotore di una nuova linea ferroviaria che staccandosi dalla stazione di Carsoli (sulla sezione tra Roma e Avezzano della linea per Sulmona) si dirigesse verso L'Aquila e da qui verso il Gran Sasso e Teramo dove si sarebbe allacciata alla Ferrovia Giulianova-Teramo gi\u00e0 in esercizio dal 15 luglio 1884.\nQuesta nuova linea sarebbe dovuta penetrare nella stazione dell'Aquila provenendo da sud rispetto a quella da e per Sulmona e quindi uscire in direzione del valico e di Teramo a nord della sezione da e per Rieti della ferrovia Terni-Sulmona. Nonostante questo itinerario (che oltre L'Aquila risaliva la valle dell'Aterno fino a Capitignano per poi ridiscendere verso Teramo toccando Fano Adriano e Montorio al Vomano) risultasse pi\u00f9 lungo di quello diretto via Paganica-Assergi-Isola del Gran Sasso-Teramo, venne preferito per vari motivi:\nDi questo ambizioso progetto venne effettivamente realizzata solo la sezione di circa 33\u00a0km tra L'Aquila e Capitignano.\nRealizzazione (1922) e sospensione (1935) della ferrovia.\nDopo la costituzione nel 1906 della Societ\u00e0 Anonima Imprese Industriali Alto Aquilano che aveva come scopo primario il miglioramento delle comunicazioni con i comuni a nord del capoluogo per sfruttare in modo migliore gli imponenti giacimenti di torba di Campotosto, nel 1909 venne pubblicato il primo progetto di una linea Aquila\u00a0\u2013 Capitignano a cura dell'ing. Di Vella. Il progetto fu rivisto dai tecnici della societ\u00e0 e presentato dalla stessa al Ministero dei lavori pubblici insieme alla domanda di concessione per la costruzione e l'esercizio della linea il 23 luglio 1910.\nTuttavia si dovette attendere fino al 20 gennaio 1920 perch\u00e9 venisse sottoscritto l'atto di convenzione tra la Societ\u00e0 (diventata nel frattempo Societ\u00e0 Industriale Aterno) e il Ministero, anche se la Societ\u00e0 non si era persa d'animo e qualche mese prima aveva presentato anche il progetto della sezione di 58\u00a0km tra Capitignano e Teramo. L'autorizzazione per la costruzione della prima sezione della linea con l'approvazione del progetto esecutivo avvenne con Regio Decreto n. 390 del 7 giugno 1920.\nLa SIA faceva parte di un gruppo di aziende controllate dalle Strade Ferrate Sovvenzionate, societ\u00e0 partecipata dalla milanese L'Ausiliare, concessionaria della Ferrovia Benevento-Cancello, che gestivano anche le ferrovie Massa Marittima-Follonica (FMF) e la Poggibonsi-Colle Val d'Elsa (FPC).\nLa linea venne costruita e attivata nel 1922 e venne interessata da un buon traffico merci, mentre fu scarso il servizio viaggiatori a motivo della piccolezza dei centri attraversati; la mancanza di prosecuzione su Teramo condann\u00f2 rapidamente alla chiusura la breve linea che nel 1935 vide la sospensione dell'esercizio. Nel dopoguerra si accesero le speranze di una riapertura, ma la politica del taglio dei \"rami secchi\" iniziata negli anni cinquanta ne precluse ogni possibile attuazione.\nAlcune locomotive a vapore della SIA furono reimpiegate lungo il raccordo industriale di Terni, esercito dalla STET, la cui propriet\u00e0 era collegata con quella della societ\u00e0 aquilana, assieme alla tranvia Terni-Ferentillo.\nPercorso.\nLa linea, a semplice binario, si svolgeva in costante ascesa dai 630\u00a0m s.l.m. della stazione SIA dell'Aquila fino agli 870\u00a0m di Capitignano senza tuttavia superare la pendenza del 25 per mille e mantenendo raggi di curvatura di non meno di 300 m.\nStazione di L'Aquila SIA.\nL'edificio, situato a poca distanza dalla stazione RFI e dalla cinta muraria della citt\u00e0, venne progettato nel 1920 dall'ingegnere De Agostini. \u00c8 costituito da un fabbricato in finto laterizio con tetto in tegola canadese a maglia ottagonale ed \u00e8 caratterizzato da un basamento in pietra locale e da un porticato con colonnine in cemento e pensilina in legno all'ingresso. Dopo la soppressione della linea ferroviaria la stazione \u00e8 stata soggetta a lavori di recupero ed ampliamento ed \u00e8 oggi sede della Procura Generale della Repubblica."}
{"id": "2392798", "revid": "666668", "url": "https://it.wikipedia.org/wiki?curid=2392798", "title": "Fika (Nigeria)", "text": "Fika \u00e8 una \"local government area\" e citt\u00e0 nigeriana, nello stato federato di Yobe.\n\u00c8 situata a circa 480 chilometri di distanza dalla capitale Abuja. La sua altitudine media \u00e8 di 380 metri sopra il livello del mare, ed \u00e8 inserita in un contesto collinare-forestale."}
{"id": "2392802", "revid": "101607226", "url": "https://it.wikipedia.org/wiki?curid=2392802", "title": "Desn\u00e1 (fiume)", "text": "Il Desn\u00e1 (in tedesco \"Desse\") \u00e8 un affluente sinistro del Kamenice sui Monti Iser in Repubblica Ceca.\nIl torrente di montagna, lungo solamente 3\u00a0km, nasce nella cittadina di Desn\u00e1 attraverso l'unione del B\u00edl\u00e1 Desn\u00e1 e del \u010cern\u00e1 Desn\u00e1.\nIl Desn\u00e1 scorre in direzione sud e sfocia a Tanvald nel Kamenice.\nRegolarmente, il Desn\u00e1 ha diverse piene. Sono note le forti inondazioni del 1858, 1875, 1885 e 1888. \nDopo l'inondazione del secolo, avvenuta il 29 luglio 1897, in cui caddero 310\u00a0mm di pioggia, si decise la costruzione di uno sbarramento di protezione. La successiva rottura dello sbarramento sul B\u00edl\u00e1 Desn\u00e1 ebbe conseguenze catastrofiche; l'inondazione caus\u00f2 danni devastanti lungo tutto il fiume: nella cittadina di Desn\u00e1 e a Tanvald.\nB\u00edl\u00e1 Desn\u00e1.\nIl Bil\u00e1 Desn\u00e1 (in tedesco \"Wei\u00dfe Desse\", ossia Desn\u00e1 Bianco) \u00e8 la sorgente occidentale del fiume Desn\u00e1. Nasce nella regione paludosa a ovest del monte Jizera (1.122\u00a0m) e scorre in direzione sud-ovest attraverso le foreste dei monti Iser fino a Desn\u00e1, dove si unisce, dopo 12\u00a0km, con il \u010cern\u00e1 Desn\u00e1.\nSul B\u00edl\u00e1 Desn\u00e1 si trovava in passato uno sbarramento, che si ruppe il 18 settembre 1916. I suoi resti si denotano con il nome \"protr\u017een\u00e1 p\u0159ehrada\" (diga rotta).\n\u010cern\u00e1 Desn\u00e1.\nIl \u010cern\u00e1 Desn\u00e1 (in tedesco \"Schwarze Desse\", ossia Desn\u00e1 Bianco) \u00e8 la sorgente orientale del fiume Desn\u00e1. Nasce in una regione paludosa a est del fiume Jizera e scorre in direzione sud fino a Desn\u00e1, dove si unisce, dopo 13\u00a0km, con il B\u00edl\u00e1 Desn\u00e1.\nLungo il fiume si trovano uno sbarramento (\"vodn\u00ed nadrz Sou\u0161\") e delle cascate."}
{"id": "2392805", "revid": "149587", "url": "https://it.wikipedia.org/wiki?curid=2392805", "title": "Desse", "text": ""}
{"id": "2392809", "revid": "1568601", "url": "https://it.wikipedia.org/wiki?curid=2392809", "title": "Grotta di Fingal", "text": "La grotta di Fingal (in inglese \"Fingal's Cave\") \u00e8 una grotta marina sull'isola di Staffa (Ebridi Interne, Scozia), parte del National Nature Reserve del National Trust for Scotland.\nNome.\nDivenne nota come Fingal's Cave dal nome dell'eroe Fingal (\"Bianco Straniero\") di un poema di James Macpherson del Ciclo di Ossian. Nella mitologia irlandese Fingal \u00e8 conosciuto come Fionn mac Cumhaill (in scozzese, Finn Mac Cool), che secondo la leggenda costru\u00ec un selciato tra Irlanda e Scozia.\nDescrizione.\nLa grotta \u00e8 completamente formata da pilastri basaltici esagonali, simili e coevi a quelli del Giant's Causeway in Irlanda del Nord e della vicina isola di Ulbha. Una colata lavica 60 milioni di anni fa cominci\u00f2 a raffreddarsi in schemi esagonali che, partendo dalla superficie, si estesero in profondit\u00e0 formando le colonne.\nLe sue dimensioni, il soffitto ad arco e i misteriosi suoni prodotti dall'eco delle onde, fanno sembrare la formazione naturale una cattedrale. Il nome gaelico della grotta \u00e8 \"Uamh-Binn\", \"grotta della Melodia\".\nLa grotta ha un'ampia entrata ad arco ed \u00e8 allagata dal mare, ma le imbarcazioni non possono entrare. Molte compagnie locali includono un passaggio ravvicinato nelle crociere tra aprile e settembre. \u00c8 comunque possibile sbarcare sull'isola e raggiungere a piedi la grotta: una fila di colonne fratturate formano un cammino appena al di sopra il livello dell'alta marea. Dall'interno l'ingresso sembra incorniciare la sacra isola di Iona.\nLa grotta fu scoperta dal naturalista Joseph Banks nel 1772.\nArte e letteratura.\nIl drammaturgo August Strindberg ambient\u00f2 nella grotta alcune scene de \"Il sogno\" in un luogo detto \"Fingal's Grotto\", e anche lo scrittore francese Jules Verne colloc\u00f2 nella grotta il finale del suo romanzo \"Il raggio verde\".\nLa grotta ricorre anche nei versi del poeta italiano Eugenio Montale, che la nomina nella poesia \"Nubi color magenta...\" contenuta nella sesta sezione (\"VI. Madrigali privati\") della raccolta poetica \"La bufera e altro\".\nAltri famosi visitatori ottocenteschi furono Walter Scott, William Wordsworth, John Keats, Alfred Tennyson, il pittore romantico William Turner che la dipinse nel 1832, e la regina Vittoria.\nMusica.\nIl compositore Felix Mendelssohn visit\u00f2 la grotta nel 1829 e poi compose \"Die Hebriden\" (Ouverture Le Ebridi, Opus 26), ispirato agli strani echi della grotta, che la rese popolare come destinazione turistica.\nAnche Johannes Brahms inton\u00f2 il \"Gesang aus Ossians Fingal\", che fa parte dei \"Vier Ges\u00e4nge\" (Quattro canti) per coro femminile, due corni e arpa (1859, 1860). Il \"Canto dalla Grotta di Fingal\" \u00e8 l'op. 17, n. 4.\nUn brano strumentale dei Pink Floyd s'intitola \"Fingal's Cave\": scritto per \"Zabriskie Point\", non venne per\u00f2 inserito nella colonna sonora del film.\nIl compositore e chitarrista romantico Johann Kaspar Mertz intitol\u00f2 \"Fingals-H\u00f6hle\" il primo dei due brani che compongono una delle sue Bardenkl\u00e4nge, la n. 5 dell'op. 13 per chitarra sola."}
{"id": "2392813", "revid": "71433", "url": "https://it.wikipedia.org/wiki?curid=2392813", "title": "Sapphire Technologies", "text": ""}
{"id": "2392814", "revid": "6923", "url": "https://it.wikipedia.org/wiki?curid=2392814", "title": "Hardening", "text": "Hardening (dalla lingua inglese, la cui traduzione significa \"indurire\", \"irrobustire\"), in informatica, indica l\u2019insieme di operazioni specifiche di configurazione di un dato sistema informatico (e dei suoi relativi componenti) che mirano a minimizzare l'impatto di possibili attacchi informatici che sfruttano vulnerabilit\u00e0 dello stesso, migliorandone pertanto la sicurezza complessiva.\nDescrizione.\nIn italia rientra nelle pratiche tecniche introdotte dal documento programmatico sulla sicurezza 196/03 sulla sicurezza dei dati ed in generale enuncia i criteri da adottare per garantire l'adozione delle misure minime di sicurezza sui sistemi e sulle infrastrutture tecnologiche. Dal 25 Maggio 2018 ha efficacia il Regolamento generale sulla protezione dei dati.\nUno degli errori pi\u00f9 comuni nella realizzazione di un sistema informatico riguarda la fase di installazione di un sistema operativo, di una rete di dispositivi o di un'applicazione. Quando si procede ad un lavoro di questo genere, spesso questi componenti non sono ben configurati per impedire i relativi rischi di sicurezza informatica che possono derivarne, ma sono soggetti ad una configurazione quanto pi\u00f9 aderente ai principi basilari dell'amministrazione e pi\u00f9 in generale al fine economico che l\u2019azienda persegue. Inoltre, soprattutto la componente software pu\u00f2 contenere vulnerabilit\u00e0 che mettono a rischio il sistema.\n\u00c8 questo uno dei motivi per cui si parla di esigenze di \"hardening\", cio\u00e8 di rafforzamento delle piattaforme installate dal punto di vista della security. Esempi di operazioni hardening sono: chiusure di porte, arresto di servizi, disabilitazione di privilegi, eliminazione di utenti/account amministrativi o guest o di assistenza, disinstallazione programmi o strumenti particolari del sistema operativo, limitazione a connessioni o registrazioni su reti, negazione di accessi o diritti, impedimento o controllo della navigazione o della posta elettronica, sblocco operazione mediante consenso hardware o logico, ecc.\nTipologie.\nFondamentalmente l'hardening pu\u00f2 essere delle seguenti tipologie:\n1) \"One Time Hardening\": viene effettuato solo una volta dopo la prima realizzazione del sistema\n2) \"Multiple Time hardening\". Viene effettuato pi\u00f9 volte durante la vita del sistema, e la sua ripetizione nel tempo dipende da due fattori fondamentali che sono il rilascio di patch di aggiornamento (patch management) per far fronte alle \"zero day vulnerability\" e l'aggiunta di moduli complementari a quello installato di base.\nFasi.\n\"L'hardening\" si divide in tre parti fondamentali:\n1) pre-analisi sullo stato attuale\nDi solito si identificano per primi i dispositivi di rete. Si tratta di componenti hardware (e di software che li gestiscono) esposti e visibili da tutti gli altri nodi della rete.\nSi procede poi con il software di base. Ad esempio, un sistema operativo, uno dei componenti principali del software di base, funziona ed interagisce con il resto del sistema informatico mediante vari servizi e utility. Ognuna di queste componenti \u00e8 pertanto in grado di fornire uno spunto di attacco ad un soggetto malintenzionato che ne abbia scoperto delle vulnerabilit\u00e0.\nAltro rischio \u00e8 la gestione dei privilegi (di solito adottata dal file system), come ad esempio configurazioni di sistema, permessi e password. Una protezione non adeguata costituisce un ulteriore spunto di debolezza.\nVi sono anche programmi applicativi(appartenenti quindi alla categoria dei software applicativi) che dall\u2019analisi possono risultare non necessari al funzionamento del sistema stesso. Analizzare correttamente cosa \u00e8 strettamente necessario ed eliminare cosa non lo \u00e8 (o non lo \u00e8 pi\u00f9 in seguito ad un aggiornamento) permette di eliminare potenziali vulnerabilit\u00e0 che tali programmi potevano contenere.\nUltimo fattore da analizzare \u00e8 dato dalla robustezza fisica dei componenti. L'hardening qui riguarda la capacit\u00e0 del sistema di far fronte principalmente a disastri naturali e a problemi derivanti dalle alterazioni cui possono essere soggetti i componenti fisici del sistema informatico.\n2) remedy\nPer la parte di \"remedy\" (letteralmente rimedio) vengono elencate delle attivit\u00e0 tecniche mirate che poi devono essere opportunamente documentate(report) al fine di garantire la cronologia sul singolo componente dell'infrastruttura e poter permettere un eventuale ripristino (\"rollback\") in caso di blocco della funzionalit\u00e0. La parte di report \u00e8 poi soggetta ad un test (\"audit\") successivo di verifica atto a convalidare lo stato di sicurezza raggiunto (\"compliance\"). La documentazione dovr\u00e0 essere attinente alla nuova legge europea\nQuesta attivit\u00e0 di \"remedy\" viene normalmente effettuata attraverso operazioni distinte:\n1) la riduzione della superficie di attacco ottenibile ad esempio attraverso:\n2) la riconfigurazione dei servizi esistenti al fine di renderli maggiormente \"robusti\":\n3) monitoring per un dato tempo\nSi tratta di tenere sotto controllo il funzionamento del sistema dopo le modifiche apportate nella fase di \"remedy\".\nQuesto punto \u00e8 assente nel caso di \"One Time Hardening\" sopra descritto.\nConsiderazioni.\nOgni componente erogante il servizio dovr\u00e0 essere oggetto di \"hardening\", (es. sistema operativo, webserver, applicazione web), etc. Una configurazione molto stringente, spesso richiede un discreto tempo di applicazione, a causa a volte della complessit\u00e0 o della scarsit\u00e0 di documentazione del servizio ospitato. Nelle aziende tipicamente viene definito un livello base di \"hardening\" da applicare a tutte le piattaforme, viene successivamente deciso in funzione di un'attivit\u00e0 di analisi del rischio se incrementare e di quanto la profondit\u00e0 dello stesso.\nAd oggi esistono anche insiemi di script di hardening e tool come Security-Enhanced Linux, Bastille linux, Microsoft Group-Policy JASS per Solaris e Apache/PHP hardener, che possono, per esempio, disattivare funzionalit\u00e0 non necessarie nei file di configurazione e applicare misure protettive di varia natura. Sono disponibili in commercio soluzioni commerciali, piuttosto complesse, per il controllo centralizzato della sicurezza della rete, con possibilit\u00e0 di configurazione estremamente granulare per qualsiasi dispositivo/componente del sistema.\nPer la criticit\u00e0 delle attivit\u00e0 da svolgere \u00e8 necessario che il personale tecnico incaricato sia altamente qualificato in quanto si tratta di vera e propria azione investigativa e di difesa perimetrale , nulla pu\u00f2 essere lasciato al caso anzi grazie a questo tipo di indagine spesso si riesce a scoprire vulnerabilit\u00e0 mai segnalate dai sistemi interni di Antivirus, Firewall, Antimalware etc.\nIl netto vantaggio a livello di sicurezza delle informazioni va per\u00f2 pesato con una certa riduzione della produttivit\u00e0 come ovvia conseguenza dell'impossibilit\u00e0 materiale nell'esecuzione di determinate attivit\u00e0."}
{"id": "2392825", "revid": "38120", "url": "https://it.wikipedia.org/wiki?curid=2392825", "title": "Fingal (personaggio)", "text": "Fingal \u00e8 il protagonista dei \"Canti di Ossian\" di James Macpherson.\nIspirato al mitico eroe Finn Mac Cool (noto in Irlanda come Fionn Mac Cumhail), il suo nome \u00e8 stato dato alla \"Fingal's Cave\", una spettacolare grotta marina formata da colonne basaltiche sull'isola di Staffa, Scozia."}
{"id": "2392829", "revid": "178076", "url": "https://it.wikipedia.org/wiki?curid=2392829", "title": "Lago di Masserano", "text": ""}
{"id": "2392831", "revid": "178076", "url": "https://it.wikipedia.org/wiki?curid=2392831", "title": "Lago di Camandona", "text": ""}
{"id": "2392833", "revid": "178076", "url": "https://it.wikipedia.org/wiki?curid=2392833", "title": "Lago delle Miste", "text": ""}
{"id": "2392839", "revid": "112384645", "url": "https://it.wikipedia.org/wiki?curid=2392839", "title": "Il vecchio barone inglese", "text": "Il vecchio barone inglese \u00e8 un romanzo gotico della scrittrice inglese Clara Reeve. Venne pubblicato anonimamente nel 1777 con il titolo \"The Champion of Virtue\", prima di apparire con il titolo corrente nel 1778.\nA detta della Reeve, il romanzo pu\u00f2 essere considerato come un diretto discendente de \"Il castello di Otranto\" di Horace Walpole\nLa storia segue le avventure di Sir Philip Harclay, che ritorna in un'Inghilterra medievale e trova che il castello e la propriet\u00e0 dell'amico Lord Lovel sono passati in altre mani. Una serie di rivelazioni, tradimenti e orrori culmina in una scena di lotta tra il bene e il male con la restituzione finale del maltolto.\nInsieme ad Ann Radcliffe, Clara Reeve \u00e8 una delle scrittrici inglesi antesignane del genere gotico.\nTrama.\nNell'Inghilterra del Quattrocento, Sir Philip Harclay, tornato in patria dopo un'assenza di parecchi anni, parte per il castello dei Lovel, con lo scopo di scoprire che cosa sia accaduto a Lord Lovel, suo caro amico, che da molto tempo non risponde pi\u00f9 alle sue missive. Arrivato sul luogo, viene a sapere che Lord Lovel \u00e8 morto seguendo il re Enrico VI in una spedizione contro i ribelli del Galles, e che per di pi\u00f9, a quella notizia, la moglie, che era in attesa di un figlio, \u00e8 morta di dolore. La propriet\u00e0 del castello \u00e8 passata ad un cugino il quale, dopo aver abitato nel maniero per poco tempo, se ne \u00e8 disfatto vendendolo a suo cognato, il barone Fitz-Owen. Soggiornando presso quest'ultimo, Sir Philip fa la conoscenza di Edmund Twyford, il figlio del contadino che il barone ha preso con s\u00e9 trattandolo come un membro della famiglia e facendogli impartire la stessa educazione data ai suoi figli. Edmund \u00e8 un giovane amabile e di bell'aspetto, intelligente, brillante, insuperabile nell'arte di tirare con l'arco e nel maneggiare le armi. Inizialmente benvoluto da tutti, ben presto il ragazzo cade vittima dell'invidia dei parenti del barone. Resosi conto dell'ingiustizia di questo astio, Fitz-Owen gli propone una prova di coraggio per mezzo della quale riconquistare la stima e l'ammirazione di tutta la famiglia: si tratta di restare a dormire per tre notti in un'ala abbandonata del castello, che si dice infestata dai fantasmi e dove nessuno si azzarda a mettere piede per gli spaventosi rumori e le strane apparizioni notturne di cui la gente va vociferando. Incurante di queste dicerie che considera sciocche superstizioni, Edmund accetta, ma proprio in quelle stanze finir\u00e0 per scoprire un terribile segreto che lo riguarda da vicino poich\u00e9 ha a che vedere con le sue stesse origini...\nEdizione italiana.\nClara Reeve, \"Il vecchio barone inglese\". Traduzione di Sergio Marconi. Superbeat, Neri Pozza Editore, Vicenza, 2017. ISBN 978-88-655-9427-8"}
{"id": "2392840", "revid": "180559", "url": "https://it.wikipedia.org/wiki?curid=2392840", "title": "La danza del gabbiano", "text": "La danza del gabbiano \u00e8 un romanzo di Andrea Camilleri, il quindicesimo con protagonista il commissario Montalbano, pubblicato da Sellerio il 28 maggio 2009.\nTrama.\nUn Montalbano disilluso, sempre pi\u00f9 vecchio nell'animo pi\u00f9 che nel corpo, deve affrontare la sparizione di un amico: l'ispettore Fazio, fissato con i \"pizzini\" anagrafici degli indagati, ma nato per essere \"sbirro\", intelligente collega di tante indagini e talvolta tanto confidente da prevenire le azioni irruenti del commissario e di metterlo cos\u00ec al sicuro da qualche comportamento disinvolto.\nAncora una volta la nottata \u00e8 stata \"tinta\" (brutta): il commissario ha deciso di lasciar perdere di tentare di dormire e si \u00e8 alzato che \u00e8 appena l'alba. Con il consueto \"cicarone\" di caff\u00e8 \u00e8 poi andato sulla veranda a scrutare il mare e il tempo che si annuncia della giornata quando la sua attenzione viene colta da un gabbiano morente sulla spiaggia.\n\u00c8 la raffigurazione quella del gabbiano di una danza o piuttosto di un dibattersi della vita che non vuole abbandonare un corpo morente.\nLa crisi di Montalbano si fa sempre pi\u00f9 profonda: \u00e8 dal romanzo \"Il giro di boa\", quando \u00e8 stato ferito, che il pensiero della vecchiaia e della morte non lo ha pi\u00f9 abbandonato.\nMa questa volta avr\u00e0 modo di scacciare questi pensieri tristi: ha accanto a s\u00e9 Livia con cui sta per recarsi in vacanza. Giusto una scappata in commissariato per dare le ultime disposizioni ai suoi uomini. Ma manca Fazio: non \u00e8 rientrato in casa, il suo cellulare non risponde..."}
{"id": "2392846", "revid": "1318658", "url": "https://it.wikipedia.org/wiki?curid=2392846", "title": "Alex Tagliani", "text": "\u00c8 noto soprattutto per la sua carriera nella serie americana CART/Champ Car nella quale corse dal 2000 al 2007 vincendo una gara nel 2004.\nNel 2001 sul circuito del Lausitzring fu coinvolto nell'incidente con Alex Zanardi che cost\u00f2 l'amputazione delle gambe al pilota italiano.\nDal 2008 si divide tra il campionato \"NASCAR Canadian Tire Series\" e la Indy Racing League.\nNel 2009 inizia a correre stabilmente in IndyCar disputando tutte le gare della stagione.\nRisultati in carriera.\nRisultati delle corse a ruote scoperte americane.\nIndyCar.\n1 Corse lo stesso giorno.2 Gara espositiva senza punti.3 Il Las Vegas Indy 300 \u00e8 stato abbandonato dopo che Dan Wheldon \u00e8 morto per le ferite riportate in un incidente di 15 auto all'undicesimo giro.\nNASCAR.\nPinty's Series.\n1 Non idoneo per i punti.\nTouring car racing.\nV8 Supercar.\n+ Pilota internazionale, non idoneo per i punti nel formato 2010. I punti elencati sono i punti del team per il pilota Jason Bargwanna nelle due gare in cui Tagliani \u00e8 stato co-pilota per il #11 Kelly Racing Holden."}
{"id": "2392847", "revid": "60859", "url": "https://it.wikipedia.org/wiki?curid=2392847", "title": "Braojos", "text": ""}
{"id": "2392850", "revid": "125814495", "url": "https://it.wikipedia.org/wiki?curid=2392850", "title": "Criminalit\u00e0 in Italia", "text": "La criminalit\u00e0 in Italia \u00e8 presente in varie forme, sono presenti anche associazioni a delinquere di tipo mafioso tipiche di talune regioni d'Italia, che si sono estese con molteplici diramazioni fuori dai confini territoriali e all'estero, e da una corruzione estremamente diffusa, tale da essere considerata \"sistemica\".\nStoria.\nNei decenni successivi al secondo dopoguerra si \u00e8 assistito alla violenza politica, che ha portato la criminalit\u00e0 dapprima esclusiva di alcune mafie, ad estendersi all'intera penisola tramite organizzazioni estremiste che hanno perdurato negli \"anni di piombo\" anche con atti di terrorismo.\nNel corso degli anni settanta/anni ottanta la criminalit\u00e0 italiana era rappresentata da organizzazioni criminali pi\u00f9 o meno diffuse nelle principali metropoli, che talvolta giocarono un ruolo cruciale nella storia d'Italia, come i presunti rapporti tra servizi segreti italiani e criminalit\u00e0.\nFonti e dati statistici.\nLa fonte statistica principale per la quantificazione e distribuzione territoriale dei delitti compiuti in Italia \u00e8 costituita dai dati dei \"Delitti denunciati dalle forze di polizia all'autorit\u00e0 giudiziaria\" compilati dall'ISTAT. L'analisi puntuale delle fattispecie delittuose \u00e8 invece effettuata annualmente dal Ministero dell'Interno attraverso il \"Rapporto sulla criminalit\u00e0 in Italia\". Alcuni autorevoli organi di stampa, come Il Sole 24Ore, riportano annualmente la classifica dei reati commessi in Italia ed effettuano un confronto per Regione e per Provincia, sulla base dei dati ISTAT.\nDati relativi agli ultimi anni sono riportati anche nelle \"Relazioni al Parlamento sull'attivit\u00e0 delle Forze di Polizia, sullo stato dell'ordine e della sicurezza pubblica e sulla criminalit\u00e0 organizzata\", pubblicate dal Ministero dell'Interno.\nDati per macroregione e per regione.\nIl Rapporto del Ministero dell'Interno sui delitti denunciati dall'Autorit\u00e0 di Polizia Giudiziaria a tutto il 31 dicembre 2015 evidenzia una netta prevalenza delle regioni del Nord Italia in termini di prevalenza di delitti denunciati alle autorit\u00e0. In particolare, al Nord sono stati commessi 1.333.239 delitti, al Centro 577.656, al Sud 530.664 e nelle Isole 245.690.\nLa ripartizione del dato regionale dei delitti denunciati per 100.000 abitanti mostra la seguente classifica:\nDati per provincia.\nI dati disponibili sui reati denunciati per provincia ogni 100.000 abitanti per l'anno 2011 mostrano una netta prevalenza delle aree del Centro-Nord rispetto a quelle del Centro-Sud. In particolare, le prime 10 posizioni mostrano la seguente situazione:\nI dati relativi all'anno 2015 presentano invece le seguenti prime 10 posizioni:\nLa provincia di Rimini presenta dunque la maggiore incidenza di fatti criminali denunciati, dato di grande rilievo statistico, dato che essa non afferisce ad una delle grandi aree urbane ed alla grande attrattivit\u00e0 turistica dell'area.\nDati per provincia - macroaree urbane.\nIl confronto tra le principali province afferenti alle macroaree urbane restituisce invece il seguente dato:\nFurti e rapine.\nFurti e rapine hanno registrato una forte crescita nel corso degli anni settanta e raggiunto il culmine agli inizi degli anni novanta. Anche in questo caso per\u00f2, entrambi i reati hanno visto invertire questa tendenza: per i furti il tasso comincia a crescere nuovamente a partire dalla met\u00e0 degli anni novanta e si \u00e8 riavvicinato oggi ai livelli elevati del 1991. Dal 2004, si sono ridotti tra le due e le tre decine, dopo aver raggiunto livelli ben pi\u00f9 bassi rispetto al decennio precedente.\nOmicidi.\nSecondo il Rapporto sulla Criminalit\u00e0, redatto dal Ministero dell'Interno, gli omicidi consumati e tentati presentano un andamento cos\u00ec caratterizzato: picchi negli anni sessanta e all'inizio degli anni novanta del XX secolo. Nel 1991, punto di massimo, comincia un andamento in decrescita, che sar\u00e0 particolarmente sensibile nel caso degli omicidi consumati in relazione all'attivit\u00e0 del crimine organizzato. In quell'anno le statistiche delle Forze dell'ordine attribuivano alla criminalit\u00e0 organizzata oltre 700 dei 1.901 omicidi avvenuti in quell'anno. Il forte calo \u00e8 legato alla crisi della mafia dopo i colpi subiti durante la stagione delle inchieste di Giovanni Falcone e Paolo Borsellino e grazie alla riorganizzazione delle Forze dell'ordine italiane dopo la strage di Capaci e quella di via D'Amelio, con la creazione della Direzione investigativa antimafia (DIA) e della Direzione nazionale antimafia (DNA), e il potenziamento della legislazione sui collaboratori di giustizia\nNel 2017 il tasso di omicidi \u00e8 stato di 0,58 omicidi per 100.000 per un totale di 355 omicidi in calo dell'11% rispetto ai 397 del 2016. A titolo di confronto, questo rende il tasso di omicidi in Italia circa di 1/10 rispetto a quello degli Stati Uniti. L'Italia, rispetto agli omicidi, \u00e8 pi\u00f9 sicura anche di Finlandia, Francia, Islanda, Australia, Canada e Regno Unito ed \u00e8 all'incirca sugli stessi livelli di sicurezza di Spagna, Germania e Paesi Bassi.\nViolenza sessuale.\nCrescita consistente delle denunce per il reato di violenza sessuale hanno registrato dalla fine degli anni novanta. Bisogna, per\u00f2, tener presente che, come per tutti i reati, alcuni casi potrebbero non essere stati oggetto di denuncia mentre d'altro canto alcune denunce potrebbero essere false. Non risultano studi significativi riguardo all'entit\u00e0 relativa dei due fenomeni. Inoltre la definizione di quali comportamenti configurino il reato di violenza sessuale \u00e8 stata modificata pi\u00f9 volte, ampliandone lo spettro di applicazione fino a includere azioni precedentemente non considerate penalmente perseguibili all'interno di questa fattispecie penale. Non vi \u00e8 consenso su quale fra quelle citate sia la causa del notevole incremento nel numero di denunce registrate nell'ultimo ventennio.\nL'attenzione dei mezzi di informazione.\nI dati dell'Osservatorio Europeo sulla Sicurezza (Demos, Osservatorio di Pavia e Unipolis) riportano che il TG1 (e parimenti il TG5) ha dedicato l'11% delle notizie di prima serata ai \"fatti criminali\", contro un livello minore (a parit\u00e0 di numero di crimini) dei telegiornali di altri paesi europei: 8% BBC (Regno Unito), 4% TVE (Spagna) e France 2, 2% ARD (Germania).\nSecondo il sociologo Ilvo Diamanti, l'Italia si caratterizza per il rapporto tra i mezzi di informazione (specialmente la televisione) e i fatti di criminalit\u00e0 comune. Diamanti sottolinea come i media italiani puntino alla \"serializzazione\" e alla \"drammatizzazione\" dei casi criminali, mentre in altri paesi l'informazione \u00e8 \"puntuale\" e \"contestuale\". Ci\u00f2 avviene soprattutto quando si tratta di casi che coinvolgono persone comuni, o che si sviluppano nell'ambito amicale e familiare, specificando l'intento voyeuristico da comunit\u00e0 ristretta.\nUlteriori spinte caratteristiche dei media italiani potrebbero venire, sempre secondo Diamanti, dal rapporto con la politica, che tende a sfruttare i media per condizionare la percezione sociale dei fenomeni, e cos\u00ec spostare l'attenzione dell'opinione pubblica, ad esempio, dalla disoccupazione alla criminalit\u00e0.\nCriminalit\u00e0 di tipo mafioso.\nA causa di difficili condizioni economiche, nella seconda met\u00e0 dell'Ottocento nel sud del Paese si cominciarono a costituire federazioni di famiglie organizzate su base territoriale, che sarebbero poi diventate: Cosa Nostra in Sicilia, la Camorra in Campania, la Sacra Corona Unita in Puglia e la 'Ndrangheta in Calabria, dalla quale nacque, molto pi\u00f9 tardi, il gruppo dei Basilischi centrati sulla Basilicata. Furono i clan formati da italiani espatriati negli Stati Uniti, attraverso i film che ispirarono ai produttori di Hollywood, che diffusero nel mondo intero il termine \"mafia\" come sinonimo di \"crimine organizzato\".\nCon gli anni, oltre a crearsi un equilibrio sulla competenza territoriale di gruppi e famiglie, si instaur\u00f2 anche un modus vivendi, che ricalcava e ricalca il despotismo feudale. Il \"guardapiazza\", letteralmente \"colui che difende il territorio\", cio\u00e8 il capo patriarcale di un clan, impone con le armi il suo dominio su di un gruppo, ed il dominio di tale gruppo su una zona, e poi fornisce agli abitanti del territorio, in cambio di fedelt\u00e0 e sottomissione, protezione da altri gruppi rivali. All'interno del suo feudo amministra giustizia, riscuote tributi, elimina ogni minaccia interna o esterna, assicura per lui e il suo cerchio di fedeli le migliori risorse.\nIn quanto centro di potere, un clan mafioso entra automaticamente in conflitto e competizione con qualunque stato che lo ospiti, sfidando apertamente il monopolio statale dell'uso legittimo della forza.\n Poi continuarono ad impiantarsi profondamente nel tessuto sociale, profittando della latitanza dello stato civile, che lasci\u00f2 la zona priva d'istruzione, collegamenti e cibo. In seguito, dal novecento in avanti, incominciarono ad arrivare crescenti flussi di capitali che, attraverso la spesa pubblica, si riversarono nel meridione, Le attivit\u00e0 mafiose ebbero come principale conseguenza il sabotaggio di ogni possibile sviluppo commerciale, rendendo impraticabili le strade, pericolosi gli scambi e inoperanti i meccanismi di domanda - offerta.\nDiffusione territoriale.\nCampania.\nSono diffuse la Camorra e Cosa Nostra Campana\nLazio.\nA partire dal secondo dopoguerra, la frastagliata realt\u00e0 della criminalit\u00e0 romana si \u00e8 organizzata in varie associazioni criminali, fra cui spiccano la Banda della Magliana (che ha riunito per anni i clan di Testaccio, Trastevere, Magliana e Ostia) e la Cupola Romana, comandata fino al 2014 dal boss Massimo Carminati. A Roma \u00e8 presente anche il Clan dei Casamonica, ma la Capitale risente anche della presenza di Camorra, Cosa nostra e 'Ndrangheta. Nel basso Lazio \u00e8 forte ed oramai radicata la presenza della Camorra, ma anche della 'Ndrangheta. Nella citt\u00e0 di Latina opera il clan Di Silvio, famiglia di etnia sinti originaria dell'Abruzzo.\nLiguria.\nIn Liguria, oramai da tempo, \u00e8 di stanza la 'Ndrangheta calabrese, organizzata in locali. Nel capoluogo ligure, durante il corso degli anni '70, ha imperversato la cosiddetta \n\"Banda dei Genovesi\", fondata da Cesare Chiti, Mario \"Marietto\" Rossi e Paolo Dongo. \nPiemonte.\nNel corso degli anni '70 si assistette a una guerra di mafia, durata lungo un decennio, portata avanti dal \"clan dei catanesi\", una cosca mafiosa legata all'allora potente Cosa Nostra e molto attiva nel Nord Italia, in special modo a Torino e Milano.\nLa storia della mafia siculo-piemontese si \u00e8 conclusa nel 1988, con un maxiprocesso durato 19 mesi.\nAl 2003, sono stati segnalati rapporti di azioni legate al crimine organizzato rari e sporadici. La scarsa rilevanza di questi episodi, fa intendere la presenza di una \u00abproiezione\u00bb malavitosa molto debole.\nIl panorama delle attivit\u00e0 delle mafie italiane quali 'ndrangheta e clan dei catanesi, da sempre presenti nel territorio sin dagli anni '60, non \u00e8 rimasto immutato per via dell'immigrazione che ha portato alla nascita di gruppi extracomunitari legati specialmente alla mafia albanese e cartelli di droga magrebini e nigeriani.\nSicilia.\nLa criminalit\u00e0 nella regione \u00e8 stata secolarmente rappresentata dall'organizzazione di stampo mafioso Cosa Nostra. In un'escalation di violenza che avuto inizio a partire dalla fine del secondo dopoguerra e termine nei primi anni '90, una lotta repressiva dello Stato cominciata dopo una stagione di attentati diretti a personalit\u00e0 politiche di spicco ha ridimensionato il fenomeno malavitoso."}
{"id": "2392851", "revid": "84336625", "url": "https://it.wikipedia.org/wiki?curid=2392851", "title": "Xi Zezong", "text": "Viene ricordato soprattutto per aver scoperto che il satellite Gioviano Ganimede \u00e8 stato osservato dall'antico astronomo cinese Gan De prima della scoperta ufficiale da parte degli studiosi occidentali; \u00e8 membro della Chinese Academy of Sciences e ha ricevuto premi per la sua carriera astronomica.\nCarriera.\nXi si \u00e8 laureato al Dipartimento di Astronomia della Zhongshan University a Zhongshan e ha iniziato la sua carriera nella Chinese Academy of Sciences, in cui ha speso gran parte della sua vita come docente; ha condotto ricerche e supervisionato il lavoro degli studenti dal 1981 nel suo Institute for History of Natural Science, di cui ne \u00e8 stato il direttore dal 1983 al 1988. Il suo studio pi\u00f9 importante \u00e8 stato quello sulle supernovae storiche, creando sette criteri per distinguere le novae e due per distinguerle dalle supernovae. Ha studiato le novae osservate e riportate negli annali cinesi, coreani e giapponesi, riscrivendoli in un nuovo catalogo moderno nel 1955, analizzando la loro importanza nella radioastronomia; il suo lavoro \u00e8 stato ristampato nel 1965 ed \u00e8 considerato a livello internazionale un'opera di riferimento."}
{"id": "2392854", "revid": "287204", "url": "https://it.wikipedia.org/wiki?curid=2392854", "title": "Kenny Brack", "text": ""}
{"id": "2392863", "revid": "784126", "url": "https://it.wikipedia.org/wiki?curid=2392863", "title": "Christoph Stephan", "text": "Biografia.\n, ha avuto molto successo a livello juniores, vincendo anche tre ori ai Mondiali del 2007 svoltisi in Italia. In Coppa del Mondo ha esordito il 16 marzo 2006 nella sprint di Kontiolahti (56\u00b0), ha conquistato il primo podio il 15 gennaio 2009 nella staffetta di Ruhpolding (2\u00b0) e la prima vittoria il 25 gennaio successivo nella partenza in linea di Anterselva. Ai Mondiali di quella stagione, a Pyeongchang, \u00e8 arrivato secondo nell'individuale ed \u00e8 stato schierato nella staffetta, dove ha chiuso in terza posizione.\nAi XXI Giochi olimpici invernali di , sua prima partecipazione olimpica, si \u00e8 classificato 19\u00b0 nella sprint, 29\u00b0 nell'individuale, 30\u00b0 nell'inseguimento e 23\u00b0 nella partenza in linea, mentre ai Mondiali di Chanty-Mansijsk del 2011 non \u00e8 riuscito ad andare a medaglia.\nNon convocato ai Mondiali del 2012 e del 2013, ai XXII Giochi olimpici invernali di ha disputato la sprint e l'inseguimento, classificandosi rispettivamente 58\u00b0 e 43\u00b0.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nMS = partenza in linea\nRL = staffetta"}
{"id": "2392866", "revid": "118577698", "url": "https://it.wikipedia.org/wiki?curid=2392866", "title": "TV3CAT", "text": "TV3CAT, fino il 28 maggio 2009 \"Televisi\u00f3 de Catalunya Internacional\" (\"TVCi\"), \u00e8 il canale spagnolo internazionale 24 ore ed in chiaro della Televisi\u00f3 de Catalunya, appartenente alla Corporaci\u00f3 Catalana de Mitjans Audiovisuals."}
{"id": "2392867", "revid": "177291", "url": "https://it.wikipedia.org/wiki?curid=2392867", "title": "The Sailing Channel", "text": ""}
{"id": "2392868", "revid": "276327", "url": "https://it.wikipedia.org/wiki?curid=2392868", "title": "ANRW", "text": ""}
{"id": "2392874", "revid": "125760379", "url": "https://it.wikipedia.org/wiki?curid=2392874", "title": "ASB Classic (WTA)", "text": "L'ASB Classic \u00e8 un torneo di tennis che si disputa ad Auckland in Nuova Zelanda su campi di cemento durante la prima settimana dell'anno. Fin dal 1986 questo evento fa parte del WTA Tour. Dal 2009 al 2020 \u00e8 stato classificato come torneo International, mentre dal 2021 \u00e8 entrato a far parte della categoria WTA 250.\nNel 2008 \u00e8 stata installata come superficie la plexicushion uguale a quella utilizzata all'Australian Open.\nPrima dell'Era Open era conosciuto come New Zealand Championships. Nel 2019 ha vinto il premio come miglior torneo di categoria. Le edizione del 2021 e del 2022 non vengono disputate a causa della pandemia di COVID-19."}
{"id": "2392875", "revid": "729019", "url": "https://it.wikipedia.org/wiki?curid=2392875", "title": "Prima guerra di Slesia", "text": "La prima guerra di Slesia (1740 \u2013 1742) fu parte della guerra di successione austriaca, svoltasi fra il 1740 ed il 1748.\nAntefatti.\nLa prima guerra di Slesia ebbe inizio dopo la morte dell'imperatore Carlo VI, che con la Prammatica sanzione del 19 aprile 1713 aveva disposto la possibilit\u00e0 di successione al trono austriaco da parte di una donna, in assenza di eredi diretti maschi (fatto che si verificher\u00e0 con Maria Teresa d'Austria, primogenita di Carlo VI nel 1717).\nSebbene la maggior parte degli stati avessero riconosciuto la validit\u00e0 di tale disposizione quando Carlo VI era ancora in vita, essa, alla morte di Carlo VI nel 1740, fu impugnata sia da Federico II di Prussia che dal principe Carlo Alberto, duca di Baviera, futuro imperatore del Sacro Romano Impero. Carlo Alberto sollev\u00f2 le sue pretese sia sulla corona imperiale che sulla sovranit\u00e0 asburgica. Federico II rivendicava per la Prussia la sovranit\u00e0 sulla Slesia, che era parte del dominio asburgico.\nEgli fondava i suoi diritti sul patto di fratellanza successoria di Federico II di Legnica del 1537, secondo il quale i principati di Legnica, Wo\u0142\u00f3w e Brieg dopo l'estinzione del ramo collaterale slesiano della dinastia Piast sarebbero dovuti andare alla Marca di Brandeburgo. La legittimit\u00e0 tuttavia di questo patto era gi\u00e0 stata smentita allora dal re boemo Ferdinando I e soppressa nel 1546.\nAllorch\u00e9 in effetti la dinastia Piast si estinse nel 1675, Federico Guglielmo I di Brandeburgo sollev\u00f2 molteplici pretese sui principati della Slesia presso l'imperatore Leopoldo I, che quest'ultimo tuttavia respinse sempre.\nPer\u00f2 quando Federico Guglielmo, a seguito della revoca dell'Editto di Nantes da parte di Luigi XIV, fu suggerito all'imperatore quale alleato, egli nel patto di alleanza con quest'ultimo del 1686 rinunci\u00f2 alle sue pretese in materia. Come contropartita egli cred\u00e9 che insieme al sostegno militare contro la Francia ed un compenso annuo in denaro, avrebbe ricevuto fra l'altro lo \"Schwiebuser Kreis\" (una piccola zona della Slesia).\nTuttavia il plenipotenziario austriaco a Berlino aveva contemporaneamente siglato un accordo segreto con il principe Federico, figlio e previsto successore di Federico Guglielmo, con il quale egli si impegnava a restituire lo \"Schwiebuser Kreis\" al governo di Vienna. Quando dopo la morte del padre questa promessa fu rammentata a Federico I dall'imperatore e nel 1695 fu obbligato a restituire il territorio in questione, egli protest\u00f2 e sostenne che l'accordo gli era stato estorto con l'inganno e che anche la precedente rinuncia alle originali pretese sul territorio della Slesia non era valida per cui egli accamp\u00f2 di nuovo le medesime la cui legittimit\u00e0 si consolid\u00f2 poi presso la corte del Brandeburgo.\nSi addiven\u00ec ad un'alleanza della Prussia con la Baviera, la Francia, la Sassonia, Colonia la Spagna, la Svezia ed i Regni di Napoli e di Sicilia. Queste potenze propendevano per un indebolimento ed una sconfitta da parte del regno asburgico. A fianco di quest'ultimo si schierarono la Gran Bretagna, il Regno di Sardegna, i Paesi Bassi e la Russia.\nL'8 novembre 1740 ebbe luogo in Prussia una mobilitazione di truppe appositamente creata per quest'impresa. Il piano di attacco prevedeva che se ne occupassero due corpi d'armata slesiani. Il primo consisteva in 20 battaglioni, 32 squadroni e 34 cannoni, mentre il secondo in sette battaglioni, dieci squadroni ed otto cannoni. In Slesia si trovavano nell'ottobre 1740 solo un reggimento di fanteria con poco pi\u00f9 di 1.500 uomini pi\u00f9 una compagnia di soldati indipendenti forte di 300 effettivi. Per met\u00e0 dicembre le truppe austriache furono rafforzate da 3 reggimenti di fanteria, una compagnia indipendente e otto compagnie di dragoni per un totale di 7.359 effettivi, di cui 1.178 assegnati alla fortezza di Glogau.\nSvolgimento.\nOccupazione della Slesia.\nL'11 dicembre 1740 Federico II di Prussia pose all'Austria un \"ultimatum\" per ottenere la cessione della Slesia alla Prussia. In cambio egli avrebbe riconosciuto la Prammatica sanzione di Carlo VI e la coreggenza di Francesco I Stefano di Lorena, genero del defunto Carlo VI, sostenendone la candidatura ad imperatore dei tedeschi.\nEgli non attese per molto la risposta austriaca e il 16 dicembre irruppe con un'armata di 16.000 soldati nella Slesia. La parte di popolazione che era protestante accolse i prussiani come liberatori. Alla fine di gennaio la Slesia era stata ripulita di truppe austriache. Solo nella fortezze di Glogau, Brieg e Neisse rimanevano ancora deboli guarnigioni, che furono assediate dai prussiani prima di acquartierarsi per l'inverno.\nCampagna del 1741.\nNel mese di marzo fu messa insieme presso Olm\u00fctz un'armata austriaca comandata dal feldmaresciallo conte Wilhelm Reinhard von Neipperg e costituita da 17 battaglioni, otto compagnie di granatieri e 13 reggimenti di cavalleria per un totale di circa 15.000 uomini, con lo scopo di soccorrere le fortezze assediate di Nei\u00dfe e Brieg."}
{"id": "2392879", "revid": "599", "url": "https://it.wikipedia.org/wiki?curid=2392879", "title": "Vladimir Aleksandrovich Fok", "text": ""}
{"id": "2392881", "revid": "125974651", "url": "https://it.wikipedia.org/wiki?curid=2392881", "title": "Conclave del 1914", "text": "Il conclave del 1914 venne convocato a seguito della morte di papa Pio X, avvenuta a Roma il 20 agosto dello stesso anno. Si svolse nella Cappella Sistina dal 31 agosto al 3 settembre e, dopo dieci scrutini, venne eletto papa il cardinale Giacomo della Chiesa, arcivescovo di Bologna, che assunse il nome di Benedetto XV. L'elezione venne annunciata dal cardinale protodiacono Francesco Salesio Della Volpe.\nSituazione generale.\nA partire dal 15 agosto 1914 la salute di Pio X declin\u00f2 repentinamente: febbre e complicazioni polmonari lo portarono alla morte, avvenuta il 20 agosto in conseguenza di polmonite e pericardite, proprio mentre l'Europa si incendiava dei primi combattimenti della grande guerra. La prima guerra mondiale, da poco scoppiata, rese impossibile l'elezione di un candidato che fosse espressione o sostenitore di una delle parti belligeranti. La neutralit\u00e0 dell'Italia rendeva plausibile l'elezione di un italiano, per\u00f2 i cardinali erano intenzionati a escludere anche coloro che erano stati nunzi apostolici in nazioni ora in guerra, tanto pi\u00f9 se avevano anche parteggiato per una delle varie fazioni. Inoltre incombeva sul conclave anche la questione del rapporto Chiesa-Stato: il papato aveva denunciato la separazione tra Chiesa e Stato in Francia e Portogallo, mentre la questione romana era una ferita ben lungi dal rimarginarsi. L'estrema intransigenza di Pio X nei confronti del modernismo assicur\u00f2 che al conclave si delineassero due fazioni nettamente contrapposte, i progressisti e gli integrazionisti (conservatori), con pochissima presenza di moderati. \nConsiderata appunto l'emergenza bellica, il sacro collegio sembr\u00f2 maggiormente indirizzato a proporre candidature moderate. Alla morte di Pio X erano viventi 65 cardinali, di cui 45 sue creature. I cardinali partecipanti furono 57, di cui 9 francesi, 8 austro-ungarici e 5 spagnoli. Altri 8 cardinali erano assenti. I due terzi necessari all'elezione erano costituiti da 38 voti.\nLe votazioni.\nIl conclave si apr\u00ec il 31 agosto 1914, con la messa del Santo Spirito celebrata nella Cappella Paolina dal cardinale Domenico Ferrata. Fin dal primo scrutinio, il 1\u00ba settembre 1914, emersero tre possibili candidati: l'arcivescovo di Pisa cardinale Pietro Maffi, considerato liberale e attento ai problemi sociali ma inviso ad alcuni a causa della sua simpatia verso Casa Savoia; il cardinale Giacomo della Chiesa, arcivescovo di Bologna e il cardinale Domenico Serafini, benedettino e seguace della linea di Pio X.\nI progressisti controllavano tra i 26 e i 29 voti, mentre gli integralisti tra i 20 e i 23. Nel primo scrutinio Pietro Maffi ottiene 12 voti come della Chiesa e nelle due successive votazioni i due candidati risultarono pressoch\u00e9 appaiati. Nel quarto scrutinio della Chiesa aveva 18 voti mentre Maffi si ferm\u00f2 a 16. Nel quinto scrutinio della Chiesa sal\u00ec a 21 mentre Maffi perse due voti. Il 2 settembre, nel sesto scrutinio della Chiesa avanz\u00f2 a 27, nel settimo a 31 e nell'ottavo a 32. Nel frattempo la fazione integralista, vista l'impossibilit\u00e0 di continuare a sostenere Maffi, insisteva su Domenico Serafini con un pacchetto di ben 24 voti. Essa puntava, quindi, ad impedire a della Chiesa il raggiungimento del quorum e la sua conseguente messa da parte. Sembr\u00f2 che il conclave fosse giunto a un punto morto ma nel nono scrutinio i sostenitori di della Chiesa guadagnarono due voti e nel decimo l'arcivescovo di Bologna raggiunse esattamente il quorum di 38 voti.\nPoich\u00e9 della Chiesa fu eletto per un solo voto, si procedette a controllare che egli non avesse votato per se stesso, cosa che avrebbe reso nulla l'elezione. Secondo le regole in vigore all'epoca, ogni scheda aveva un numero sul retro. Aperta la scheda del neoeletto si accert\u00f2 che il suo voto era stato leale. L'elezione fu cos\u00ec ritenuta valida e il cardinale della Chiesa assunse il nome di Benedetto XV.\nLa pubblicazione del diario del cardinale Friedrich Gustav Piffl, nel 1963, mise a disposizione degli studiosi i voti del conclave del 1914 e del conclave del 1922. Piffl non intendeva violare la segretezza del conclave e aveva ordinato che il diario fosse bruciato alla sua morte. Tuttavia, qualcuno evit\u00f2 di darlo alle fiamme e l'archivista Max Liebmann pot\u00e9 pubblicarlo."}
{"id": "2392884", "revid": "1591878", "url": "https://it.wikipedia.org/wiki?curid=2392884", "title": "Mastro Giorgio Andreoli", "text": "Biografia.\nFiglio di Pietro Andreoli, durante la giovinezza abit\u00f2 a Pavia, tanto che in alcuni atti notarili venne definito \"figlio di Pietro da Pavia\", si trasfer\u00ec in seguito a Gubbio (ducato di Urbino), dove risulta attivo dal 1495 insieme con i fratelli Giovanni e Salimbene, anch'essi vasai, e vi invent\u00f2 la nuova tecnica decorativa alla quale \u00e8 legato il suo nome, ottenuta applicando su una ceramica gi\u00e0 cotta una pellicola di sostanze metalliche che, a seguito di nuova cottura a piccolo fuoco, determina effetti di iridescenza. \nQuesta tecnica non era completamente sconosciuta, difatti fu utilizzata dai persiani sin dall'VIII secolo e successivamente ripresa nelle maioliche ispano-moresche, ma il merito di Andreoli \u00e8 stato quello di riuscire a perfezionarla.\nIl successo del suo lavoro fu tale che da altre localit\u00e0 note per la ceramica, come Faenza, Urbino e Pesaro, inviarono pezzi di alta qualit\u00e0 per farli lavorare e decorare da Andreoli, che per un certo periodo, venne aiutato nella sua attivit\u00e0 anche dai figli Vincenzo e Ubaldo.\nSe nei primi tempi, la bottega produsse soprattutto vasellame per uso da tavola, in un secondo tempo, il ventaglio produttivo si allarg\u00f2 e Andreoli oper\u00f2 anche come decoratore pittorico, come appare nella statuetta di \"San Sebastiano\" del 1501, conservata al \"Victoria and Albert Museum\" di Londra.\nNel 1498 gli fu concessa la cittadinanza e anche l'esenzione dalla gabella, per un periodo di circa venti anni, segno che il suo lavoro era gi\u00e0 in quegli anni particolarmente apprezzato.\nSuccessivamente Papa Leone X, prolung\u00f2 l'esenzione a tempo indeterminato.\nOpere a lui attribuite sono conservate in diversi musei: al Museo Comunale di Gubbio, Museo di Porta Romana a Gubbio, Museo d'Arte medievale e moderna di Arezzo, Museo Correr, Museo internazionale delle ceramiche in Faenza, Metropolitan Museum of Art, Ashmolean Museum, National Gallery of Art, Courtauld Gallery, British Museum, Musei civici di Pesaro, Mus\u00e9e du Petit Palais, Cleveland Museum of Fine Art, Museo del vino, Victoria and Albert Museum, Musei \"Les Arts D\u00e9coratifs e Louvre di Parigi\".\nIl 5 settembre 1554 mastro Giorgio dispose in un testamento del proprio patrimonio nominando eredi la moglie Marietta e i figli Vincenzo (Cencio), Ubaldo e Margherita (il primogenito Francesco era morto): scelse, inoltre, di essere sepolto nella chiesa di San Domenico in Gubbio. Mor\u00ec tra il 21 e il 26 aprile 1555\nNel XIX secolo si verific\u00f2 a Pesaro, Gubbio, Deruta e Gualdo Tadino un \"revival\" rinascimentale della maiolica a lustro. Furono interessanti i lavori del pesarese Paolo Rubboli che apr\u00ec una bottega a Gualdo Tadino indirizzando l'attivit\u00e0 alla ricerca del \"rosso rubino\" di mastro Giorgio."}
{"id": "2392887", "revid": "767487", "url": "https://it.wikipedia.org/wiki?curid=2392887", "title": "David Young (cestista)", "text": ""}
{"id": "2392888", "revid": "729019", "url": "https://it.wikipedia.org/wiki?curid=2392888", "title": "Dux Pannoniae primae et Norici ripensis", "text": "Il Dux Pannoniae primae et Norici ripensis era il comandante di truppe di limitanei della diocesi dell'Italia annonaria, e facenti parte dell'armata imperiale del \"Numerus intra Illyricum\". Suo diretto superiore era al tempo della \"Notitia dignitatum\" (nel 400 circa), il \"comes Illyrici\", che a sua volta dipendeva dal \"magister peditum praesentalis\" per le unit\u00e0 di fanteria, e dal \"magister equitum praesentalis\" per quelle di cavalleria.\nElenco unit\u00e0.\nEra a capo di 14 unit\u00e0 (o distaccamenti) di fanteria, 16 di cavalleria e 5 flotte, come risulterebbe dalla \"Notitia dignitatum\":\nlegioni di limitanei:\naltre unit\u00e0 di fanteria:"}
{"id": "2392892", "revid": "599013", "url": "https://it.wikipedia.org/wiki?curid=2392892", "title": "Sascha Riether", "text": ""}
{"id": "2392898", "revid": "599013", "url": "https://it.wikipedia.org/wiki?curid=2392898", "title": "Alexander Esswein", "text": ""}
{"id": "2392903", "revid": "481349", "url": "https://it.wikipedia.org/wiki?curid=2392903", "title": "Mamaia", "text": "Mamaia \u00e8 la pi\u00f9 antica e principale localit\u00e0 turistica balneare della Romania\n\u00c8 situata sul Mar Nero, a nord di Costanza (di cui fa parte dal punto di vista amministrativo), ha una lunghezza di 8\u00a0km ed una larghezza di soli 300 metri, tra il lago Siutghiol e il mar Nero. La spiaggia \u00e8 caratterizzata da una sabbia molto fine ed una larghezza media di 250 metri.\nLa popolazione residente \u00e8 inferiore ai 50 abitanti nel periodo invernale.\nStoria.\nLe prime costruzioni sulla costa a nord di Costanza risalgono al 1906 e consistevano in due padiglioni di legno in riva al mare inaugurati il 22 agosto dello stesso anno progettati dall'architetto Petre Antonescu situati all'altezza dell'attuale casin\u00f2. Per agevolare l'afflusso di turisti dalla citt\u00e0 venne costruita una ferrovia in seguito smantellata e oggi occupata dal Bulevardul Mamaia\nUn incendio nel 1920 distrusse le prime costruzioni. Un ulteriore incremento dell'attivit\u00e0 turistica si ebbe nel 1935 con la costruzione del primo albergo e del casin\u00f2. Contemporaneamente venne costruita anche la residenza estiva reale (oggi occupata dal Club Castel).\nDurante il periodo comunista continu\u00f2 lo sviluppo e la costruzione di alberghi, in particolar modo tra il 1959 e il 1965 nella parte sud e tra il 1982 e il 1985 nella parte nord. Nel 2010 si contano 61 alberghi (per una capienza di pi\u00f9 di 20.000 posti letto) e 3 campeggi in esercizio.\nAttrazioni turistiche.\nMamaia \u00e8 una destinazione turistica molto popolare soprattutto tra i giovani, in particolar modo per la vita notturna.\nNumerose le discoteche e i club, tra i pi\u00f9 famosi ci sono l'Ego Club, il Bellaggio Club, La Cucaracha e Le Gaga.\nOltre ai club e alle discoteche \u00e8 presente una serie di 31 ristoranti etnici regionali della Romania. \nAqua Magic.\nUna delle principali attrazioni della localit\u00e0 \u00e8 Aqua Magic, parco acquatico che \u00e8 un grande divertimento per i turisti progettato dal noto architetto Sergei Petrov. Aqua Magic \u00e8 situato all'ingresso della stazione ed ha una capacit\u00e0 di 3000 visitatori, con una superficie di 4000 metri quadri.\nLa Telegondola.\nUn'altra attrazione \u00e8 la telegondola inaugurata nel 2004, un impianto di trasmissione via cavo, che permette ai turisti di ammirare dall'altezza la splendida localit\u00e0 turistica di Mamaia e il Mar Nero.\nRealizzata con mezzi di ultima generazione ed in conformit\u00e0 con gli standard internazionali, la teleferica \u00e8 lunga 2,2\u00a0km e collega il casin\u00f2 all'Hotel Perla, durante un tragitto della durata di circa 7 minuti, arrivando a un'altezza massima di 50 m.\nLago Siutghiol.\nIl lago Siutghiol, conosciuto come \"Ghiolul Mare\" cio\u00e8 Grande Lago nel folclore locale, oppure lago Mamaia nel linguaggio turistico, ha una lunghezza di 7,5\u00a0km e una larghezza di 2,5\u00a0km. Sui suoi 1900 ettari \u00e8 possibile praticare diversi sport acquatici, come lo sci nautico, kitesurfing, jet ski oppure lo yachting. Il lago ha diverse isole di origine cretacea oppure isole calcaree, una di queste \u00e8 l'isola Ovidiu, sulla quale si trova un ristorante. \u00c8 separato dal mare da un cordone di litorale che ha dato origine alla spiaggia di Mamaia.\nInfrastrutture e trasporti.\nMamaia \u00e8 percorsa per tutta la sua lunghezza dal Bulevardul Mamaia che collega Costanza con N\u0103vodari. \u00c8 raggiungibile coi mezzi pubblici gestiti dalla RATC in partenza dalla stazione ferroviaria del capoluogo\nFestival di Mamaia.\nAnnualmente nel \"Teatrul de Var\u0103\" (Arena estiva) si svolge il Festival di musica popolare Mamaia, considerato il pi\u00f9 grande festival del paese."}
{"id": "2392904", "revid": "6923", "url": "https://it.wikipedia.org/wiki?curid=2392904", "title": "Mercedes-Benz 770", "text": "La 770 era un'autovettura di gran lusso prodotta dal 1930 al 1943 dalla Casa tedesca Mercedes-Benz.\nProfilo storico.\nLa \"770\" \u00e8 una delle Mercedes-Benz pi\u00f9 note nel panorama automobilistico mondiale degli anni trenta. La sua fama nasce innanzitutto dalle sue dimensioni, dal suo lusso sfrenato e dal suo prezzo astronomico; inoltre, con questo modello, la Mercedes-Benz voleva lanciare la sfida definitiva al segmento del gran lusso, all'epoca coperto da marchi come la Hispano-Suiza, la Rolls-Royce e la Maybach. Ma molta della sua fama \u00e8 dovuta anche al fatto di essere stata l'automobile personale di Adolf Hitler.\nPresentata al Salone di Parigi del 1930 dopo una fase di sviluppo che ha richiesto ben due anni, la \"770\" va a raccogliere l'eredit\u00e0 di due modelli, ossia della Typ 630, tolta di produzione l'anno prima, e successivamente, a partire dal 1934, anche della SSK, modello appartenente alla serie \"W06\", che aveva anch'essa sostituito parzialmente la \"Typ 630\".\nDenominata anche \"Gro\u00dfer Mercedes\" (dal tedesco = \"Grande Mercedes\"), la \"770\" divenne subito una delle vetture preferite da sovrani e capi di Stato. Oltre al dittatore tedesco, anche l'ex-imperatore tedesco Guglielmo II e l'Imperatore Hirohito del Giappone. Quest'ultimo ne acquist\u00f2 addirittura sette.\nLa produzione della \"770\" si \u00e8 articolata in due serie, indicate dalla due sigle di progetto \"W07\" e \"W150\".\nSerie W07 (1930-38).\nLa prima serie della \"770\" portava la sigla di progetto \"W07\". Subito venne indirizzata alla clientela pi\u00f9 esclusiva al mondo: il solo autotelaio veniva a costare ben 29.500 marchi. Stilisticamente, la \"770 W07\" era pi\u00f9 vicina agli standard tipici di fine anni venti che non a quelli dei tardi anni trenta, come invece sarebbe stato per la serie successiva. Le forme erano piuttosto squadrate, specialmente nella zona posteriore del corpo vettura.\nLa \"770 W07\" era disponibile come limousine (definita \"Pullman-Limousine\"), come torpedo, oppure in quattro varianti di cabriolet. Meccanicamente era piuttosto classica: il telaio era a longheroni, mentre le sospensioni erano ad assale rigido con molle a balestra longitudinali. I freni erano a tamburo, di tipo meccanico e con servofreno pneumatico. Il cambio era a tre marce pi\u00f9 overdrive, con frizione bidisco a secco. Il motore della \"770\" era un 8 cilindri in linea da 7.7 litri, denominato M07, il quale poteva essere scelto sia in configurazione aspirata, sia in configurazione sovralimentata. Nel primo caso si raggiungevano 150\u00a0CV di potenza massima, mentre nel secondo caso si arrivava a 200. Le prestazioni erano elevate pur considerando la massa della vettura, che raggiungeva 2700 kg a vuoto: la versione aspirata raggiungeva i 151\u00a0km/h di velocit\u00e0 massima, mentre quella sovralimentata, denominata 770K, fermava le lancette del tachimetro a 160\u00a0km/h.\nLa \"770 W07\" fu tolta di produzione nel 1938, anno in cui viene presentata la nuova serie. Della serie \"W07\" vennero prodotti 117 esemplari.\nSerie W150 (1938-43).\nLa nuova serie della \"770\" portava la sigla di progetto W150 e venne presentata al Salone di Berlino del 1938. Si riconosceva dalla prima per le forme pi\u00f9 arrotondate della carrozzeria, qualunque essa fosse. Molto pi\u00f9 arrotondati e molto pi\u00f9 avvolgenti erano anche i parafanghi, specialmente quelli anteriori.\nMeccanicamente, la serie \"W150\" condivide ben poco con la serie \"W07\". Prima di tutto il telaio non \u00e8 pi\u00f9 a longheroni, ma \u00e8 costituito da due tubi longitudinali a sezione ovale. Inoltre, l'interasse \u00e8 stato maggiorato e portato a 3.88 m. Le sospensioni non sono pi\u00f9 ad assale rigido, ma sono a ruote indipendenti sull'avantreno ed a ponte De Dion sul retrotreno. Entrambi gli assi montavano molle elicoidali, ma a partire dal 1939 il retrotreno utilizz\u00f2 due molle concentriche per lato. I freni ora sono di tipo idraulico, ma venne mantenuto il servofreno pneumatico. Il cambio rimase invariato solo per il primo anno di produzione, ma nel 1939 venne sostituito da un nuovo 5 marce.\nNuovo era anche il motore della \"W150\", denominato M150. Tale motore riprendeva le caratteristiche dimensionali del motore precedente, ma era di fatto completamente nuovo, poich\u00e9 era completamente in lega leggera. La sovralimentazione, che prima era optional, ora \u00e8 di serie. Il nuovo propulsore erogava una potenza massima di 230\u00a0CV a 2800 giri/min con compressore inserito. La velocit\u00e0 massima raggiungeva 170\u00a0km/h, sempre una punta velocit\u00e0 di rilievo, considerando che la massa complessiva era notevolmente aumentata e raggiungeva ben 3.6 tonnellate a vuoto.\nTra il 1940 ed il 1943, in pieno periodo bellico, la \"770 W150\" venne affiancata da una piccola serie di \"770\" corazzate, caratterizzate da una carrozzeria blindata. La sigla di progetto di questi autentici carri armati stradali era \"W150 II\". Tali vetture raggiungevano un peso da record, ben 4780\u00a0kg a vuoto. Per adeguare il propulsore a tale corpo vettura, venne aumentato il rapporto di compressione del motore, il quale usufru\u00ec anche di due compressori volumetrici anzich\u00e9 uno solo. La potenza massima raggiunse cos\u00ec 400\u00a0CV mettendo in grado la vettura di raggiungere una velocit\u00e0 massima di 180\u00a0km/h.\nDella \"770 W150\" vennero prodotti 88 esemplari fino al 1943. Con l'uscita di produzione di tale modello, per lungo tempo non vi fu pi\u00f9 una vera e propria \"Gro\u00dfer Mercedes\". Il dopoguerra avrebbe visto le alte cariche di stato tedesche a bordo delle 300 W187, sempre esclusive, ma decisamente non all'altezza della \"770\" per prestigio. La vera erede della \"770\" sarebbe arrivata nel 1963, vent'anni dopo, quando venne lanciata la 600 limousine.\nMercedes-Benz 770K (W150) di Adolf Hitler.\nPer Adolf Hitler fu realizzato un modello speciale aperto da utilizzare per le manifestazioni pubbliche."}
{"id": "2392909", "revid": "690118", "url": "https://it.wikipedia.org/wiki?curid=2392909", "title": "Otturatore telescopico", "text": "Un'arma ad otturatore telescopico (o a massa battente arretrata) \u00e8 una arma da fuoco in cui l'otturatore si avvolge intorno alla parte posteriore della canna. Questo meccanismo permette di diminuire notevolmente la lunghezza necessaria di un'arma come il mitra, e permette di bilanciare l'arma intorno all'impugnatura dando un equilibrio simile ad una pistola.\nStoria.\nProbabilmente la prima arma automatica dotata di otturatore telescopico \u00e8 stata la pistola mitragliatrice Armaguerra OG-43, progettata da Giovanni Oliani, seguita dal mitra Armaguerra OG-44, entrambe non giunte alla produzione in serie a causa del precipitare degli eventi al termine della Seconda guerra mondiale.\nIl primo modello commerciale con questo meccanismo fu il Cz 23 cecoslovacco (o Cz modello 25, Sa.23, o serie Vz.48b), prodotto per la prima volta nel 1948. Queste pistole mitragliatrici usano un otturatore cilindrico con una canna centrata. Seppur ampiamente esportato nel terzo mondo, la serie Cz 23 non era ben conosciuta nell'occidente.\nL'esempio pi\u00f9 conosciuto \u00e8 senza dubbio l'Uzi progettato in Israele da Uziel Gal, che si ispir\u00f2 appunto dal Cz 23. L'Uzi \u00e8 diventata una delle pi\u00f9, se non la pi\u00f9, conosciuta pistola mitragliatrice mai prodotta. Usa un otturatore quadrato con una canna spostata rispetto ad esso. L'Uzi fu progettato nel 1948 dopo aver analizzato i primi modelli del Cz 23, ed entr\u00f2 in servizio nel 1951.\nDopo questo riuscitissimo esempio, la massa battente arretrata fu usata in molti altri modelli di pistola mitragliatrice.\nPur essendo tecnicamente un concetto diverso, molte delle armi che usano un otturatore telescopico sono pistole mitragliatrici, cio\u00e8 usano un caricatore alloggiato nell'impugnatura principale, diversamente dai mitra, che lo hanno alloggiato davanti al grilletto. Comunque occasionalmente l'otturatore telescopico viene usato anche nei mitra, come nella Beretta M12.\nConfronto.\nCome dimostrano le immagini, il concetto base dell'otturatore telescopico e del caricatore nell'impugnatura era quello di creare un'arma pi\u00f9 corta e compatta. Queste immagini illustrano l'MP 40, lungo 629 mm(con calcio esteso 832 mm) e che pesa 3,97 kg con una canna di 248 mm, e l'Uzi, che utilizza materiali e processi di produzione simili, 470 mm (con il calciolo esteso 650 mm), che pesa 3,7 kg con una canna di 260 mm, di lunghezza leggermente superiore all'arma precedentemente descritta.\nPur avendo nient' altro che una configurazione diversa, l'Uzi \u00e8 pi\u00f9 leggero di 2,7 etti e pi\u00f9 corto di 159 mm."}
{"id": "2392911", "revid": "599013", "url": "https://it.wikipedia.org/wiki?curid=2392911", "title": "Sebastian Schindzielorz", "text": ""}
{"id": "2392917", "revid": "24282544", "url": "https://it.wikipedia.org/wiki?curid=2392917", "title": "Mercatino Marecchia", "text": ""}
{"id": "2392920", "revid": "599013", "url": "https://it.wikipedia.org/wiki?curid=2392920", "title": "Luis Flores (cestista)", "text": "Carriera.\nScelto dagli Houston Rockets con la 55\u00aa scelta del draft NBA 2004, Flores viene subito girato ai Golden State Warriors che dopo qualche mese lo girano a loro volta ai Denver Nuggets, franchigia con cui fa solo un'apparizione.\nApproda quindi in Italia, dove aiuta il Roseto Basket a restare in Serie A anche grazie ai suoi 20,7 punti di media. Nell'estate 2006 gioca nel torneo dominicano, mentre nel successivo dicembre torna in Serie A con la canotta di Reggio Emilia, formazione che retrocede a fine campionato.\nLa sua carriera prosegue con due parentesi nella natia Repubblica Dominicana e una brevissima parte di stagione disputata con l'Olympias Patrasso, dove viene svincolato gi\u00e0 ad ottobre. Nel gennaio 2008 \u00e8 di scena nella seconda serie italiana, la Legadue, ingaggiato dal Fabriano Basket. Poi milita nell'Hapoel Holon, campioni d'Israele l'anno precedente che quell'anno vinsero la coppa nazionale. Quindi calca i parquet di Russia e Ucraina, rientrando talvolta a giocare in patria."}
{"id": "2392921", "revid": "767487", "url": "https://it.wikipedia.org/wiki?curid=2392921", "title": "Daniel Reiche", "text": ""}
{"id": "2392922", "revid": "124840838", "url": "https://it.wikipedia.org/wiki?curid=2392922", "title": "Stazione di Paola", "text": "La stazione di Paola \u00e8 una stazione ferroviaria di RFI a servizio della citt\u00e0 omonima posta al km 197+001 della Ferrovia Tirrenica Meridionale.\n\u00c8 stazione di diramazione per Cosenza. Sorge a 10 metri s.l.m.\nStoria.\nLa stazione nacque in seguito alla costruzione della Ferrovia Tirrenica Meridionale da parte della Societ\u00e0 per le Strade Ferrate del Mediterraneo e venne inaugurata contemporaneamente al tratto ferroviario centrale il 31 luglio 1895.\nL'importanza dello scalo crebbe con la costruzione del collegamento Castiglione Cosentino-Paola che realizzava, pur se a cremagliera, il collegamento di Cosenza con la ferrovia Tirrenica. \nTra il 1907 e il 1911 iniziarono i lavori per la costruzione della linea che dipartiva dal primo binario di stazione lato sud e proseguiva affiancata alla linea principale per circa un km dopo di che, all'inizio di una curva verso est, iniziava l'impianto a cremagliera \"Strub\". L'inaugurazione della linea di diramazione per Cosenza avvenne il 2 agosto 1915 con due anni di ritardo sul previsto.\nAdiacente alla stazione venne realizzato anche il Deposito Locomotive di Paola.\nStrutture ed impianti.\nLa stazione venne costruita su un terrapieno artificiale sopraelevato per proteggerla dalle frequenti mareggiate del Tirreno. Originariamente pi\u00f9 piccolo, il fabbricato venne ricostruito ed ampliato con diversi fabbricati di servizio in seguito alla costruzione della ferrovia per Cosenza. L'edificio principale \u00e8 di stile lineare a due livelli con pensiline, su quattro marciapiedi muniti di sottopassaggi. Il primo binario e il \"primo binario tronco\" posto, lato monte, di fianco ad esso sono adibiti normalmente alle partenze dei treni viaggiatori per la linea di Cosenza. Adiacente alla stazione sul lato a sud-ovest venne costruito il Deposito locomotive collegato da un raccordo in discesa al sesto binario di stazione. A ovest, intercalato tra la stazione e la spiaggia vi \u00e8 il fascio merci passante, mentre a nord-est si trova il piccolo fascio merci di carico e scarico e i binari di servizio T.E. Completa l'impianto di stazione il grande \"Ferrotel\" costruito nel 1970 all'esterno per l'alloggio del personale nelle soste di servizio.\nMovimento.\nLa stazione \u00e8 servita da treni regionali svolti da Trenitalia nell'ambito del contratto di servizio stipulato con la Regione Calabria e da collegamenti a lunga percorrenza svolti da Trenitalia e NTV.\nServizi.\nLa stazione di Paola dispone di:"}
{"id": "2392929", "revid": "767487", "url": "https://it.wikipedia.org/wiki?curid=2392929", "title": "Maria Edgeworth", "text": "Biografia.\nMaria Edgeworth \u00e8 nata a Black Bourton in Oxfordshire, secondogenita di Richard Lovell Edgeworth e Anna Maria Edgeworth nata Elers e quindi una zia di Francis Ysidro Edgeworth. In seguito al secondo matrimonio del padre nel 1773, and\u00f2 con lui in Irlanda, dove and\u00f2 a sistemarsi nella sua tenuta, Edgeworthstown, nella contea di Longford. L\u00ec, intrecci\u00f2 conoscenze con la nobilt\u00e0 anglo-irlandese, in particolare Kitty Pakenham (in seguito moglie di Arthur Wellesley, I duca di Wellington), Lady Moira, e sua zia Margaret Ruston.\nAg\u00ec come amministratrice delle tenute del padre, esperienza che fu poi alla base dei suoi romanzi ambientati in Irlanda. I primi sforzi letterari furono melodrammatici piuttosto che realistici. Il suo primo lavoro pubblicato \u00e8 stato \"Letters for Literary Ladies\" nel 1795, seguito nel 1796 dal suo primo libro per bambini, \"The Parent's Assistant\" (che comprendeva la storia \"The Purple Jar\"), e nel 1800 dal suo primo romanzo, \"Castle Rackrent\".\nNel 1802 la famiglia Edgeworth viaggi\u00f2 all'estero, prima a Bruxelles e poi in Francia (durante la pace di Amiens, la breve pausa tra le Guerre napoleoniche). Maria ricevette una proposta di matrimonio dal conte svedese Abraham Edelcrantz. Una sua lettera a proposito sembra molto distaccata, ma secondo la matrigna Maria lo amava molto e le occorse tempo prima di dimenticarlo. La famiglia ritorn\u00f2 in Irlanda nel 1803, alla vigilia della ripresa delle guerre e Maria torn\u00f2 a dedicarsi alla scrittura.\nIl padre, un noto autore e inventore, incoraggi\u00f2 la carriera di sua figlia, ed \u00e8 stato criticato per la sua insistenza nel supervisionare e modificare il suo lavoro. I racconti di \"The Parent's Assistant\" vennero approvati dal padre prima che lui li facesse leggere ai suoi figli pi\u00f9 piccoli.\nIn occasione di una visita a Londra nel 1813 Maria incontr\u00f2 Lord Byron e Humphry Davy. Entr\u00f2 in una lunga corrispondenza con Sir Walter Scott dopo la pubblicazione di\" Waverley\" nel 1814 e visit\u00f2 la sua dimora di Abbotsford House in Scozia.\nFu una scrittrice attiva fino all'ultimo, e si impegn\u00f2 strenuamente per il sollievo dei contadini durante la Grande carestia irlandese (1845 - 1849). Mor\u00ec a Edgeworthstown nel 1849.\nIn italiano sono stati tradotti i romanzi \"Letters to Literary Ladies\" (Se nasce femmina) a cura di Chiara Vatteroni. Milano. Tranchida.1996 ; \"Castle Rackrent\" (Il castello Rackrent) a cura di Pietro Meneghelli. Roma. Fazi. 1999; e \"Harrington\" (Harrington - Romanzo) Introduzione e note di Carla De Petris, Traduzione di Raffaella Leproni. Livorno. Salomone Belforte. 1\u00aa ediz. 2012- 2^ ediz.2015. \"The Purple Jar\" (L'ampolla viola) e \"The Little Merchants\" (I piccoli mercanti) sono stati tradotti in italiano in \"Due racconti\" a cura di Raffaella Leproni, Roma, Edizioni Kappa, 2009. "}
{"id": "2392930", "revid": "767487", "url": "https://it.wikipedia.org/wiki?curid=2392930", "title": "Serge\u00fd Kar\u00efmov", "text": ""}
{"id": "2392934", "revid": "339392", "url": "https://it.wikipedia.org/wiki?curid=2392934", "title": "Forze armate degli Stati Uniti", "text": ""}
{"id": "2392937", "revid": "339392", "url": "https://it.wikipedia.org/wiki?curid=2392937", "title": "Forze armate degli Stati Uniti d'America", "text": ""}
{"id": "2392939", "revid": "287204", "url": "https://it.wikipedia.org/wiki?curid=2392939", "title": "Milka Duno", "text": "Biografia.\nInizi\u00f2 la carriera automobilistica nel 1996 in Venezuela, trasferendosi in seguito negli Stati Uniti.\nDebutt\u00f2 nel campionato American Le Mans Series nel 2000 e prese parte anche alla 24 Ore di Daytona e alla 24 Ore di Le Mans.\nDopo un trascorso nella categoria World Series by Nissan, nel 2007 giunse alla IndyCar Series dove corse fino al 2010. \nNel 2011 \u00e8 passata alle stock car della ARCA Racing Series con la squadra Sheltra Motorsports. La Duno aveva corso una gara nella Serie principale della ARCA gi\u00e0 nel 2010 pilotando la Toyota #90 della Stringer Motorsports. Nel 2012 \u00e8 passata dalla \"Sheltra\" alla Eddie Sharp Racing. "}
{"id": "2392948", "revid": "125083521", "url": "https://it.wikipedia.org/wiki?curid=2392948", "title": "Utile idiota", "text": "L'espressione utile idiota, nel gergo politico, veniva usata per stigmatizzare l'atteggiamento di chi, all'interno dei paesi occidentali, simpatizzava per il sistema politico sovietico. Veniva anche usata per definire l'atteggiamento del governo sovietico nei loro confronti. L'espressione sottintende che i comunisti li tenevano in scarsa considerazione e sfruttavano la loro ingenuit\u00e0: erano idioti e utili allo stesso tempo.\nIl termine oggi \u00e8 usato in senso pi\u00f9 ampio per descrivere qualcuno che sembra essere manipolato senza accorgersene da un movimento politico, un gruppo terroristico o un potere economico, indipendentemente dal fatto che siano comunisti.\nOrigini.\nLenin.\nL'espressione \u00e8 una coniazione d'autore fatta da Vladimir Lenin, a volte nella forma \"utili idioti dell'Occidente\", per descrivere quei giornalisti e viaggiatori occidentali che sostenevano l'Unione Sovietica e le sue politiche in Occidente. Tuttavia, almeno negli USA, nessun riferimento a una persona di sinistra come \"utile idiota\" si manifest\u00f2 prima del 1948, mentre l'espressione cominci\u00f2 a essere commentata solo decenni dopo. Nel 1948 la frase fu usata in un articolo del \"New York Times\" in relazione alla politica italiana. Fu poi menzionata ancora una volta nel 1961. Alcuni sostengono che l'espressione \"utile idiota\" non sia mai stata trovata nei documenti pubblicati di Lenin e che nessuno abbia mai sostenuto di averla sentita da Lenin. Nella primavera del 1987, Grant Harris, bibliotecario alla Biblioteca del Congresso, ha affermato \"Non siamo stati in grado di identificare la frase \"utili idioti dell'Occidente\" tra le opere pubblicate di Lenin.\".\nIn lingua italiana l'espressione \u00e8 gi\u00e0 presente nel \"Dizionario dei modi di dire della lingua italiana\" di Carlo Lapucci del 1990, anche se l'utilizzo \u00e8 senza dubbio anteriore, risalente probabilmente agli anni '50 del XX secolo.\nAltri.\nLo scrittore Edvard Radzinsky, nel suo libro \"Stalin\", attribuisce l'espressione all'artista Jurij Pavlovi\u010d Annenkov. Quest'ultimo rifer\u00ec di averlo visto in alcune carte lasciate da Lenin quando lavorava nell'istituto che portava il nome del leader sovietico prima di emigrare verso l'Ovest nel 1924. La riproduzione delle memorie di Annenkov fu pubblicata nel 1961.\nRadzinsky credeva che la frase fosse parte del testamento originale di Lenin, che questi avrebbe deliberatamente nascosto e sostituito con un nuovo testo su richiesta della nuova Segreteria del Partito Comunista sovietico.\nGi\u00e0 nell'antichit\u00e0 (come gi\u00e0 si pu\u00f2 vedere nel Codice di Hammurabi), fino a tempi recenti, \"sordomuto\" \u00e8 stato usato come sinonimo di \"idiota\".\nUso comune dell'espressione.\nNegli Stati Uniti, il termine \u00e8 usato a volte in senso peggiorativo, implicando che una persona \u00e8 ignorante e dunque facilmente manipolata (resa 'utile') per favorire cause che sono contro gli stessi interessi della persona, o anche quello che considererebbe un bene maggiore, se fosse meglio educata.\nIl termine \u00e8 usato anche dagli anarchici e altri gruppi radicali per descrivere gruppi ed individui la cui ideologia \u00e8 ritenuta essere troppo deferente verso un governo o un movimento politico autoritario.\nA partire dagli attentati dell'11 settembre, l'espressione \"utile idiota\" \u00e8 stata impiegata anche da alcuni commentatori per descrivere individui che sono ritenuti troppo 'morbidi' contro l'Islamismo e il terrorismo. Per esempio Anthony Browne ha scritto nel giornale britannico \"The Times\":\nOvvero: \"Gli elementi dell'establishment britannico provavano simpatie verso Hitler. Oggi gli islamisti godono di un simile supporto. Negli Anni '30 lo erano Edoardo VIII\u00b0, gli aristocratici e il Daily Mail; stavolta sono gli attivisti di sinistra, il Guardian e settori della BCC. Loro potrebbero non volere una teocrazia globale, ma sono come gli apologeti occidentali per l'Unione Sovietica - utili idioti\".\nAllo stesso modo, Bruce Thornton, professore di Lettere classiche alla California State University di Fresno ha scritto:"}
{"id": "2392952", "revid": "110157", "url": "https://it.wikipedia.org/wiki?curid=2392952", "title": "Provincia Occidentale (Sri Lanka)", "text": "La provincia Occidentale dello Sri Lanka \u00e8 la pi\u00f9 densamente popolata dell'isola, sede di grandi citt\u00e0 quali la capitale Kotte e la citt\u00e0 pi\u00f9 grande della nazione ed ex-capitale Colombo. Rappresenta dunque il centro nevralgico dello Sri Lanka.\nDistretti.\nLa provincia comprende tre distretti: "}
{"id": "2392960", "revid": "1982", "url": "https://it.wikipedia.org/wiki?curid=2392960", "title": "Imposta patrimoniale", "text": "L'imposta patrimoniale, talvolta anche indicata in ambito giornalistico come \"imposta o tassa sui ricchi\", \u00e8 un'imposta sul patrimonio personale e generale delle persone fisiche.\nLa \"ratio\", dal punto di vista fiscale, \u00e8 generalmente quella di esigere maggiormente dai \"pi\u00f9-ricchi\", mentre dal punto di vista politico \u00e8 quella di redistribuire ricchezza a favore dei non appartenenti alla fascia dei \"pi\u00f9-ricchi\", sotto forma di sgravi fiscali o sotto forme di spesa pubblica e assistenza (perequazione sociale).\nEsempi di applicazione.\nIn Francia, dal 1982, si chiama Imp\u00f4t de solidarit\u00e9 sur la fortune (ISF, in italiano: imposta di solidariet\u00e0 sulla ricchezza) ed \u00e8 annualmente pagata dai contribuenti aventi un patrimonio personale elevato, che nell'anno 2009 deve essere superiore a 750.000 euro.\nStoria.\nIn Italia si attu\u00f2 un'imposta patrimoniale in periodi particolari di crisi economica congiunturale, come nel 1922 (con il R.D.L. 5 febbraio 1922, n. 78) a seguito della depressione del 1920-1921, oppure per esigenze straordinarie, come fu quella di finanziamento delle guerre d'Africa (1936-1938), biennio in cui con questa finalit\u00e0 furono decretate tre imposte patrimoniali straordinarie, oppure quella per la ricostruzione postbellica del 1947."}
{"id": "2392966", "revid": "22356", "url": "https://it.wikipedia.org/wiki?curid=2392966", "title": "Percrocuta", "text": "Percrocuta era un genere di carnivori feliformi simili a iene. Visse in Europa, Asia ed Africa durante il Miocene.\nCon una lunghezza massima di 1,50 m, \"Percrocuta\" era molto pi\u00f9 grande dei suoi parenti moderni, sebbene fosse pi\u00f9 piccola di una leonessa. Come la iena maculata, \"Percrocuta\" aveva cranio robusto e mascelle potenti. Aveva la tipica postura inclinata con le zampe anteriori pi\u00f9 lunghe di quelle posteriori, proprio come gli Ienidi attuali.\nLe sue relazioni con gli Ienidi furono dibattute fino al 1985, quando \"Percrocuta\", \"Dinocrocuta\", \"Belbus\" e \"Allohyaena\" furono riunite insieme a formare una nuova famiglia, quella dei Percrocutidi."}
{"id": "2392967", "revid": "1632387", "url": "https://it.wikipedia.org/wiki?curid=2392967", "title": "Love Grenade", "text": "Love Grenade \u00e8 il tredicesimo album di Ted Nugent, pubblicato nel 2007 per la Eagle Records.\nL'album \u00e8 stato accolto in maniera controversa a causa della prima copertina, che prevedeva una donna nuda legata su un piatto con una bomba in bocca, successivamente sostituita dalla casa discografica con l'immagine pi\u00f9 delicata di una granata a mano con un fiocco rosa. \nTracce.\nTutte le tracce sono state scritte da Ted Nugent, eccetto dove diversamente indicato."}
{"id": "2392969", "revid": "599013", "url": "https://it.wikipedia.org/wiki?curid=2392969", "title": "Suore francescane regolari di Ognissanti", "text": "Le Suore Francescane Regolari di Ognissanti sono un istituto religioso femminile di diritto pontificio: i membri di questa congregazione pospongono al loro nome la sigla S.T.F.R.\nStoria.\nIl 22 agosto 1711 dodici terziarie francescane di Firenze si ritirarono a vita conventuale in una casa di borgo Ognissanti, messa a disposizione dalla marchesa Elisabetta Corsini (1661-1735). Le donne della fraternit\u00e0 presero a insegnare il catechismo presso la parrocchia di San Salvatore ad Ognissanti, tenuta dai frati minori francescani; il 22 giugno 1796 aprirono anche una scuola gratuita per fanciulle povere.\nIl regolamento originario del sodalizio limitava a dodici il numero dei membri e ci\u00f2 imped\u00ec a lungo lo sviluppo della congregazione; nel 1859 la fraternit\u00e0 venne aggregata all'ordine dei Frati Minori e nel 1906 Roberto Razzoli, superiore provinciale degli osservanti in Toscana, compil\u00f2 per le terziarie di Ognissanti le prime costituzioni, approvate da Dionisio Schuller, ministro generale dell'ordine.\nLa congregazione ottenne il pontificio decreto di lode il 17 maggio 1938 e venne approvata definitivamente dalla Santa Sede il 14 giugno 1948.\nAttivit\u00e0 e diffusione.\nLe Francescane Regolari di Ognissanti si dedicano all'istruzione e all'educazione cristiana della giovent\u00f9, all'assistenza agli ammalati e agli anziani, alle opere parrocchiali e ad altre opere di misericordia.\nSono presenti in Brasile, India, Italia e Tanzania: la sede generalizia \u00e8 a Lucignano (Arezzo).\nAl 31 dicembre 2005 l'istituto contava 256 religiose in 37 case."}
{"id": "2392977", "revid": "1982", "url": "https://it.wikipedia.org/wiki?curid=2392977", "title": "Tassa sui ricchi", "text": ""}
{"id": "2392978", "revid": "116242886", "url": "https://it.wikipedia.org/wiki?curid=2392978", "title": "Conclave del 1774-1775", "text": "Il conclave del 1774-1775 venne convocato a seguito della morte del papa Clemente XIV e si concluse con l'elezione del papa Pio VI.\nMorte di Clemente XIV.\nDurante tutto il suo pontificato, Clemente XIV non godette mai di buona salute. Lo stress causato dal delicato ruolo che ricopriva ne min\u00f2 il fisico cagionandogli stati di depressione ricorrenti e l'ossessione che la sua vita fosse in pericolo nonch\u00e9 di finire avvelenato.\nRecatosi a Castel Gandolfo per riprendersi, tuttavia, il 14 settembre 1774 contrasse una violenta febbre. Nelle giornate del 19 e del 20 ricevette un salasso ma le sue condizioni si aggravarono. Il 20 settembre il cardinale Malvezzi, Datario apostolico, consigli\u00f2 al papa che sarebbe stato appropriato e necessario che ricevesse il viatico. Mercoled\u00ec 21, alle sette di sera, Clemente ricevette l'estrema unzione in presenza dei cardinali e dei vertici degli ordini religiosi. Nelle ore successive le sue condizioni peggiorarono repentinamente e la morte sopraggiunse nella sera del 22 settembre. Il rapido processo di decomposizione in cui incorse il corpo del pontefice dette adito all'ipotesi dell'avvelenamento, prontamente smentita dalla ricognizione dell'archiatra pontificio.\nIl 24 settembre la salma fu collocata sul catafalco all'interno della Cappella Sistina e quindi sepolta, dopo i novendiali, nella Basilica Vaticana.\nIl Conclave.\nIl conclave ebbe inizio il 5 ottobre 1774, con, inizialmente, solo 28 partecipanti. Alla met\u00e0 del mese di dicembre il loro numero raggiunse i 39 e prima del termine del conclave ne arrivarono altri cinque.\nIl 21 luglio 1773 Clemente XIV aveva sciolto la Compagnia di Ges\u00f9 dietro le pressioni delle principali potenze cattoliche del tempo (tra cui Spagna e Francia). Le votazioni del conclave furono subito dominate dall'interpretazione, se liberale o restrittiva, del breve pontificio di soppressione dei Gesuiti. A favore di un'interpretazione moderata si schierarono i cardinali tedeschi e francesi, mentre quelli spagnoli e quelli portoghesi propendevano per un'interpretazione restrittiva.\nOgni giorno si tenne almeno uno scrutinio, ma l'esiguo numero di cardinali presenti rese difficile l'individuazione di un candidato valido. I conservatori proposero il cardinale Marcantonio Colonna, il quale per\u00f2 era impossibile arrivasse alla maggioranza dei due terzi che gli avrebbe garantito l'elezione. Verso la fine del 1774 apparve per la prima il nome del cardinale Giovanni Angelo Braschi, che apparteneva all'ala moderata dei conservatori ed era sempre stato lontano della dispute politiche pi\u00f9 accese.\nLe votazioni.\nIl 5 ottobre 1774, nella \"manica lunga\" del Palazzo del Quirinale, ebbe ufficialmente inizio il conclave. La fazione anti-francese era guidata dal vice-decano Giovanni Francesco Albani, cardinale protettore degli interessi imperiali presso la Santa Sede. Il cardinal de Bernis, agente dei Borbone, lavor\u00f2 con l'ambasciatore spagnolo Florida Blanca per frustrare i piani degli \"zelanti\" di giungere a una rapida elezione. Questi ultimi infatti volevano agire prima che giungessero i cardinali \"ultramontani\" anti-gesuiti e pro-Borbone. Florida Blanca si mostrava ben disposto verso il cardinal Pallavicini, che era stato nunzio in Spagna.\nNel primo scrutinio del 6 ottobre il cardinale Pamphili ricevette 16 voti. Nella giornata successiva, sostenuto dal gruppo pro-Francia, Marcantonio Colonna raggiunse le 14 preferenze. Le giornate successive trascorsero infruttuosamente senza che gli \"zelanti\" e le \"corone\" (i cardinali che facevano gli interessi delle potenze cattoliche) trovassero un valido candidato per il papato. Il 25 ottobre Mario Marefoschi, Prefetto della Sacra Congregazione dei Riti aveva 16 voti, mentre il cardinal Castelli, Prefetto di Propaganda Fide, 13.\nIl 16 novembre si fece un tentativo per il porporato francese de Bernis che tuttavia naufrag\u00f2 quasi subito. Il 19 novembre giunse l'arcivescovo di Vienna, il cardinal Migazzi con le istruzioni della corte imperiale.\nAlla fine del mese Carlo III di Spagna, avvalendosi dell'antico \"ius exclusivae\", inform\u00f2 il conclave, tramite il suo cardinale della corona, che poneva il veto contro il cardinale Giovanni Carlo Boschi, considerato troppo filogesuita e antispagnolo.\nAll'8 dicembre risultava che i cardinali votanti secondo le istruzioni della Corte Borbone erano una ventina. Il 10 dicembre il cardinal de Cardona giunse finalmente a Roma, ma a causa delle sue condizioni di salute, entr\u00f2 in conclave solamente il 21 dicembre. La vigilia di Natale gli zelanti proposero il nome di Giovanni Angelo Braschi, che tuttavia non incontr\u00f2 il favore dell'ambasciatore imperiale e dei ministri di Spagna e Portogallo che lo consideravano troppo filo-gesuita.\nLa risoluzione della situazione di stallo.\nDal 19 gennaio, quando il conclave si trovava a un punto morto, divenne ovvio e inevitabile che le negoziazioni si sarebbero tenute tra i due partiti, gli \"zelanti\" e le \"Corone\", per trovare un candidato accettabile da ambo le parti. I candidati degli zelanti che avevano ricevuto pi\u00f9 voti erano: Colonna, Pamphili, Torregiani, Negroni, Casale e De Simone. Tuttavia nessuno di questi sarebbe risultato accettabile dalla Spagna secondo l'ambasciatore Blanca. Lo scrutinio del 9 febbraio 1775 port\u00f2 7 voti al cardinal Serbelloni, 20 a Bufalini, 16 a Fantuzzi, 13 a Conti e 11 a Malvezzi.\nIl 12 febbraio de Bernis ebbe un colloquio con Braschi circa una sua eventuale candidatura per risolvere la situazione di stallo e gli intim\u00f2 le condizioni per la sua elezione: la fine di ogni possibilit\u00e0 di restaurazione della Compagnia di Ges\u00f9, revoca o sospensione della bolla \"In Coena Domini\" (promulgata da Pio V, comminava la scomunica ai poteri secolari che cercassero di alienare diritti e propriet\u00e0 della Chiesa) e cessazione di ogni pretesa papale su Parma e Piacenza. Braschi si mostr\u00f2 accondiscendente e il 14 febbraio i due si incontrarono nuovamente per decidere su chi affidare la Segreteria di Stato. Quindi de Bernis non ebbe difficolt\u00e0 a produrre consenso su Braschi presso il Collegio cardinalizio che il 15 febbraio raggiunse l'unanimit\u00e0 e risult\u00f2 eletto dopo 134 giorni di conclave, al 265\u00ba scrutinio: aveva 57 anni e scelse il nome di Pio VI. Poich\u00e9 Braschi non era vescovo, il successivo 22 febbraio si procedette alla sua consacrazione episcopale."}
{"id": "2392985", "revid": "109000250", "url": "https://it.wikipedia.org/wiki?curid=2392985", "title": "Acrophoca longirostris", "text": "Acrophoca era un carnivoro focide, vissuto in America meridionale (Per\u00f9) nel Pliocene inferiore, che poteva raggiungere una lunghezza di 1,5 m.\n\"Acrophoca\" potrebbe essere stato l'antenato della foca leopardo attuale, \"Hydrurga leptonyx\". Come questa specie, si cibava di pesce, ma sembra che fosse meno adatto alla vita acquatica e passasse molto tempo sulla spiaggia e nelle immediate vicinanze. Le sue pinne non erano ben sviluppate, il collo era pi\u00f9 lungo e meno idrodinamico di quello di una foca attuale (assomigliava di pi\u00f9 a quello del suo antenato simile alla lontra) e il muso era appuntito."}
{"id": "2392986", "revid": "24283848", "url": "https://it.wikipedia.org/wiki?curid=2392986", "title": "Acrophoca", "text": ""}
{"id": "2392987", "revid": "212348", "url": "https://it.wikipedia.org/wiki?curid=2392987", "title": "Glorica", "text": ""}
{"id": "2392991", "revid": "297745", "url": "https://it.wikipedia.org/wiki?curid=2392991", "title": "Interviste", "text": ""}
{"id": "2392992", "revid": "287204", "url": "https://it.wikipedia.org/wiki?curid=2392992", "title": "Imagotaria downsi", "text": "Imagotaria downsi era un carnivoro odobenide, vissuto in America settentrionale (litorale del Pacifico) nel Miocene superiore, che poteva raggiungere una lunghezza di 1,8 m.\nSebbene \"Imagotaria\" sia classificata come tricheco, probabilmente assomigliava a un leone marino e aveva abitudini simili. I canini, che vengono utilizzati dai leoni marini per afferrare il pesce, avevano iniziato ad allungarsi, ma non tanto da formare le zanne caratteristiche usate dai trichechi per estrarre i crostacei. Neppure i denti posteriori si erano evoluti nei larghi schiaccia-gusci dei trichechi attuali. Quindi probabilmente \"Imagotaria\" si cibava sia di pesce sia di crostacei."}
{"id": "2392993", "revid": "729019", "url": "https://it.wikipedia.org/wiki?curid=2392993", "title": "Sapphire (scrittrice)", "text": "Biografia.\nNata in California, \u00e8 una dei quattro figli di un ufficiale dell'esercito che prestava servizio in un base militare. Una volta adolescente, dopo alcuni dissidi, abbandona la famiglia e si trasferisce a San Francisco, dove ha studiato presso il college della citt\u00e0. Nel 1977, in piena era hippy e new Age, si trasferisce a New York, dove studia al City College e successivamente ottiene un master Brooklyn College.\nIn quegli anni, prima di cimentarsi con la scrittura, lavora come artista versatile, ballerina esotica e assistente sociale, inoltre ha lavorato a stretto contatto con i bambini, ha scritto per riviste femministe e ha insegnato a leggere e scrivere nei quartieri difficili della citt\u00e0, come Harlem e Bronx. Ha scritto e pubblicato le sue prime poesie durante il movimento \"slam\" newyorkese.\nNel 1994 pubblica la sua prima raccolta di poesie intitolata \"American Dreams\", accolta dalla critica come \"uno dei migliori debutti degli anni novanta\", dopodich\u00e9 pubblica il suo primo romanzo \"Push - La storia di Precious Jones\", edito in Italia da Rizzoli. Il romanzo racconta la storia cruda di un'adolescente obesa e di colore, vittima delle umiliazioni della madre e dell'incesto da parte del padre.\nGli scritti di Sapphire sono stati oggetto di simposio accademico presso l'Arizona State University nel 2007.\nDal suo primo romanzo \u00e8 stato tratto un film nel 2009, intitolato \"Precious\" e diretto da Lee Daniels. Il film \u00e8 stato presentato con successo al Sundance Film Festival e al Festival di Cannes 2009.\nSapphire \u00e8 bisessuale e vive e lavora a New York."}
{"id": "2392994", "revid": "71433", "url": "https://it.wikipedia.org/wiki?curid=2392994", "title": "Ramona Lofton", "text": ""}
{"id": "2392997", "revid": "729019", "url": "https://it.wikipedia.org/wiki?curid=2392997", "title": "Portonovo (Galizia)", "text": "Portonovo \u00e8 un villaggio di pescatori e un centro turistico che costituisce il nucleo urbano principale del comune di Sanxenxo. Appartiene alla parrocchia di Adina. Situato nel Ria de Pontevedra, il suo clima \u00e8 freddo e piovoso in inverno e caldo e soleggiato in estate.\nQuesto favorisce il turismo, che oggi \u00e8 la principale risorsa della citt\u00e0, e che porta ad un considerevole aumento della popolazione in estate. Tre spiagge si trovano lungo la costa: la spiaggia di Portonovo (nota anche come \"spiaggia di Baltar\"), la spiaggia Caneli\u00f1as e la spiaggia de Canelas.\nA Portonovo prospera anche la vita notturna durante il fine settimana e durante i periodi di vacanza. Il paese ha molti caff\u00e8, pub e locali notturni."}
{"id": "2393001", "revid": "287204", "url": "https://it.wikipedia.org/wiki?curid=2393001", "title": "Bugojno", "text": "Bugojno \u00e8 una citt\u00e0 della Federazione di Bosnia ed Erzegovina situata nel Cantone della Bosnia Centrale con 34.559 abitanti al censimento 2013. (La regione conta circa 62'000 abitanti)\nDista circa 80\u00a0km da Sarajevo, lungo il corso del fiume Vrbas.\nIl territorio \u00e8 montagnoso (l'altezza media \u00e8 di 570 metri s.l.m.) e in buona parte coperto da boschi e foreste. La massima elevazione \u00e8 il monte Stozer (1662 metri).\nLa composizione etnica della municipalit\u00e0 era nel 1991 la seguente:\nNel 2012 si stima che la composizione etnica della municipalit\u00e0 era la seguente:\nL'area era un tempo discretamente industrializzata, ma le conseguenze della guerra di Bosnia (1992-1995) sono state negative per questo settore economico.\nAttualmente l'economia si basa principalmente sulla forestazione, l'agricoltura (si stima che 1/7 della popolazione della citt\u00e0 \u00e8 le campagne circostanti coltivino e lavorino i lamponi) e sul turismo invernale, nelle vicinanze si trovano diversi centri sciistici."}
{"id": "2393004", "revid": "767487", "url": "https://it.wikipedia.org/wiki?curid=2393004", "title": "Nov\u00fd \u017divot", "text": "Nov\u00fd \u017divot (in ungherese \"Ill\u00e9sh\u00e1za\") \u00e8 un comune della Slovacchia facente parte del distretto di Dunajsk\u00e1 Streda, nella regione di Trnava."}
{"id": "2393005", "revid": "287204", "url": "https://it.wikipedia.org/wiki?curid=2393005", "title": "Novy Zivot", "text": ""}
{"id": "2393006", "revid": "51323", "url": "https://it.wikipedia.org/wiki?curid=2393006", "title": "Ill\u00e9sh\u00e1za", "text": ""}
{"id": "2393008", "revid": "51323", "url": "https://it.wikipedia.org/wiki?curid=2393008", "title": "Illeshaza", "text": ""}
{"id": "2393013", "revid": "287204", "url": "https://it.wikipedia.org/wiki?curid=2393013", "title": "Enaliarctos", "text": "Enaliarctos era un carnivoro enaliarctide, vissuto in America settentrionale (litorale del Pacifico) nel Miocene inferiore, che poteva raggiungere una lunghezza di 1,5 m.\nQuesto mammifero marino primitivo rappresenta uno stadio iniziale nell'adattamento di un carnivoro terricolo a uno stile di vita marino. \"Enaliarctos\" si trova a met\u00e0 strada fra una lontra e un leone marino. I molari avevano ancora le forme atte a lacerare la carne. Il corpo era idrodinamico e piuttosto simile a quello di una lontra, con zampe e coda, sebbene i piedi fossero gi\u00e0 modificati in pinne.\n\"Enaliarctos\" probabilmente viveva in modo analogo alla lontra marina attuale, passando il tempo sia sulla terraferma sia in acqua, e mangiando diversi animali marini, fra cui pesci e crostacei, per quanto avesse gi\u00e0 sviluppato alcune caratteristiche tipiche dei leoni marini, quali occhi grandi, capacit\u00e0 sensoriali raffinate, associate ai baffi, e la specializzazione dell'orecchio interno per rilevare la direzione del suono sott'acqua. Tutte queste capacit\u00e0 sensoriali aiutavano \"Enaliarctos\" a localizzare la preda. L'olfatto probabilmente svolgeva un ruolo minore nella caccia, come nei pinnipedi moderni."}
{"id": "2393015", "revid": "3115", "url": "https://it.wikipedia.org/wiki?curid=2393015", "title": "\u0147\u00e1rad", "text": "\u0147\u00e1rad (in ungherese \"Csilizny\u00e1rad\") \u00e8 un comune della Slovacchia facente parte del distretto di Dunajsk\u00e1 Streda, nella regione di Trnava."}
{"id": "2393016", "revid": "287204", "url": "https://it.wikipedia.org/wiki?curid=2393016", "title": "Narad", "text": ""}
{"id": "2393017", "revid": "51323", "url": "https://it.wikipedia.org/wiki?curid=2393017", "title": "Csilizny\u00e1rad", "text": ""}
{"id": "2393018", "revid": "287204", "url": "https://it.wikipedia.org/wiki?curid=2393018", "title": "Csiliznyarad", "text": ""}
{"id": "2393022", "revid": "339392", "url": "https://it.wikipedia.org/wiki?curid=2393022", "title": "Esercito dell'Austria", "text": ""}
{"id": "2393023", "revid": "339392", "url": "https://it.wikipedia.org/wiki?curid=2393023", "title": "Forze armate dell'Austria", "text": ""}
{"id": "2393024", "revid": "111021573", "url": "https://it.wikipedia.org/wiki?curid=2393024", "title": "Ohrady", "text": "Ohrady (in ungherese \"Csall\u00f3k\u00f6zk\u00fcrt\") \u00e8 un comune della Slovacchia facente parte del distretto di Dunajsk\u00e1 Streda, nella regione di Trnava."}
{"id": "2393027", "revid": "51323", "url": "https://it.wikipedia.org/wiki?curid=2393027", "title": "Csall\u00f3k\u00f6zk\u00fcrt", "text": ""}
{"id": "2393028", "revid": "287204", "url": "https://it.wikipedia.org/wiki?curid=2393028", "title": "Csallokozkurt", "text": ""}
{"id": "2393030", "revid": "339392", "url": "https://it.wikipedia.org/wiki?curid=2393030", "title": "Aeronautica militare dell'Albania", "text": ""}
{"id": "2393031", "revid": "115533", "url": "https://it.wikipedia.org/wiki?curid=2393031", "title": "Aeronautica militare dell'Algeria", "text": ""}
{"id": "2393033", "revid": "339392", "url": "https://it.wikipedia.org/wiki?curid=2393033", "title": "Aeronautica militare dell'Angola", "text": ""}
{"id": "2393034", "revid": "339392", "url": "https://it.wikipedia.org/wiki?curid=2393034", "title": "Aeronautica militare angolana", "text": ""}
{"id": "2393035", "revid": "287204", "url": "https://it.wikipedia.org/wiki?curid=2393035", "title": "Desmatophoca", "text": "Desmatophoca era un carnivoro odobenide, vissuto in Asia (Giappone) e America settentrionale (California e Oregon) nel Miocene medio, che poteva raggiungere una lunghezza di 1,7 m.\nLa tipica forma idrodinamica del leone marino attuale aveva cominciato ad apparire con \"Desmatophoca\". Come nei suoi parenti viventi, le zampe anteriori erano pi\u00f9 robuste di quelle posteriori, e i piedi erano modificati in pinne, con le dita allungate, rivolte verso l'esterno e tenute insieme da una membrana connettiva che formava una larga superficie utilizzata per nuotare. Tutte le ossa degli arti erano accorciate per renderli pi\u00f9 robusti.\nSebbene \"Desmatophoca\" avesse ancora una coda, al contrario dei leoni marini, questa era molto ridotta, essendo lunga soltanto come il cranio dell'animale. Analogamente al suo antenato \"Enaliarctos\", i suoi occhi erano enormi, quindi \u00e8 probabile che la vista costituisse il senso pi\u00f9 importante per la caccia. L'udito senza duibbio serviva bene all'animale sulla terraferma."}
{"id": "2393036", "revid": "115533", "url": "https://it.wikipedia.org/wiki?curid=2393036", "title": "Aeronautica militare della Arabia Saudita", "text": ""}
{"id": "2393039", "revid": "190231", "url": "https://it.wikipedia.org/wiki?curid=2393039", "title": "Aeronautica militare saudita", "text": ""}
{"id": "2393040", "revid": "115533", "url": "https://it.wikipedia.org/wiki?curid=2393040", "title": "Aeronautica militare dell'Argentina", "text": ""}
{"id": "2393042", "revid": "115533", "url": "https://it.wikipedia.org/wiki?curid=2393042", "title": "Aeronautica militare dell'Armenia", "text": ""}
{"id": "2393043", "revid": "190231", "url": "https://it.wikipedia.org/wiki?curid=2393043", "title": "Forze armate australiane", "text": ""}
{"id": "2393044", "revid": "190231", "url": "https://it.wikipedia.org/wiki?curid=2393044", "title": "Forze di Difesa Australiane", "text": ""}
{"id": "2393045", "revid": "190231", "url": "https://it.wikipedia.org/wiki?curid=2393045", "title": "Forze armate dell'Australia", "text": ""}
{"id": "2393046", "revid": "339392", "url": "https://it.wikipedia.org/wiki?curid=2393046", "title": "Aeronautica militare dell'Austria", "text": ""}
{"id": "2393050", "revid": "547992", "url": "https://it.wikipedia.org/wiki?curid=2393050", "title": "Patrizia Loreti", "text": "Biografia.\nCresciuta tra Roma, Bologna, Tossignano e New York, si \u00e8 diplomata al \"Laboratorio di Esercitazioni Sceniche\" diretto da Gigi Proietti. Attrice di formazione teatrale, \u00e8 anche cantante di musica leggera e musical. Ha fatto parte del gruppo comico La Zavorra, attivo nel teatro cabaret e in televisione nei primi anni ottanta. Ha curato in coppia con Pietro De Silva la regia dello spettacolo \"Nuovi Tragici\", di cui \u00e8 autore lo stesso De Silva.\nHa debuttato nel cinema nel 1984 in \"Cos\u00ec parl\u00f2 Bellavista\"."}
{"id": "2393051", "revid": "184925", "url": "https://it.wikipedia.org/wiki?curid=2393051", "title": "Neffa e i messaggeri della dopa", "text": ""}
{"id": "2393052", "revid": "190231", "url": "https://it.wikipedia.org/wiki?curid=2393052", "title": "Aeronautica militare bengalese", "text": ""}
{"id": "2393054", "revid": "1005847", "url": "https://it.wikipedia.org/wiki?curid=2393054", "title": "Elezioni primarie della Concertaci\u00f3n del 1993", "text": "Le elezioni primarie presidenziali della Concertaci\u00f3n de Partidos por la Democracia si sono svolte domenica 23 maggio 1993 per definire il candidato alle elezioni presidenziali del dicembre dello stesso anno della coalizione governatrice di centrosinistra.\nA queste elezioni hanno partecipato due candidati: Eduardo Frei Ruiz-Tagle, figlio del defunto Presidente Eduardo Frei Montalva, sostenuto dal Partito Democratico Cristiano del Cile e Ricardo Lagos sostenuto dal Partito Socialista Cileno e Partito per la Democrazia.\nIl vincitore \u00e8 stato Frei che successivamente verr\u00e0 eletto Presidente con il 57,98% dei voti al primo turno.\nSviluppo delle elezioni.\nA queste elezioni parteciparono un esponente del Partito Democratico Cristiano del Cile e un altro della cosiddetta \"area progressista\" della coalizione rappresentata dal ricostituito Partito Socialista Cileno, rinato dopo anni di esclusione dalla politica, e dal Partito per la Democrazia formato da numerosi esponenti socialisti che decisero di fondare un nuovo partito durante gli ultimi anni della dittatura militare-fascista di Augusto Pinochet.\nLa DC prima di presentare il proprio candidato lo selezion\u00f2 in una sorta di primarie interna e gli sfidanti furono Eduardo Frei Ruiz-Tagle, Gabriel Vald\u00e9s e Andr\u00e9s Zald\u00edvar. Frei prevalse nettamente nei confronti dei suoi sfidanti di partito. Nell'area progressista fu proposta invece la candidatura del carismatico ex collaboratore del governo di Salvador Allende Ricardo Lagos che ha ricoperto anche l'incarico di ministro dell'Istruzione del primo governo democratico di Patricio Aylwin.\nSebbene alle primarie parteciparono solo gli iscritti e i militanti dei partiti parteciparono quasi mezzo milione di persone. Eduardo Frei Ruiz-Tagle con il 64% dei voti ha vinto le elezioni ed \u00e8 stato proclamato candidato unico di tutta la coalizione. Tra i principali punti programmatici di Frei figurano la riduzione della povert\u00e0 che Aylwin ha gi\u00e0 ridotto notevolmente oltrech\u00e9 la continuazione del processo di transizione alla democrazia e del risanamento economico.\nRisultati.\nI risultati delle elezioni primarie furono:"}
{"id": "2393056", "revid": "436907", "url": "https://it.wikipedia.org/wiki?curid=2393056", "title": "The Best Out Mixtape Vol. 2", "text": "The Best Out Vol. 2 \u00e8 il secondo mixtape del rapper italiano Noyz Narcos e del DJ italiano Gengis Khan, pubblicato nel maggio 2009 dalla Propaganda Records."}
{"id": "2393057", "revid": "767487", "url": "https://it.wikipedia.org/wiki?curid=2393057", "title": "Yohanna", "text": "Cresciuta a Hafnarfj\u00f6r\u00f0ur, ha cominciato ad esibirsi dall'et\u00e0 di 9 anni. Ha lavorato anche a Broadway, fino a vincere nel 2009 la selezione della RUV per l'Eurovision Song Contest. La partecipazione all'evento con la canzone \"Is It True\" si concluder\u00e0 con un ottimo secondo posto alle spalle dello strafavorito Alexander Rybak; curiosamente in tale occasione ha tra i backing un partecipante dell'edizione passata (Fri\u00f0rik \u00d3mar del duo Euroband) e la partecipante dell'anno dopo (Hera Bj\u00f6rk). Nel 2010 comunica da Reykjav\u00edk i voti dell'isola per l'Eurovision Song Contest.\nNel 2011 partecipa di nuovo alla selezione islandese per l'Eurovision Song Contest con la canzone \"N\u00f3tt\" (\"Notte\")."}
{"id": "2393060", "revid": "640389", "url": "https://it.wikipedia.org/wiki?curid=2393060", "title": "Ostrovizza", "text": "Ostrovizza (in sloveno Ostrovica, in tedesco \"Ostroviza\" ) \u00e8 un paese della Slovenia, frazione del comune di Erpelle-Cosina.\nL'insediamento (\"naselje\") , nel marzo 2006, in seguito a referendum, \u00e8 passato dal comune di Divaccia a quello di Erpelle-Cosina.\nLa localit\u00e0 \u00e8 situata sui colli Birchini a 705.9 s.l.m., a 12.2 kilometri dal capoluogo comunale e a 16.3 kilometri dall'Italia.\nDurante il dominio asburgico Ostrovizza fu frazione del comune di Artuise.\nAlture principali.\n\"Kal\", mt 788; \"\u017dernjavce\", mt 713; \"Pole\u017e\", mt 646\nCorsi d'acqua.\n\"Zleb\"; \"Ru\u0161\u010di\u010d\";"}
{"id": "2393064", "revid": "643494", "url": "https://it.wikipedia.org/wiki?curid=2393064", "title": "La Zavorra", "text": "La Zavorra \u00e8 stato un gruppo comico attivo nel teatro cabaret e in televisione nei primi anni ottanta. Si sciolse nel 1984. I suoi componenti hanno intrapreso in seguito carriere per proprio conto.\nIl gruppo era composto essenzialmente da diplomati del \"Laboratorio di Esercitazioni Sceniche\" diretto da Gigi Proietti presso il Teatro Brancaccio di Roma, dove prese avvio il progetto del gruppo comico: Rodolfo Lagan\u00e0, Paola Tiziana Cruciani, Patrizia Loreti, Shereen (Shirine) Sabet, Sandra Collodel, Giorgio Tirabassi, Massimo Wertm\u00fcller e Silvio Vannucci.\nFra le loro partecipazioni a trasmissioni televisive si registrano quelle ad \"Help!\" su Canale 5 e ad \"Al Paradise\" su Rai 1."}
{"id": "2393067", "revid": "161374", "url": "https://it.wikipedia.org/wiki?curid=2393067", "title": "Composante air de l'arm\u00e9e belge", "text": ""}
{"id": "2393070", "revid": "161374", "url": "https://it.wikipedia.org/wiki?curid=2393070", "title": "Luchtcomponent", "text": ""}
{"id": "2393071", "revid": "161374", "url": "https://it.wikipedia.org/wiki?curid=2393071", "title": "Aeronautica militare del Belgio", "text": ""}
{"id": "2393075", "revid": "190231", "url": "https://it.wikipedia.org/wiki?curid=2393075", "title": "Esercito australiano", "text": ""}
{"id": "2393076", "revid": "190231", "url": "https://it.wikipedia.org/wiki?curid=2393076", "title": "Esercito dell'Australia", "text": ""}
{"id": "2393078", "revid": "190231", "url": "https://it.wikipedia.org/wiki?curid=2393078", "title": "Reale Aeronautica Militare australiana", "text": ""}
{"id": "2393079", "revid": "287204", "url": "https://it.wikipedia.org/wiki?curid=2393079", "title": "Ardita", "text": ""}
{"id": "2393080", "revid": "115533", "url": "https://it.wikipedia.org/wiki?curid=2393080", "title": "Aeronautica militare dell'Australia", "text": ""}
{"id": "2393081", "revid": "22356", "url": "https://it.wikipedia.org/wiki?curid=2393081", "title": "Protocetus atavus", "text": "Il protoceto (Protocetus atavus) era un cetaceo protocetide, vissuto in Africa ed Asia (area del Mediterraneo) nell'Eocene medio, che poteva raggiungere una lunghezza di 2,5\u00a0m.\n\"Protocetus\", che visse circa 8 milioni di anni dopo \"Pakicetus\", assomigliava molto di pi\u00f9 ai moderni Misticeti, grazie al corpo idrodinamico. Le zampe anteriori erano piatte e simili a pinne, quelle posteriori erano molto ridotte, e, sebbene sporgessero al corpo, erano quasi inutilizzabili per nuotare.\nUn paio di lobi orizzontali si erano probabilmente sviluppati sulla coda di \"Protocetus\", a giudicare dalla struttura della colonna vertebrale in questa zona. Il loro movimento dall'alto in basso forniva la forza propulsiva necessaria per far avanzare regolarmente l'animale nell'acqua.\nIl cranio di \"Protocetus\" era diventato abbastanza lungo, con un muso stretto. I denti erano appuntiti e disposti a zig-zag nella parte frontale delle mascelle. Questi denti trattenevano la preda, mentre i denti posteriori la facevano a pezzi.\nLe narici di queste balene avevano cominciato a migrare verso la parte posteriore della testa, allontanandosi dalla posizione che avevano nelle balene primitive, sulla punta del muso. \"Protocetus\" aveva anche un buon olfatto, ma la vista rappresentava probabilmente l'organo di senso pi\u00f9 importante per la caccia delle prede. Contrariamente a \"Pakicetus\", le sue orecchie erano adattate per sentire sott'acqua, ma \u00e8 improbabile che avessero gi\u00e0 sviluppato il complicato sistema di ecolocalizzazione utilizzato dalle balene attuali."}
{"id": "2393082", "revid": "24285040", "url": "https://it.wikipedia.org/wiki?curid=2393082", "title": "Protocetus", "text": ""}
{"id": "2393085", "revid": "1543377", "url": "https://it.wikipedia.org/wiki?curid=2393085", "title": "Hobart International", "text": "L'Hobart International \u00e8 un torneo femminile di tennis che si disputa a Hobart, in Australia. Fin dal 1994 fa parte del WTA Tour, dal 2021 \u00e8 classificato come WTA 250, precedentemente faceva parte della categoria International ed ancora prima nella categoria Tier IV/V. Si gioca sul cemento ed \u00e8 considerato un torneo di preparazione per l'Australian Open.\nLa competizione si gioca nel Hobart International Tennis Centre. \u00c8 attualmente sponsorizzato da Moorilla Wines da cui prende il nome. In passato era sponsorizzato dalla Australia and New Zealand Banking Group (ANZ). L'edizione del 2021 non viene disputata a causa della pandemia di COVID-19."}
{"id": "2393086", "revid": "190231", "url": "https://it.wikipedia.org/wiki?curid=2393086", "title": "Forze di Difesa australiane", "text": ""}
{"id": "2393088", "revid": "190231", "url": "https://it.wikipedia.org/wiki?curid=2393088", "title": "Aeronautica Militare Venezuelana", "text": ""}
{"id": "2393092", "revid": "115533", "url": "https://it.wikipedia.org/wiki?curid=2393092", "title": "Aeronautica militare del Venezuela", "text": ""}
{"id": "2393094", "revid": "486946", "url": "https://it.wikipedia.org/wiki?curid=2393094", "title": "Mariano Lupo", "text": ""}
{"id": "2393095", "revid": "911652", "url": "https://it.wikipedia.org/wiki?curid=2393095", "title": "Damaliscus lunatus", "text": "Il damalisco comune (Damaliscus lunatus ) \u00e8 un'antilope africana della sottofamiglia degli Alcelafini. \u00c8 presente in quasi tutte le zone di savana dell'Africa sub-sahariana, anche se in molte aree oggi si rinviene soltanto nelle aree protette.\nDescrizione.\nA seconda della sottospecie, il damalisco comune misura tra i 150 e i 205 cm di lunghezza e tra i 100 e i 130 cm di altezza al garrese. La coda misura 40-60 cm e le corna possono raggiungere i 72 cm di lunghezza. Il peso varia tra i 75 e i 160 kg. Di forme e dimensioni simili all'alcelafo, ha una testa meno allungata dal profilo leggermente concavo. Le corna sono massicce, anulate e incurvate all'indietro con punte convergenti (a lira); nella sottospecie meridionale o sassaby (\"D. l. lunatus\") la testa \u00e8 piccola e le corna, sottili e corte, si incurvano lateralmente e all'indietro. Il pelo \u00e8 rasato e molto lucido: castano-bruno nelle sottospecie meridionali e orientali (\"D. l. lunatus\", \"D. l. superstes\" e \"D. l. jimela\"), diviene pi\u00f9 rosso porpora brunastro nelle sottospecie nord-orientali e centrali (\"D. l. topi\" e \"D. l. tiang\") e decisamente rosso vivace pi\u00f9 o meno aranciato a nord-ovest (\"D. l. korrigum\"). Tutte le sottospecie presentano un disegno molto simile con fronte e muso, parte alta degli arti, spalle e cosce color grigio-nero bluastro; la parte inferiore degli arti, le ascelle e l'inguine sono giallo ocra. Solo \"D. l. lunatus\" ha inguine e addome bianchi. Come per l'alcelafo, le dimensioni sembrano diminuire andando da ovest verso est e sud. Ha ghiandole preorbitali e sulle zampe.\nDistribuzione e habitat.\nIl damalisco comune una volta era ampiamente diffuso nelle savane, soprattutto nelle pianure alluvionali, dell'Africa a sud del Sahara, ed era una delle specie di antilopi pi\u00f9 comuni dell'Africa. Oggi, tuttavia, \u00e8 scomparso da gran parte del suo areale e si incontra di solito solo all'interno di parchi nazionali ed aree protette. Da alcuni paesi, come Mali, Mauritania, Mozambico, Senegal, Burundi e Gambia, \u00e8 scomparso del tutto.\nBiologia.\nIn quanto specie che si nutre esclusivamente pascolando, il damalisco comune predilige le savane aperte, in particolare le pianure alluvionali. In grado di correre molto velocemente, pu\u00f2 raggiungere per brevi tratti punte di 70 km/h. Quando \u00e8 in corsa si muove in maniera caratteristica, scuotendo vigorosamente la testa su e gi\u00f9.\nI damalischi vivono in piccoli branchi composti da un maschio dominante e da un numero variabile di femmine, otto in media, con i loro piccoli. Quando raggiungono un anno di et\u00e0, i giovani maschi vengono allontanati dalla mandria, mentre le femmine rimangono per lo pi\u00f9 all'interno del branco originario. Durante i primi anni di vita, i giovani maschi formano associazioni di scapoli che si dissolvono non appena raggiungono i quattro anni, et\u00e0 nella quale sono gi\u00e0 abbastanza grandi per guidare una propria mandria. I maschi dominanti difendono il proprio branco contro gli intrusi; quando due maschi rivali si fronteggiano, di norma cercano di impressionare l'avversario con apposite posture di minaccia, ma nei rari casi in cui questo non basta, possono scoppiare feroci duelli combattuti a colpi di corna. I maschi che vengono cos\u00ec allontanati dal proprio branco terminano la loro vita conducendo un'esistenza solitaria.\nTassonomia.\nTradizionalmente, il damalisco comune \u00e8 sempre stato considerato come una specie distinta, classificata sotto il nome scientifico \"Damaliscus lunatus\", nella quale venivano distinte cinque sottospecie. Nel 2003, tuttavia, alcuni studiosi iniziarono a mettere in discussione il fatto che le varie forme di damalisco appartenessero ad una sola specie; quando venne descritto per la prima volta il sassaby del Bangweulu, esso venne inizialmente considerato una specie separata (\"Damaliscus superstes\") e altri studiosi si domandarono se anche le altre forme fossero distinte abbastanza da giustificare l'appartenenza a specie diverse. Nel corso di una revisione della classificazione dei Bovidi, nel 2011, tutte le sottospecie sono state considerate specie a s\u00e9. Attualmente le sottospecie riconosciute sono sei:\nWilson e Reeder (2005) suddividono il damalisco comune in tre specie distinte: \"Damaliscus lunatus\", alla quale apparterrebbe solamente la forma meridionale (il sassaby), \"Damaliscus superstes\", la forma della regione del lago Bangweulu, e \"Damaliscus korrigum\", comprendente tutte le sottospecie settentrionali (\"D, l. topi\", \"D. l. korrigum\" e \"D. l. jimela\"; \"D. l. tiang\" non viene riconosciuto).\nIl damalisco di Hunter, in passato considerato talvolta come una sottospecie del damalisco comune, viene attualmente classificato come una specie distinta (appartenente inoltre ad un genere a s\u00e9)."}
{"id": "2393096", "revid": "80339", "url": "https://it.wikipedia.org/wiki?curid=2393096", "title": "Bezymjannyj", "text": "Il Bezymjannyj (in russo \u0411\u0435\u0437\u044b\u043c\u044f\u043d\u043d\u044b\u0439) \u00e8 uno stratovulcano della Kam\u010datka, in Russia. Il suo nome significa in lingua russa \"vulcano senza nome\"; lo si riteneva estinto fino al 1955 quando ha ripreso una forte attivit\u00e0. Fa parte del gruppo di vulcani del Klju\u010devskaja Sopka, una formazione di vulcani posta a oriente della Catena Centrale, nella parte settentrionale della penisola. La formazione \u00e8 tipica dei vulcani presenti in una zona di subduzione, nello specifico dello scorrimento della placca pacifica sotto quella euroasiatica.\nIl vulcano si \u00e8 formato in tempi relativamente recenti, sul fianco sud-orientale del vulcano Kamen, molto pi\u00f9 antico e elevato (\u00a0m s.l.m.).\nStruttura del vulcano.\nIl Bezymjannyj \u00e8 costituito principalmente da andesiti calcoalcanline con un tasso di potassio medio. Esse sono ricche generalmente in augite e orneblenda; durante le sue eruzioni ha prodotto anche colate di basalto andesitico e dacitico. Il vulcano si trova in un'area di duomi in parte antecedenti alla sua formazione. Sui suoi fianchi sono presenti colate di lava che, verso il basso, sono ricoperte da depositi piroclastici non consolidati. La sommit\u00e0 del vulcano, \u00e8 formata da un cratere a forma di ferro di cavallo, ottenuto dalla polverizzazione del fianco sud-est. Esso ha una dimensione di 1,3 per 2,8\u00a0km ed \u00e8 profondo 700 metri.\nAttivit\u00e0 eruttiva.\nIl vulcano si \u00e8 formato nell'olocene tra 11000 e 7000 anni fa. La sua attivit\u00e0 ha conosciuto lunghi periodi di inattivit\u00e0.\nNegli ultimi 3000 anni vi si riconoscono tre fasi."}
{"id": "2393097", "revid": "190231", "url": "https://it.wikipedia.org/wiki?curid=2393097", "title": "Aviaci\u00f3n Militar Nacional Bolivariana", "text": ""}
{"id": "2393098", "revid": "339392", "url": "https://it.wikipedia.org/wiki?curid=2393098", "title": "Armada de la Rep\u00fablica Bolivariana de Venezuela", "text": ""}
{"id": "2393099", "revid": "339392", "url": "https://it.wikipedia.org/wiki?curid=2393099", "title": "Marina militare del Venezuela", "text": ""}
{"id": "2393100", "revid": "281702", "url": "https://it.wikipedia.org/wiki?curid=2393100", "title": "Thule Air Base", "text": ""}
{"id": "2393101", "revid": "123507758", "url": "https://it.wikipedia.org/wiki?curid=2393101", "title": "Football Club Mendrisio", "text": "Il Football Club Mendrisio, (gi\u00e0 \"Associazione Calcio Mendrisio\" dal 1920 al 1923, \"Speranza Football Club Mendrisio\" nel 1924, \"Football Club Mendrisio Star\" dal 1959 al 1982, \"Football Club Mendrisio-Stabio\" dal 2006 al 2012), abbreviato FC Mendrisio o FCM e comunemente noto come Mendrisio, \u00e8 una societ\u00e0 calcistica svizzera con sede nella citt\u00e0 di Mendrisio, in Canton Ticino.\nStoria.\nFondato nel 1912, nel 2006, dalla fusione tra FC Mendrisio e FC Stabio, nasce il FC Mendrisio-Stabio, societ\u00e0 che si scioglie il 26 novembre 2012. Nella stagione 2018-2019 milita in 1\u00aa Lega, quarto livello del campionato svizzero di calcio.\nCronistoria.\nCronologia.\n * 1945-1946 - 02. SERIE C\n * 1946-1947 - 05. SERIE C\n * 1947-1948 - 01. SERIE C\n * 1948-1949 - 08. SERIE B\n * 1949-1950 - 08. SERIE B\n * 1950-1951 - 12. SERIE B\n * 1951-1952 - 13. SERIE B\n * 1952-1953 - 04. SERIE C\n * 1953-1954 - 10. SERIE C\n * 1954-1955 - 02. SERIE C\n * 1955-1956 - 02. SERIE C\n * 1956-1957 - 10. SERIE C\n * 1957-1958 - 07. SERIE C\n * 1958-1959 - 07. SERIE C\n * 1959-1960 - SERIE C\n * 1967-1968 - SERIE C\n * 1968-1969 - SERIE B\n * 1969-1970 - SERIE B\n * 1970-1971 - SERIE B\n * 1971-1972 - SERIE B\n * 1972-1973 - SERIE B\n * 1973-1974 - SERIE B\n * 1974-1975 - SERIE B\n * 1975-1976 - SERIE C\n * 1976-1977 - SERIE B\n * 1977-1978 - SERIE C\n * 1978-1979 - SERIE C\n * 1979-1980 - SERIE C\n * 1980-1981 - SERIE B\n * 1981-1982 - SERIE B\n * 1982-1983 - SERIE B\n * 1983-1984 - SERIE B\n * 1984-1985 - SERIE B\n * 1995-1996 - SERIE C\n * 1996-1997 - SERIE C\n * 2004-2005 - SERIE C\n * 2005-2006 - SERIE C\n * 2006-2007 - SERIE C col nome FC Mendrisio-Stabio\n * 2007-2008 - SERIE C\n * 2008-2009 - SERIE C\n * 2009-2010 - SERIE C\n * 2010-2011 - SERIE C\n * 2011-2012 - SERIE C\n * 2012-2013 - SERIE C di nuovo col nome FC Mendrisio\n * 2013-2014 - SERIE C\n * 2014-2015 - SERIE C\n * 2015-2016 - SERIE C\n * 2016-2017 - SERIE C\nStadio.\nIl club gioca le partite casalinghe allo Stadio comunale di Mendrisio, impianto costruito nel 1945 ed avente una capienza di circa 7000 spettatori circa, di cui 700 in posti a sedere. Lo stadio di un terreno di gioco in erba naturale misurante 106.4x64.5 m."}
{"id": "2393102", "revid": "190231", "url": "https://it.wikipedia.org/wiki?curid=2393102", "title": "PRENA", "text": ""}
{"id": "2393110", "revid": "174925", "url": "https://it.wikipedia.org/wiki?curid=2393110", "title": "Encefaliti", "text": ""}
{"id": "2393113", "revid": "767487", "url": "https://it.wikipedia.org/wiki?curid=2393113", "title": "George Friend", "text": ""}
{"id": "2393114", "revid": "125998125", "url": "https://it.wikipedia.org/wiki?curid=2393114", "title": "FGM-148 Javelin", "text": "L' FGM-148 Javelin \u00e8 un'arma anticarro portatile, in servizio nelle forze armate statunitensi. L'arma utilizza un sistema di guida automatica ad infrarossi, che permette all'operatore di cercare copertura immediatamente dopo avere sparato, diversamente a quanto succede con i sistemi anticarro filoguidati. Il sistema \u00e8 composto da un lanciatore riutilizzabile (\"CLU, Command Launch Unit\") e da un missile HEAT a combustibile solido, che \u00e8 in grado di superare le difese e le corazze reattive dei moderni carri attaccandoli dall'alto, dove la corazza \u00e8 pi\u00f9 sottile.\nDescrizione.\nIl personale di lancio \u00e8 di norma costituito da due persone, ma pu\u00f2 essere lanciato anche da una persona singola. Il bersaglio viene individuato in fase di puntamento, ed \u00e8 agganciato e seguito autonomamente dal missile, senza che siano necessari altri interventi da parte del personale che lo ha lanciato (\"lancia e dimentica\") per mezzo del calore emanato dal bersaglio stesso; il puntamento \u00e8 facilitato dall'elettronica dell'arma che, oltre ad una funzione di zoom, include anche una di visione notturna.\nIl missile pu\u00f2 operare in due differenti modalit\u00e0:\nLa parte superiore dei veicoli blindati si presenta solitamente piatta e non ha i tipici profili inclinati e sfuggenti destinati a deviare i proiettili di provenienza orizzontale. Nella modalit\u00e0 \"Top Attack\" il missile, grazie alla condizione di velocit\u00e0 raggiunta in picchiata, ricade sull'obiettivo con un altissimo potere di penetrazione.\nAllo scopo di neutralizzare la difesa reattiva delle moderne corazze reattive, il missile utilizza una doppia testata HEAT in tandem, la prima carica esplosiva fa saltare le corazze reattive esterne, la seconda carica (principale) penetra nella corazza. I moderni carri russi, al fine di neutralizzare la minaccia portata dai moderni missili anticarro, hanno sviluppato e testato con successo il sistema di protezione attiva ARENA."}
{"id": "2393115", "revid": "1646297", "url": "https://it.wikipedia.org/wiki?curid=2393115", "title": "Psicopatologia", "text": "La psicopatologia \u00e8 la branca della psichiatria e della psicologia clinica che si occupa genericamente dello studio dei disturbi mentali e delle patologie ad essi connessi, occupandosi di criteri diagnostici e classificativi a sostegno della salute mentale.\nDescrizione.\nPi\u00f9 specificatamente la psicopatologia \u00e8 definibile come:\nConcetti chiave.\nI disturbi psicopatologici o disturbi mentali possono essere suddivisi in due principali categorie:\nClassificazione.\nPsicopatologie interpretative.\nLo studio avviene mediante assunti interpretativi basati su costrutti teorici.\nPsicopatologia descrittiva.\nLo studio avviene mediante la descrizione precisa e nella categorizzazione delle esperienze abnormi cos\u00ec come esse sono riferite dal paziente e osservate dal suo comportamento."}
{"id": "2393124", "revid": "2070068", "url": "https://it.wikipedia.org/wiki?curid=2393124", "title": "Daniela Airoldi", "text": "Gli esordi.\nDa piccolissima partecipa allo Zecchino d'Oro con la canzone \"Concertino in cucina\", scritta da Laura Zanin e Tertulliano Luppi, assieme a Marco Lo Giusto e Oreste Patacchini e poi rimane nel Coro dell'Antoniano per ben 8 anni.\nDebutto in teatro.\nFrequenta la Scuola di Recitazione dell'ATER teatro di Bologna e debutta negli anni '80 con la compagnia di Alberto Lionello, dove lavora per quattro anni, dal 1984 con lo spettacolo \"Divorziamo\" di Victorien Sardou, in tourn\u00e9e fino al 1986 e nello stesso anno recita ne \"Il Gioco delle Parti\" di Luigi Pirandello, fino a tutto il 1987.\n\u00c8 del 1990 lo spettacolo \"Rap Chantant\", nella compagnia di Fiorenzo Fiorentini. Questa volta si tratta di un variet\u00e0 (spettacolo) con un passaggio verso la prosa leggera e il cabaret.\nCabaret e musical.\nIn veste di attrice comica si esibisce in Italia e all'estero in molti spettacoli fra i quali \"Formato Tascabile\", \"Le Formiche non vengono mai sole\", \"Meno male\", \"La show formic\", \"Bella dentro\".\nAutrice anche dei testi, in collaborazione con Alessandro Segreto, nel 2001 mette in scena \"Omaggio a \u00c9dith Piaf\". Come cantante inoltre ha partecipato nel 1992 al Festival di Sanscemo con la canzone \"Nonno\".\nCinema.\nIl suo strampalato personaggio \u00e8 stato notato anche da Federico Fellini, che nel 1990 le affida una parte ne \"La voce della luna\". Partecipa poi ad altri due film, \"Senza scrupoli 2\", per la regia di Carlo Ausino, sempre nel '90, e alla commedia di costume \"...e se domani\", regia di Giovanni La Parola, con i comici Luca e Paolo nel 2006. Nel 2008 \u00e8 nel cast del film \"Brokers - Eroi per gioco\", regia di Emilano Cribari, nel ruolo della parrucchiera Norina, una delle protagoniste. Nel 2015 partecipa al film \"Uno anzi due\" di e con Maurizio Battista, regia di Francesco Pavolini, nel ruolo della cliente fissa del bar. Nel 2018 \u00e8 nel film di Luca Miniero \"Sono tornato\" nell'importante ruolo di Laura, la signora del cane; proprio per questo ruolo partecipa al programma tv \"Cinematografo\" di Gigi Marzullo. Sempre nel 2018 recita in \"La ricetta della mamma\", corto tratto da un racconto di Giorgio Faletti, regia di Dario Piana, nel ruolo di Mercedes Della Bona. Nel 2020 riceve il \"Vince\", Premio Vincenzo Crocitti Attrice in Carriera; recita nel film indipendente \"L'uomo samargantico\", regia di Luca Martinelli nell'importante ruolo della Dottoressa Ilde Panzerotti.\nRadio e televisione.\nProtagonista in molte occasioni nei principali canali televisivi italiani, dalle 135 puntate di \"Jeans 2\" con Fabio Fazio su RAI 3, a \"Scherzi a parte\", da \"Bambiricchinate\", con Enza Samp\u00f2, fino ai pi\u00f9 recenti \"Bar Stadio\" su Sky, \"Medici miei\" su Italia 1 e \"Io e Margherita\" sit-com con Margherita Fumero e Enrico Beruschi.\nRiconoscimenti.\nNel dicembre 2020 le viene consegnato il Premio Internazionale Vincenzo Crocitti \"In Carriera\"."}
{"id": "2393126", "revid": "287204", "url": "https://it.wikipedia.org/wiki?curid=2393126", "title": "Zoltan Ribli", "text": ""}
{"id": "2393128", "revid": "287204", "url": "https://it.wikipedia.org/wiki?curid=2393128", "title": "Narbonne Volley", "text": "Il Narbonne Volley \u00e8 una societ\u00e0 pallavolistica maschile francese con sede a Narbona: milita nel campionato di Ligue A.\nStoria.\nLa squadra nacque nel 1992 come \"Union Volley Ball de la Narbonnaise\", con colori sociali bianco e rosso, dopo il distaccamento della sezione pallavolistica della polisportiva MJC; questa, aperta nel 1963, aveva vinto tre campionati giovanili \"Cadetti\" (1983, 1984 e 1992). Disput\u00f2 i primi campionati a livello regionale, nel 1996 approd\u00f2 in Pro B, seconda categoria del campionato francese; nel frattempo le giovanili vinsero un campionato juniores nel 1993.\nNel 2005 ottenne la prima promozione in Pro A della sua storia. Retrocessa al termine del suo primo campionato in massima serie, vi fece ritorno nel 2007, quando adott\u00f2 gli odierni nome e colori sociali."}
{"id": "2393129", "revid": "1305772", "url": "https://it.wikipedia.org/wiki?curid=2393129", "title": "Carta d'identit\u00e0 albanese", "text": "La Carta d'identit\u00e0 albanese (\"Let\u00ebrnjoftimi\") \u00e8 un documento di riconoscimento che viene rilasciato dalle autorit\u00e0 albanesi ai propri cittadini. Serve per provare l'identit\u00e0, la cittadinanza e la residenza dei cittadini albanesi e in alcuni casi anche come documento di viaggio all'estero. Il formato attuale \u00e8 elettronico e biometrico.\nStoria.\nL'Albania non emetteva carte d'identit\u00e0 per i propri cittadini dal 1991, anno del cambiamento del sistema politico. Per ben 18 anni, in mancanza di tale documento, i cittadini erano costretti a procurare certificati di nascita con foto. Ci\u00f2 causava perdite di tempo e l'obbligo che per ogni atto pubblico dovevano presentare un nuovo certificato.\nFinalmente a partire dal 2007, in collaborazione con l'OCSE, \u00e8 stata resa possibile la registrazione elettronica della popolazione in un database centrale. Dopo di che, le autorit\u00e0 albanesi hanno istituito una gara d'appalto internazionale per determinare la societ\u00e0 che doveva produrre le carte di identit\u00e0. La gara \u00e8 stata vinta dalla societ\u00e0 francese Sagem S\u00e9curit\u00e9 (Morfo, Safran Group).\nIl processo del rilascio delle carte d'identit\u00e0 \u00e8 partito il 12 gennaio 2009. Questi documenti sono di una elevata qualit\u00e0 e precisione poich\u00e9 si basano sul registro nazionale unico e centralizzato dei cittadini in forma elettronica. Tale registro \u00e8 on-line per l'immissione dei dati e l'uso da parte di tutti gli Uffici di Stato Civile in tutto il territorio albanese, ma il centro di lavorazione e sviluppo \u00e8 a Tirana. Su questo registro si basa anche il nuovo sistema di indirizzi e la ripartizione territoriale dell'Albania. \nNella carta sar\u00e0 stampato anche un numero che identificher\u00e0 la persona in modo univoco nei confronti della Pubblica Amministrazione in materia fiscale, di sanit\u00e0, di previdenza sociale, ecc.\nCaratteristiche.\nLa carta d'identit\u00e0 albanese \u00e8 elettronica e biometrica. \u00c8 di plastica e ha il formato di una carta di credito. Nella parte frontale si trova l'immagine digitale che si replica anche lateralmente e i dati sono espressi in albanese e inglese: cognome, nome, nazionalit\u00e0, luogo e data di nascita, data di rilascio e scadenza, autorit\u00e0 di emissione, firma digitale del titolare, il numero della carta, il sesso e il numero personale. Sull'immagine \u00e8 applicata anche una microstampa olografica. Sul retro della carta \u00e8 stampato un testo alfanumerico che rende la carta leggibile anche con un lettore ottico. Il microchip integrato nella scheda e visibile sul retro, contiene elementi biometrici come le impronte digitali del possessore, l'immagine, la firma, ecc. La carta ha una validit\u00e0 di 10 anni ed \u00e8 obbligatoria per i cittadini sopra i 16 anni . La procedura con la quale si ottiene la carta si effettua in modo veloce e integrato di fronte all'impiegato dell'ufficio anagrafe (identificazione, foto, rilevamento impronte e firma digitale); questo rende il documento affidabile e sicuro.\nCome ottenerla.\nBisogna pagare all'ufficio postale la somma di 1.500 lek (circa \u20ac10,71) e ci si reca all'ufficio dello Stato Civile del proprio Comune dove la persona viene fotografata e le vengono rilevate le impronte digitali. Tutto con macchine fotografiche digitali e scanner, quindi senza l'uso d'inchiostro. Dopo 15 giorni circa, si ritorna personalmente per ritirare la carta che ha bisogno di essere attivata tenendo il dito premuto su un dispositivo che identifica l'impronta con quella immagazzinata nel microchip.\nCarta d'Identit\u00e0 come documento di viaggio.\nPaesi dove \u00e8 possibile entrare mostrando solo la carta d'identit\u00e0 albanese: "}
{"id": "2393133", "revid": "1764135", "url": "https://it.wikipedia.org/wiki?curid=2393133", "title": "Iniziativa personale", "text": "Iniziativa personale (\"Catch That Rabbit!\") \u00e8 un racconto fantascientifico scritto da Isaac Asimov. Pubblicato per la prima volta nel febbraio del 1944 sulla rivista \"Astounding Science Fiction\", fa parte dell'antologia \"Io, Robot\" ed \u00e8 stato inserito anche in altre raccolte di racconti di Asimov.\nVenne pubblicato in italiano per la prima volta nel 1963 come Il robot multiplo.\nTrama.\nGregory Powell e Mike Donovan si trovano nella base di una miniera in un asteroide e sono alle prese con l'ennesimo collaudo. Devono collaudare sul campo un robot, di nome Dave, in grado di controllare via radio 6 sottoposti. Purtroppo Dave ha dei problemi di funzionamento: certe volte non porta alla base i minerali che dovrebbe estrarre e, interrogato, non sa neanche lui cos'\u00e8 successo. Viene controllato meticolosamente ma senza risultato. I protagonisti decidono di mettere una telecamera nella miniera collegata a un monitor nella base e vedono, con orrore, che durante questi momenti il robot fa marciare i suoi sottoposti; Mike e Gregory si precipitano nella miniera e appena Dave li vede smette subito. Viene interrogato di nuovo ma lui ricorda solo che stava facendo un'estrazione difficile, cos\u00ec decidono di interrogare uno dei suoi sottoposti, ma non ottengono risultati. Mike intuisce che il problema sta nell'iniziativa personale del robot, quando non \u00e8 controllato dagli umani deve contare maggiormente sulla propria iniziativa.\nI protagonisti decidono di osservare i robot dallo schermo per cercare di capire la causa del problema, ma sempre senza risultati. Cos\u00ec decidono di provocare una crisi del robot, prendono le tute vanno nella miniera e si avvicinano alla zona degli scavi e si nascondono. Sparano un colpo di disintegratore sulla volta, ma non \u00e8 la volta dei robot a crollare, bens\u00ec la volta dove stavano Mike e Gregory, cos\u00ec rimangono intrappolati nella grotta. Purtroppo il robot a causa del crollo \u00e8 in crisi, e quando si riprende \u00e8 troppo lontano dai protagonisti, cos\u00ec non pu\u00f2 contattarli. Powell capisce che Dave non riesce a controllare tutti e 6 i suoi sottoposti e durante i momenti di crisi Dave non sapendo cosa fare si mette a \"giocare\" con i suoi sottoposti quasi fossero delle dita; cos\u00ec Powell spara un colpo di disintegratore contro uno dei sottoposti, distruggendolo. Dave si accorge della loro presenza e li salva."}
{"id": "2393136", "revid": "22229", "url": "https://it.wikipedia.org/wiki?curid=2393136", "title": "Nuove BR", "text": ""}
{"id": "2393139", "revid": "246700", "url": "https://it.wikipedia.org/wiki?curid=2393139", "title": "Fernando Chalana", "text": "Carriera.\nInizi\u00f2 il suo iter sportivo all'et\u00e0 di 16 anni, nel 1975, nella squadra portoghese del Benfica. Esord\u00ec a 17 anni, e rest\u00f2 a Lisbona fino al 1984. In tale periodo la squadra ottenne il titolo nazionale per 5 volte, e vinse la Coppa di Portogallo 3 volte.\nPoco prima di raggiungere i 18 anni esord\u00ec inoltre nella nazionale del Portogallo, il 17 novembre 1976, alle qualificazioni per i mondiali del 1978, partita nella quale il Portogallo batt\u00e9 per 1-0 la Danimarca. \nIl 1984 fu il suo anno migliore: le sue prestazioni offerte durante il campionato europeo in Francia suscitarono l'interesse della squadra del Bordeaux; si trasfer\u00ec a Bordeaux in estate, dopo 9 stagioni, 263 gare e 39 gol a Lisbona. Trascorse in Francia tre anni, ma fu bloccato da un severo infortunio e gioc\u00f2 solo 10 partite, segnando 1 gol. \nNell'estate del 1987 ritorn\u00f2 al Benfica di Lisbona, ma era ormai in fase discendente. Rest\u00f2 al Benfica fino al 1990, ma non fu pi\u00f9 titolare, e gioc\u00f2 per 47 gare, segnando 8 reti. Il 12 ottobre 1988,gioc\u00f2 l'ultima partita nella nazionale portoghese, in un'amichevole pareggiata con la Svezia. Nella nazionale aveva ricevuto 27 convocazioni in 12 anni, segnando 2 reti. A Lisbona il giocatore fu molto amato ed bbe diversi nomignoli dai suoi tifosi, tra cui \"Piccolo Genio\", \"Asterix &amp; Chalanix\", \"Cyrano\".\nCon la stagione 1990-91 fu ancora a Lisbona, ma con la squadra del Belenenses, con la quale gioc\u00f2 in 14 gare senza segnare nessun gol. L'anno successivo gioc\u00f2 in seconda divisione, con l'Estrela da Amadora, smettendo di giocare quindi a 33 anni. \nNel 2008 ha allenato il Benfica, subentrando a Jos\u00e8 Antonio Camacho."}
{"id": "2393140", "revid": "1272592", "url": "https://it.wikipedia.org/wiki?curid=2393140", "title": "Paoli", "text": ""}
{"id": "2393142", "revid": "599013", "url": "https://it.wikipedia.org/wiki?curid=2393142", "title": "Vetro solubile", "text": "Vetro solubile (\"waterglass\" in inglese) \u00e8 il nome comune di una serie di materiali amorfi che hanno l'aspetto di un vetro trasparente, ma si sciolgono in acqua formando soluzioni viscose e alcaline. Chimicamente, si tratta di silicati di metalli alcalini con formula generale M2O x \"n\"SiO2 (M = Na, K, Li), dove \"n\" \u00e8 compreso tra 1,5 e 4; sono quindi composti non stechiometrici. I pi\u00f9 comuni e pi\u00f9 usati sono i silicati alcalini di sodio. Sono venduti come soluzione concentrata, di solito prodotta sciogliendo i silicati vetrosi in acqua, o sciogliendo direttamente sabbia silicea in NaOH. I silicati alcalini hanno numerosissime applicazioni commerciali. Ad esempio, sono usati in detergenti, adesivi, sigillanti, vernici, cementi, e per la sintesi di altri prodotti chimici come gel di silice e zeoliti.\nStoria.\nLa possibilit\u00e0 di sciogliere in acqua materiali ottenuti fondendo silice (SiO2) e carbonati alcalini (M2CO3, M = Na o K) fu descritta per la prima volta da Jean Baptiste van Helmont (1577-1644), chimico e medico belga. Successivamente, il chimico tedesco Johann Rudolph Glauber (1604-1670) studi\u00f2 le propriet\u00e0 di queste soluzioni dense, che chiam\u00f2 \"Liquor silicum\", proponendone alcune applicazioni. Anche Johann Wolfgang von Goethe (1749-1832) si interess\u00f2 di questi materiali durante i suoi studi alchemici nel 1768. I silicati solubili erano quindi noti, ma trovarono scarsa applicazione fino al 1825, quando il chimico e mineralogista tedesco Johann Nepomuk von Fuchs (1774-1856) studi\u00f2 come produrre industrialmente silicati solubili di potassio e di sodio. Egli coni\u00f2 il termine \"waterglass\" (da water-soluble glass, cio\u00e8 vetro solubile in acqua) e propose l'uso di questi materiali in adesivi, sigillanti e leganti per pitture a fresco. L'industriale e chimico francese Charles Fr\u00e9d\u00e9ric Kuhlmann (1803-1881) inizi\u00f2 la produzione di vetro solubile in Francia nel 1841, e successivamente simili industrie si diffusero in Inghilterra e Stati Uniti.\nPropriet\u00e0 e struttura.\nCol termine vetro solubile si intendono silicati di formula generale M2O x \"n\" SiO2 (M = Na, K, Li) dove \"n\" \u00e8 compreso tra 1,5 e 4. Strutturalmente sono materiali che solidificano dal fuso formando vetri; sono quindi amorfi e non stechiometrici. A livello molecolare, l'unione di tetraedri SiO4 collegati ai vertici forma catene polimeriche disordinate silicio-ossigeno, di complessit\u00e0 variabile a seconda della composizione.\nQuando il materiale si scioglie in acqua si ottengono soluzioni viscose per la presenza di questi anioni polisilicati con polimerizzazione tridimensionale. La viscosit\u00e0 delle soluzioni cresce al crescere della concentrazione e al crescere del rapporto SiO2/MO2. L'aggiunta di idrossidi alcalini depolimerizza la struttura e riduce la viscosit\u00e0. Lo stesso effetto si pu\u00f2 ottenere per diluizione con acqua.\nLe soluzioni di questi silicati sono fortemente alcaline. Per aggiunta di acidi o di sali acidi gli anioni silicato sono convertiti in silice, SiO2; in questo modo si producono gel di silice e altri silicati cristallini come le zeoliti.\nOltre a questi materiali amorfi, esistono anche silicati alcalini che solidificano in forma cristallina, spesso con acqua di cristallizzazione. I pi\u00f9 noti sono l'ortosilicato (Na2O x 0,5 SiO2 ovvero Na4SiO4), il metasilicato (Na2O x 1,0 SiO2 ovvero Na2SiO3) e il disilicato di sodio (Na2O x 2,0 SiO2 ovvero Na2Si2O5). Commercialmente \u00e8 importante solo il metasilicato di sodio, di formula generale Na2SiO3 x \"m\" H2O, dove \"m\" pu\u00f2 essere 0, 5, 8 o 9.\nOgnuno di questi materiali \u00e8 classificato con un proprio numero CAS e numero EINECS:\nSintesi.\nIl vetro solubile solido si ottiene a partire da polvere di quarzo (SiO2) a basso contenuto di ferro, che viene lavata per rimuovere argilla e altre impurezze. Il materiale viene poi miscelato nella proporzione richiesta con carbonato di sodio o di potassio e fusa in fornaci a circa 1500\u00a0\u00b0C. In seguito alla reazione si libera CO2; ad esempio:\nIl materiale fuso viene versato in stampi dove solidifica in blocchi trasparenti. Questo materiale \u00e8 incolore quando \u00e8 molto puro; in presenza di impurit\u00e0 di ferro si ottiene un colore verde-blu (dovuto allo ione Fe2+) o giallo-bruno (dovuto allo ione Fe3+).\nSoluzioni di silicati alcalini si ottengono per dissoluzione del materiale solido in acqua sotto pressione a circa 150\u00a0\u00b0C. Le soluzioni che si ottengono sono tanto pi\u00f9 viscose quanto maggiore \u00e8 la concentrazione di materiale disciolto. Alternativamente, \u00e8 pi\u00f9 conveniente dal punto di vista energetico sciogliere direttamente sabbia di quarzo in una soluzione di idrossido di sodio sotto pressione a circa 150\u00a0\u00b0C.\nUsi.\nI silicati solubili in genere si prestano a numerosissime applicazioni, sfruttando il fatto che non sono dannosi per l'ambiente, non sono tossici (vedi), non sono infiammabili, sono inodori, resistono a olio, grasso e calore, e hanno propriet\u00e0 antimicrobiche. Alcuni campi di applicazione sono i seguenti:\nDetergenti.\nI silicati solubili sono largamente usati nelle formulazioni di detergenti solidi e liquidi in lavatrici e lavastoviglie, sia in campo industriale che casalingo. In questa applicazione hanno la funzione di mantenere un pH elevato (9-12) con il loro potere tamponante, di emulsionare e saponificare oli e grassi animali e vegetali, di addolcire l'acqua dura complessando i cationi calcio e magnesio, e di proteggere le parti metalliche dalla corrosione.\nAdesivi e leganti.\nI silicati solubili sono largamente usati nel produrre manufatti di carta e cartone, come tubi, laminati e cartoni ondulati. In tubi di carta e cartone avvolti a tamburo si ottengono prodotti rigidi e molto resistenti. In genere si utilizzano soluzioni diluite di silicati solubili che possano facilmente essere assorbite nel materiale cartaceo. L'acqua viene dapprima assorbita dal substrato e poi evapora; i silicati diventano dapprima appiccicosi e alla fine si seccano formando una legatura forte e vetrosa.\nSilicati solubili sono usati anche nella fabbricazione di bricchette, pellet, e altre forme di prodotti aggregati. Come nel caso della carta, il silicato applicato come soluzione si disidrata e forma una colla che lega il materiale. I silicati possono anche essere usati con altri additivi per ottenere un indurimento pi\u00f9 rapido e resistenza all'umidit\u00e0.\nVernici e rivestimenti superficiali.\nI silicati solubili sono usati come veicolanti per legare su superfici pigmenti e altri materiali in polvere. Come rivestimento superficiale aumentano la resistenza della superficie e formano pellicole resistenti al calore e intumescenti. Si usano in genere silicati di potassio, perch\u00e9 quelli di sodio possono reagire con il diossido di carbonio atmosferico formando depositi superficiali di carbonati.\nTrattamenti delle acque e delle acque reflue.\nI silicati solubili, specie di sodio, sono prodotti chimici economici, rispettosi dell'ambiente, usati da pi\u00f9 di 70 anni nei trattamenti delle acque. Fungono da inibitori di corrosione sia perch\u00e9 innalzano il pH e sia perch\u00e9 ricoprono le superfici delle condutture metalliche con un film che le protegge da ulteriori attacchi. Sono inoltre usati come complessanti per rimuovere ferro e manganese dalle acque di falda, e come flocculanti per aiutare la sedimentazione di cationi e policationi.\nCemento e materiali da costruzione.\nI silicati sono utilizzati sia per accelerare la presa del cemento che per renderlo pi\u00f9 durevole e impermeabile agli agenti atmosferici. I silicati sono aggiunti come leganti alla composizione di molti materiali che devono essere refrattari o chimicamente resistenti, ad esempio per la costruzione di fornaci, fognature, ciminiere, celle elettrolitiche, e simili.\nIndustria della carta.\nI silicati solubili sono largamente usati nell'industria della carta durante lo sbianchimento con perossido di idrogeno di fibre sia vergini che riciclate. La funzione dei silicati \u00e8 quella di complessare metalli di transizione come ferro, rame e manganese, che altrimenti catalizzerebbero la decomposizione a ossigeno del perossido di idrogeno. Inoltre, i silicati tamponano l'ambiente di reazione al pH in cui l'azione del perossido \u00e8 pi\u00f9 efficace. Nel riciclo della carta hanno anche la funzione di facilitare il distacco delle particelle di inchiostro.\nTossicit\u00e0.\nAnche se i silicati solubili sono classificati come sostanze pericolose, essenzialmente per la loro alcalinit\u00e0, usati correttamente sono in genere sostanze a basso rischio tossicologico. Di fatto esistono numerose normative internazionali che ne regolano l'utilizzo in campi come trattamento delle acque potabili, industrie alimentari, imballaggi per alimenti, cosmetici, ecc.\nI silicati solubili sono sostanze totalmente inorganiche, e una volta diluiti non hanno alcun impatto ambientale. Chimicamente sono gi\u00e0 completamente ossidati e quindi non possiedono n\u00e9 COD (chemical oxygen demand) n\u00e9 BOD (biochemical oxygen demand). In soluzione concentrata hanno un pH elevato, ma dispersi in acque superficiali sono rapidamente diluiti e reagiscono con cationi metallici presenti naturalmente (ad esempio Ca, Mg, Al, Fe) formando silicati insolubili o silice amorfa, che sono prodotti gi\u00e0 presenti in natura in rocce e terreni."}
{"id": "2393147", "revid": "767487", "url": "https://it.wikipedia.org/wiki?curid=2393147", "title": "Francescane di Santa Maria degli Angeli", "text": "Le Francescane di Santa Maria degli Angeli, dette di Waldbreitbach (in tedesco \"Franziskanerinnen von der Heiligen Jungfrau Maria von den Engeln\"), sono un istituto religioso femminile di diritto pontificio: le suore di questa congregazione pospongono al loro nome la sigla F.B.M.V.A.\nStoria.\nLa congregazione venne fondata da Margaretha Rosa Flesch (1826-1906): nel 1844 inizi\u00f2 a costruirsi un reclusorio accanto alla casa paterna e inizi\u00f2 a dedicarsi all'assistenza agli ammalati poveri e nel 1851, assieme a una compagna epilettica, si ritir\u00f2 in un eremo abbandonato di Waldbreitbach, in Renania; alle due si unirono presto altre donne e la comunit\u00e0 venne ascritta al terz'ordine di san Francesco.\nPeter Wirth, fondatore dei Fratelli Francescani della Santa Croce, aiut\u00f2 la Flesch a organizzare la fraternit\u00e0, le cui prime costituzioni vennero approvate da Matthias Eberhard, vescovo di Treviri.\nLa congregazione inizialmente era dedita a varie forme di apostolato (istruzione, assistenza agli orfani), ma con il \"Kulturkampf\" le suore dovettero limitare la loro attivit\u00e0 alla cura dei malati.\nIl 28 agosto 1903 le Francescane di Waldbreitbach vennero aggregate all'Ordine dei Frati Minori: ottennero il pontificio decreto di lode il 12 dicembre 1912 e le loro costituzioni vennero approvate definitivamente dalla Santa Sede il 30 aprile 1928.\nLa fondatrice \u00e8 stata beatificata nel 2008.\nAttivit\u00e0 e diffusione.\nLe Francescane di Waldbreitbach si dedicano soprattutto a opere di assistenza sociale e sanitaria.\nSono presenti in Brasile, Germania, Paesi Bassi e Stati Uniti d'America: la sede generalizia \u00e8 a Waldbreitbach.\nAl 31 dicembre 2005 l'istituto contava 392 religiose in 39 case."}
{"id": "2393155", "revid": "320578", "url": "https://it.wikipedia.org/wiki?curid=2393155", "title": "Evgeni Aldonin", "text": ""}
{"id": "2393157", "revid": "22416", "url": "https://it.wikipedia.org/wiki?curid=2393157", "title": "Gran Premio del Sudafrica 1993", "text": "Il Gran Premio del Sudafrica 1993 \u00e8 stato un Gran Premio di Formula 1 disputato il 14 marzo 1993 sul Circuito di Kyalami. La gara \u00e8 stata vinta da Alain Prost su Williams. \u00c8 stata la prima gara per Rubens Barrichello, Luca Badoer e Michael Andretti e l'ultima gara in partenza per Ivan Capelli.\nQualifiche.\nAl suo ritorno alle competizioni dopo un anno sabbatico, Prost ottiene subito la pole position con la Williams Renault, nonostante il fatto che a 1700 metri di altitudine il suo motore non possa far valere tutta la sua superiorit\u00e0 rispetto alla concorrenza; al suo fianco, vicinissimo, si qualifica il rivale di sempre Senna, che ha accettato di correre un altro anno con la McLaren Ford, anche se per la prima parte della stagione il suo sar\u00e0 di fatto un contratto \"a gettone\". Il brasiliano arriva al primo Gran Premio dopo aver provato solo una volta la McLaren Ford pochi giorni prima dell'inizio del Mondiale, in un breve test a Silverstone. Alle loro spalle Schumacher, Hill, Alesi e Lehto.\nGara.\nProst parte male; Senna invece prende il comando della gara alla partenza, seguito da Schumacher e da Hill, che poche centinaia di metri pi\u00f9 tardi finisce in testacoda (ripartir\u00e0 dodicesimo e si ritirer\u00e0 al 18\u00ba giro a seguito di una collisione con Zanardi), restituendo la terza posizione al compagno di squadra. Senna allunga, ma ben presto ha problemi alle sospensioni attive e comincia cos\u00ec a correre in difesa. Prost al 13\u00ba giro supera Schumacher e si mette a caccia del brasiliano, che attacca per la prima volta al 15\u00ba giro; il francese riuscir\u00e0 a passare solo al 24\u00ba giro dopo una serie di duelli ruota a ruota. In quello stesso giro il brasiliano lascia passare anche Schumacher, proprio poco prima che i due rientrino ai box: dopo il cambio gomme, Senna torna davanti. Il tedesco tenta l'attacco al 40\u00ba giro, ma forza troppo la staccata, tocca il posteriore della McLaren, si gira e si ritira.\nIn questo modo diventa terzo il suo compagno di squadra Patrese, che 7 giri dopo per\u00f2 esce di pista a sua volta e si ritira. Prost comanda la gara e l'acquazzone che arriva nella fase finale della gara non lo turba, visto che Senna pensa ad amministrare a distanza la sua seconda piazza. Ne fa le spese invece Warwick su Footwork che, al rientro dopo due anni, va in testacoda sbattendo a muro mentre \u00e8 in zona punti. Con il terzo posto di Blundell la Ligier torna sul podio a sette anni dal Gran Premio del Brasile 1986. Completano l'ordine di arrivo Fittipaldi quarto su Minardi e Lehto, quinto con la debuttante Sauber. Nessun'altra vettura arriva al traguardo: Berger, classificato sesto, \u00e8 stato tradito dal motore Ferrari ad un giro dalla fine."}
{"id": "2393165", "revid": "125758263", "url": "https://it.wikipedia.org/wiki?curid=2393165", "title": "Pascolo", "text": "Il pascolo (dal latino \"pascuum\") \u00e8 una forma di agricoltura estensiva, in genere consistente in una distesa erbosa generalmente utilizzata nella pastorizia per il nutrimento di animali erbivori, come ovini, caprini, bovini ed equini, spesso riuniti in mandrie e greggi. \nIl termine in generale pu\u00f2 riferirsi anche all'attivit\u00e0 di pascolo in s\u00e9, da parte degli animali includendo in questi anche gli animali selvatici erbivori (cervi, caprioli, daini, camosci, stambecchi ecc...) durante i rispettivi momenti di alimentazione nel loro habitat naturale. Sono ambienti tipici della montagna ovvero presenti solitamente in zone non utilizzabili per la coltivazione, spesso ricavati da zone boscose dal lavoro millenario dei pastori. Le specie vegetali maggiormente presenti nei pascoli sono poacee e fabacee.\nDescrizione.\nZone di pascolo si trovano frequentemente in montagna (altopiani, valli, radure) o al di sopra del limite della vegetazione arborea (\"pascolo d'alta quota\" o alpeggio), ma possono trovarsi anche in collina e pianura in zone non coltivate sgombre di vegetazione. Il pascolo in montagna degli animali di allevamento \u00e8 solitamente utilizzato d'estate, mentre i pascoli a quote altimetriche pi\u00f9 basse (collina e pianura) durante le altre stagioni, com'era tipico dell'attivit\u00e0 di transumanza.\nSpesso in passato le aree boscose sono state soggette a diboscamento da parte dell'uomo, oltre che per approvvigionamento di legname, proprio per far posto allo sfruttamento dell'ambiente a pascolo. Le zone di pascolo sono spesso segnate da sentieri, mulattiere e tratturi, spesso create proprio dal transito degli animali.\nGli animali tipicamente vengono lasciati liberi di pascolare (\"stato brado\"), a volte seguiti e controllati negli spostamenti da pastori tramite anche l'ausilio di cani da pastore contro eventuali minacce esterne (furti o attacchi di animali selvatici quali lupi, orsi, cani inselvatichiti ecc...). A volte il pascolo pu\u00f2 avvenire direttamente in zone opportunamente recintate limitrofe a tenute di allevamenti e insediamenti di allevatori o pastori. Spesso inoltre nelle aree di pascolo sono presenti bivacchi, rifugi e stazzi per ricovero di pastori e animali e abbeveratoi.\nTecniche.\nEsistono numerose tecniche di pascolo anche con modalit\u00e0 significativamente diverse a seconda del specie di animale interessato. Utilizzando il pascolo come pratica aziendale, diventa rilevante la disponibilit\u00e0 delle diverse specie vegetali variabile nell\u2019arco delle stagioni. Vengono quindi messe in atto tecniche di pascolamento differenti e specifiche al fine di evitare periodi di scarsa disponibilit\u00e0 vegetale, che richiederebbero un maggior investimento economico in risorse alimentari da somministrare in stalla.\nCon confinamento\nSenza confinamento \nAll\u2019inizio del circuito, con animali molto affamati, si utilizzano zone con alimenti meno graditi, ma abbondanti, in modo da ridurre il forte appetito del gregge; poi ci si sposta su zone con bassa disponibilit\u00e0 ma elevata appetibilit\u00e0 e successivamente su zone con media disponibilit\u00e0 e appetibilit\u00e0, dove gli animali effettueranno il loro pasto principale. Infine si possono scegliere zone con alta o media appetibilit\u00e0 in modo da concludere il circuito. Questo pu\u00f2 essere attuato mediante l\u2019utilizzo di recinzioni mobili e blocchi di sali minerali che stimolano gli animali a passare in determinate zone.\nNonostante durante le ore di buio l\u2019attivit\u00e0 di pascolamento si riduce molto, d\u2019estate si predilige effettuare il pascolo notturno, in quanto la temperatura diurna non invoglia gli animali ad alimentarsi.\nNel sud Italia \u00e8 piuttosto diffusa la pratica del pascolo misto o in successione, in cui specie con esigenze alimentari diverse vengono fatte pascolare sulla stessa area in successione, in modo da sfruttare al meglio la variet\u00e0 di specie vegetali presenti."}
{"id": "2393169", "revid": "320578", "url": "https://it.wikipedia.org/wiki?curid=2393169", "title": "Pavel Mamayev", "text": ""}
{"id": "2393173", "revid": "112907885", "url": "https://it.wikipedia.org/wiki?curid=2393173", "title": "Mo\u00efse Amyraut", "text": "Biografia.\nNato in una famiglia aristocratica che affermava di discendere dagli Amyrault di Orl\u00e9ans. Suo padre, desiderando che Mo\u00efse fosse il successore di uno dei suoi zii nell'incarico di siniscalco di Bourgueil, lo iscrisse alla scuola di diritto di Poitiers. Il giovane Amyraut si applic\u00f2 con vigore allo studio della giurisprudenza che riusc\u00ec a prendere il diploma dopo appena anno. Non intraprese tuttavia la carriera burocratica: l'impressione profonda che gli lasci\u00f2 la lettura dell'\"Istituzione della religione cristiana\" di Calvino lo convinsero allo studio della teologia. Appena ebbe ottenuto il consenso del padre si rese a Saumur, dove il partito protestante aveva fondato una fiorente accademia. A Saumur segu\u00ec i corsi del teologo scozzese John Cameron. Al termine degli studi Amyrault rimase a Saumur come professore.\nPastore e professore di teologia all'accademia di Saumur. Fu fautore di un sistema teologico, l'Amiraldismo, che cercava di conciliare il gomarismo e l'arminianesimo."}
{"id": "2393176", "revid": "27723", "url": "https://it.wikipedia.org/wiki?curid=2393176", "title": "Stazione di Rimini", "text": "La stazione di Rimini \u00e8 una stazione ferroviaria posta sulla linea Bologna-Ancona, a servizio della citt\u00e0 di Rimini. \u00c8 inoltre capolinea della linea per Ferrara.\nStoria.\nLa costruzione della stazione, prevista nell'ambito della realizzazione della ferrovia Bologna - Ancona da parte della Societ\u00e0 per le strade ferrate romane, si svolse tra il 1860 e il 1861. L'inaugurazione avvenne, in concomitanza con quella della tratta Rimini-Bologna, il 4 ottobre del 1861 alla presenza del principe Umberto di Savoia. L'edificio di forma piuttosto semplice venne costruito alla periferia lato mare della citt\u00e0 con annessi il deposito locomotive e l'Officina riparazioni. Il 1\u00ba luglio 1865 la stazione pass\u00f2 sotto la giurisdizione della Societ\u00e0 per le Strade Ferrate Meridionali assieme a tutta la linea Bologna - Ancona. Nel 1889 divenne stazione di diramazione (con la costruzione della linea di Ravenna e Ferrara) e ci\u00f2, unito alla crescita esponenziale del traffico viaggiatori, determin\u00f2 la necessit\u00e0 di un ampliamento della stazione e la costruzione di altri fabbricati annessi.\nL'ulteriore aumento del traffico rese presto insufficiente il fabbricato viaggiatori e divenne indispensabile lo spostamento a sud del deposito locomotive e dell'Officina Grandi Riparazioni per ricavare lo spazio in cui venne costruito il piazzale binari pi\u00f9 ampio e il nuovo edificio, progettato dall'architetto Ulisse Dini e inaugurato il 1\u00ba novembre 1914.\nLa stazione fu oggetto di bombardamenti navali da parte della flotta austriaca dopo l'entrata in guerra dell'Italia nel primo conflitto mondiale tra 1915 e 1917.\nNel 1916 divenne origine della linea per Novafeltria che si attest\u00f2 sul piazzale antistante della stazione; tale linea rimase attiva fino al 1960.\nNel 1932 divenne origine della piccola linea internazionale per San Marino che si attest\u00f2 su un piazzale a scartamento ridotto costruito a fianco del 1\u00ba binario di stazione.\nAlla fine del 1938 in conseguenza dell'elettrificazione della linea fino ad Ancona vennero eseguiti importanti lavori adeguamento degli impianti, ma pochi anni dopo scoppiata la seconda guerra mondiale l'intera stazione e gli impianti attigui vennero, tra 1943 e 1944, ripetutamente devastati dai bombardamenti alleati con una impressionante serie di quasi 400 incursioni aeree.\nAlla fine del conflitto iniziarono i lavori di ricostruzione dei fabbricati danneggiati e del ripristino degli impianti portati a termine in tempi abbastanza rapidi. Nel 1963 venne installata l'apparecchiatura ACEI di comando degli apparati di stazione e nel 1978 venne ulteriormente ampliato il fascio viaggiatori portando a 10 binari i muniti di marciapiede.\nNel 1995 (o 1996?) venne chiuso il deposito locomotive, declassato a rimessa.\nGli anni duemila hanno coinciso con la dismissione degli impianti ferroviari attigui, tra cui il Deposito locomotive (nel 2003) e del fascio merci, trasformato in parcheggio.\nStrutture e impianti.\nIl primo fabbricato di stazione venne costruito secondo la concezione classica del tempo con corpo centrale a due livelli e due corpi a 1 livello affiancati con fabbricati di servizio accessori adiacenti.\nI binari di servizio erano 4 pi\u00f9 quelli tronchi.\nIl nuovo fabbricato venne costruito nel 1914 con pretese di eleganza e funzionalit\u00e0 ed \u00e8 inserito tra gli edifici storici protetti della citt\u00e0. Il parco binari per servizio viaggiatori \u00e8 cresciuto prima a 7 e negli anni settanta a 10.\nMovimento.\nLa stazione \u00e8 servita da treni regionali svolti da Trenitalia Tper nell'ambito del contratto di servizio stipulato con la regione Emilia-Romagna, oltre che da treni a lunga percorrenza di Trenitalia e Italo-Nuovo Trasporto Viaggiatori.\nA novembre 2019, la stazione risultava frequentata da un traffico giornaliero medio di circa 9669 persone (4351 saliti + 5318 discesi).\nServizi.\nLa stazione, cui servizi commerciali sono in carico alla societ\u00e0 Centostazioni e che RFI classifica nella categoria \"gold\", dispone di:\nInterscambi.\nLa stazione di Rimini fu affiancata dal 1916 al 1960 dal capolinea della linea per Novafeltria, e dal 1932 al 1944 accolse, a fianco del 1\u00ba binario lato nord, il capolinea della linea per San Marino.\nNelle adiacenze della fermata sono presenti fermate e capilinea dalla rete di trasporto pubblico su gomma esercita da Start Romagna mediante alcune autolinee e la filovia Rimini-Riccione, che nel 1939 aveva sostituito la preesistente tranvia extraurbana."}
{"id": "2393191", "revid": "125208789", "url": "https://it.wikipedia.org/wiki?curid=2393191", "title": "Conclave del 1922", "text": "Il conclave del 1922 venne convocato a seguito della morte di papa Benedetto XV, avvenuta a Roma il 22 gennaio dello stesso anno. Si svolse nella Cappella Sistina dal 2 al 6 febbraio e, dopo quattordici scrutini, venne eletto papa il cardinale Achille Ratti, arcivescovo di Milano, che assunse il nome di Pio XI. L'elezione venne annunciata dal cardinale protodiacono Gaetano Bisleti.\nSituazione generale.\nIl profondo rinnovamento del collegio cardinalizio operato da Benedetto XV durante il suo pontificato si fece avvertire in modo forse poco positivo nel conclave, che si protrasse per ben cinque giorni, un primato per il XX secolo. Il conclave si apr\u00ec il 2 febbraio con sette cardinali assenti (i porporati americani non poterono giungere a Roma entro i dieci giorni massimi previsti per l'attesa dei lontani) e col previsto scontro fra i due maggiori papabili, i cardinali Rafael Merry del Val e Pietro Gasparri.\nIl cardinale Willem Marinus van Rossum era del parere che sarebbe convenuta l'elezione di un papa non italiano. Per un pontefice straniero concordavano anche alcuni porporati spagnoli, il cui candidato era proprio van Rossum. I diplomatici erano per il cardinale Achille Ratti; i curiali sostenevano il cardinale Raffaele Scapinelli di Leguigno mentre altri cardinali propendevano invece per Camillo Laurenti o per il patriarca di Venezia Pietro La Fontaine, che, per la sua bont\u00e0 d'animo, sembr\u00f2 rappresentare, a un certo punto, la miglior soluzione \"di transizione\".\nVotazioni.\nIl primo scrutinio, il 3 febbraio, fu esplorativo: Rafael Merry del Val fu subito in testa con 12 voti, seguito da Pietro Maffi con 10, Pietro Gasparri con 8, Pietro La Fontaine con 4, Achille Ratti con 5 e Willem Marinus van Rossum con 4. Il giorno successivo la candidatura di Merry del Val and\u00f2 scemando, perdendo diversi voti in favore di La Fontaine. Anche i voti di Gasparri aumentarono, arrivando a 24. Il 4 febbraio Gasparri rest\u00f2 fermo a 24 voti, mentre La Fontaine sal\u00ec a 22.\nIl giorno successivo i voti per Gasparri e per Maffi affluirono al cardinale Ratti, che ottenne 27 voti. Secondo il cardinale Friedrich Gustav Piffl, Gaetano De Lai, nemico di Gasparri, quando si accorse che l'elezione di Merry del Val era ormai impossibile, avrebbe avvicinato Achille Ratti promettendogli i voti del proprio gruppo se egli, una volta papa, non avesse scelto Gasparri quale suo segretario di stato. Pi\u00f9 volte Pietro Gasparri, anche nelle sue \"Memorie\", rifer\u00ec che De Lai sarebbe di fatto incorso nella scomunica durante il conclave del 1922, poich\u00e9 il tentativo di imporre condizioni per l'elezione di un pontefice implicherebbe la scomunica automatica.\nIl 6 febbraio, vista l'impossibilit\u00e0 di uscire dalla situazione di stallo, gli elettori di La Fontaine fecero confluire i propri voti su Ratti, che venne eletto papa e assunse il nome di Pio XI. Uno dei primissimi atti del nuovo pontefice, comunque, fu la conferma del cardinale Gasparri nella carica di Segretario di Stato.\nSin dall'inizio Pio XI fece capire quanto gli premesse risolvere la \"questione romana\": a differenza infatti dei suoi ultimi tre predecessori, impart\u00ec la sua prima benedizione apostolica, subito dopo l'elezione, non dalla loggia interna, ma da quella esterna della Basilica Vaticana, rivolta verso Piazza San Pietro e la citt\u00e0 di Roma.\nLista dei partecipanti.\nAl momento del conclave il collegio cardinalizio era formato da 60 cardinali, e di questi vi parteciparono 53, mentre i restanti 7 porporati non vi presero parte.\nEsiti delle votazioni.\nLa pubblicazione del diario del cardinale Friedrich Gustav Piffl, nel 1963, mise a disposizione degli studiosi i voti del conclave del 1914 e del conclave del 1922. Piffl non intendeva violare la segretezza del conclave e aveva ordinato che il diario fosse bruciato alla sua morte. Tuttavia, qualcuno evit\u00f2 di darlo alle fiamme e l'archivista Max Liebmann pot\u00e9 pubblicarlo."}
{"id": "2393195", "revid": "184755", "url": "https://it.wikipedia.org/wiki?curid=2393195", "title": "Fast Flux", "text": "Il Fast Flux \u00e8 una tecnica utilizzata nelle botnet basata sul DNS per nascondere il phishing e i siti di malware dietro una rete di host compromessi che agiscono da proxy e che cambiano in continuazione. Si pu\u00f2 anche riferire alla combinazione di reti peer-to-peer, sistemi command-and-control distribuiti, load balancing del web e redirezione di proxy utilizzate per rendere le reti di malware pi\u00f9 resistenti rispetto alla loro individuazione e alle contromisure. Lo Storm worm \u00e8 una delle varianti recenti di malware che fa uso di questa tecnica.\nGli utenti di internet possono osservare l'uso del fast flux negli attacchi di phishing legati a organizzazioni criminali, incluso l'attacco a MySpace.\nMentre i ricercatori della sicurezza erano a conoscenza della tecnica almeno da novembre 2006, la tecnica ha ricevuto un'attenzione maggiore da parte della stampa a partire da luglio 2007.\nSingle-flux e double-flux.\nIl tipo pi\u00f9 semplice di fast flux, conosciuto come \"single-flux\", \u00e8 caratterizzato da molti nodi che all'interno della rete registrano e de-registrano il proprio indirizzo come parte della lista degli indirizzi DNS di tipo A per un singolo dominio. Questo sistema unisce il \"round robin DNS\" con valori molto bassi di TTL, per creare una lista di indirizzi per un certo dominio che \u00e8 in continuo cambiamento. Questa lista pu\u00f2 comprendere centinaia di migliaia di indirizzi.\nUn tipo pi\u00f9 sofisticato di fast flux, conosciuto come \"double-flux\", \u00e8 caratterizzata da nodi nella rete che registrano e de-registrano il proprio indirizzo come parte della lista dei record DNS per una certa zona. Questo fornisce uno strato addizionale di ridondanza e di sopravvivenza all'interno della rete di malware.\nDurante un attacco malware, il record DNS punter\u00e0 ad un sistema compromesso che agir\u00e0 da proxy. Questo metodo previene il funzionamento di alcuni dei meccanismi tradizionali di difesa, ad es. le ACL. Il metodo pu\u00f2 anche mascherare i sistemi dell'attaccante, che sfrutteranno la rete attraverso una serie di proxy e renderanno pi\u00f9 arduo identificare la rete dell'attaccante. Il record normalmente punter\u00e0 ad un indirizzo IP dove i bot vanno per registrarsi, per ricevere istruzioni o per attivare degli attacchi. Siccome gli IP passano attraverso un proxy, \u00e8 possibile contraffare l'origine di queste istruzioni, aumentando la possibilit\u00e0 di superare le ACL IP che sono state messe nella rete."}
{"id": "2393196", "revid": "1305772", "url": "https://it.wikipedia.org/wiki?curid=2393196", "title": "Superficie di attacco", "text": "La superficie di attacco (attack surface) di un sistema \u00e8 quella parte del sistema stesso che pu\u00f2 essere esposta ad accesso o a modifiche di utenti non autorizzati. Il termine viene utilizzato principalmente in informatica. Tanto maggiore \u00e8 la superficie, tanto pi\u00f9 il sistema \u00e8 vulnerabile.\nIn questo concetto vengono inclusi:\nUn approccio alla sicurezza informatica \u00e8 di ridurre la superficie di attacco, rendendo il sistema o il software pi\u00f9 difficile da attaccare. Questo approccio non \u00e8 molto efficace nel limitare i danni che un attaccante pu\u00f2 fare nel momento in cui trova una vulnerabilit\u00e0, ma riduce comunque la possibilit\u00e0 di trovarne una.\nUn esempio nelle reti IP.\nSe un server deve fornire due servizi (per esempio HTTP e FTP) tutte le altre porte del sistema devono essere chiuse. Se fosse presente anche un software di mail server, questo andrebbe eliminato perch\u00e9 potrebbe essere sfruttato da un attaccante per tentare di violare il sistema. L'eliminazione di questo servizio non necessario riduce la superficie di attacco."}
{"id": "2393198", "revid": "1888309", "url": "https://it.wikipedia.org/wiki?curid=2393198", "title": "Isoxys", "text": " \nIsoxys \u00e8 un genere di artropodi estinti, vissuti fra il Cambriano inferiore e il Cambriano medio (525 - 505 milioni di anni fa). I suoi resti sono stati ritrovati in varie parti del mondo: Nordamerica, Cina sudoccidentale, Spagna, Siberia e Australia meridionale. \nDescrizione.\nQuesto artropode primitivo possedeva un corpo allungato e segmentato, completamente ricoperto da un lungo carapace, che in alcuni casi poteva superare i dieci centimetri di lunghezza; erano presenti due occhi sorretti da peduncoli e una quindicina di paia di appendici biramate (con un ramo corto e segmentato e un altro simile a una pinna dotata di setole). Sporgenti dalla parte anteriore del carapace vi erano due appendici dotate di spine, di grandi dimensioni e articolate, dalla funzione chiaramente predatoria. Il carapace \u00e8 la parte meglio conosciuta di questo animale: esso era costituito da due valve ampie e dure, dal margine superiore piatto. Alle due estremit\u00e0 anteriore e posteriore il carapace si allungava in una robusta spina protettiva.\nClassificazione.\n\"Isoxys\" \u00e8 considerato uno degli artropodi pi\u00f9 primitivi, privo di caratteri derivati degni di nota. Analogie sono state proposte con la famiglia dei bradoriidi (Bradoriidae), ma le somiglianze sono solo superficiali. Recenti ritrovamenti di artropodi simili (\"Zhenghecaris\") hanno suggerito l'ipotesi che queste forme potessero essere i pi\u00f9 antichi esemplari di tilacocefali, un enigmatico gruppo di artropodi vissuti tra il Siluriano e il Cretaceo. Vi sono numerose specie di \"Isoxys\", tra cui I. communis, di grandi dimensioni, e I. longissimus, dotata di lunghe spine alle estremit\u00e0 del carapace, rinvenuto nel ben noto giacimento di Burgess Shales (Canada), come anche I. acutangulus. Il giacimento di Chengjiang (Cina) \u00e8 particolarmente ricco di fossili di \"Isoxys\": tra le specie pi\u00f9 rappresentative, da ricordare I. auritus (dal carapace finemente reticolato), I. paradoxus (dalla spina posteriore allungatissima) e I. curvirostratus (dalla spina anteriore incurvata verso l'alto).\nStile di vita.\nProbabilmente \"Isoxys\" era un attivo nuotatore, che forse nuotava nella colonna d'acqua predando altri animali pi\u00f9 piccoli. Sembra che questo animale fosse ristretto a un habitat di tipo tropicale o subtropicale, il che indicherebbe che la sua distribuzione era vincolata alla temperatura. Con le grandi appendici anteriori, \"Isoxys\" era in grado di predare piccoli animali che si muovevano all'interno della colonna d'acqua."}
{"id": "2393202", "revid": "56620", "url": "https://it.wikipedia.org/wiki?curid=2393202", "title": "Valmasino", "text": ""}
{"id": "2393206", "revid": "767487", "url": "https://it.wikipedia.org/wiki?curid=2393206", "title": "Whose Zoo?", "text": "Whose Zoo? \u00e8 un cortometraggio muto ad un rullo del 1918, diretto da Craig Hutchinson con Stan Laurel. \nRappresenta il terzo film girato dall'attore \"Stan Laurel\" dopo il cortometraggio Hickory Hiram girato sempre nel 1918.\nIl cortometraggio fu distribuito il 22 maggio 1918."}
{"id": "2393211", "revid": "729019", "url": "https://it.wikipedia.org/wiki?curid=2393211", "title": "Fiat 527", "text": "La Fiat 527, conosciuta anche come Ardita 2500, \u00e8 stata un'autovettura di lusso prodotta dalla Fiat dal 1934 al 1936.\nIl contesto.\nQuesta vettura fu la terza della gamma \"Ardita\", che comprendeva gi\u00e0 la 518 con le sue due motorizzazioni:\nLa \"2500\" \u00e8 stata invece fabbricata dal 1934, ed era equipaggiata da un motore in linea a sei cilindri da 2516 cm\u00b3, erogante 52 cv, con valvole in testa. Aveva un solo carburatore. Il cambio era sincronizzato a quattro rapporti ed era a trazione posteriore. I freni erano sulle quattro ruote, mentre il freno di stazionamento era sull'albero di trasmissione. L'accensione era a batteria. \u00c8 stata commercializzata nelle versioni berlina ed S (sport, con motore potenziato a 60 cv a 3800 giri/min), tutte e due con un passo di 3170 mm. La velocit\u00e0 massima era di 110 km/h per la versione berlina e 115 km/h per la S.\nIn Italia saranno fabbricati pi\u00f9 di 1000 esemplari: a differenza della Fiat 518 Ardita non \u00e8 stata costruita anche in paesi esteri."}
{"id": "2393214", "revid": "857138", "url": "https://it.wikipedia.org/wiki?curid=2393214", "title": "Putti reggicandela del Museo Jacquemart-Andr\u00e9", "text": "I due Putti reggicandela del Museo Jacquemart-Andr\u00e9 di Parigi sono due statuette in bronzo attribuite a Donatello. Sono alti rispettivamente 67,5 e 57,50 cm e sono generalmente riferiti al 1434-1439.\nStoria e descrizione.\nLe due opere sono quasi certamente i due angioletti che Vasari descrisse sulla cantoria di Luca della Robbia nel Duomo di Firenze. L'attribuzione oggi \u00e8 praticamente indiscussa a Donatello e molti suppongono che fossero nati per coronare la cantoria gemella scolpita dallo stesso.\nI due putti sono simmetrici ma con lievi differenze. Sono rappresentati seduti, con un piedino poggiato sullo zoccoletto che li sostiene e l'altra gamba pi\u00f9 distesa verso il basso. Col corpo disegnano un'elegante torsione (uno verso destra, l'altro verso sinistra), accentuato dalla testa girata con angolo maggiore nella stessa direzione, creando una rotazione a spirale tramite le braccia appoggiate sul ginocchio opposto. Con le mani essi reggono una base ciascuno, dove uno spunzone (perduto) permetteva di infilare una grossa candela di cera. "}
{"id": "2393223", "revid": "126257", "url": "https://it.wikipedia.org/wiki?curid=2393223", "title": "Ardita 2500", "text": ""}
{"id": "2393224", "revid": "126257", "url": "https://it.wikipedia.org/wiki?curid=2393224", "title": "Fiat Ardita 2500", "text": ""}
{"id": "2393228", "revid": "767487", "url": "https://it.wikipedia.org/wiki?curid=2393228", "title": "Phoney Photos", "text": "Phoney Photos \u00e8 un cortometraggio del 1918 diretto da Edwin Frazee con Stan Laurel. \nRappresenta il quarto film girato dall'attore \"Stan Laurel\" dopo il cortometraggio \"Whose Zoo?\" girato sempre nel 1918.\nIl cortometraggio \u00e8 stato distribuito il 3 luglio 1918."}
{"id": "2393236", "revid": "767487", "url": "https://it.wikipedia.org/wiki?curid=2393236", "title": "Bubbles Hawkins", "text": ""}
{"id": "2393240", "revid": "339392", "url": "https://it.wikipedia.org/wiki?curid=2393240", "title": "Mus\u00e9e National Picasso di Parigi", "text": ""}
{"id": "2393242", "revid": "36426", "url": "https://it.wikipedia.org/wiki?curid=2393242", "title": "Due fratelli (dipinto)", "text": ""}
{"id": "2393244", "revid": "599", "url": "https://it.wikipedia.org/wiki?curid=2393244", "title": "Francesco Fontana (arcivescovo)", "text": ""}
{"id": "2393245", "revid": "238230", "url": "https://it.wikipedia.org/wiki?curid=2393245", "title": "Tommaso Cagnola", "text": "Biografia ed opere.\nLe scarse fonti documentarie non consentono di individuare con esattezza le origini del pittore; si sa invece che fu titolare di quella che fu verosimilmente la pi\u00f9 feconda bottega presente a Novara tra gli ultimi decenni del XV secolo e i primi del successivo.\nAll'interno della bottega dei Cagnola operarono anche i suoi figli Giovanni, Francesco e Sperindio. Quest'ultimo divenne allievo e collaboratore di Gaudenzio Ferrari traghettando la produzione artistica della bottega verso forme espressive genuinamente rinascimentali. Al contrario, Giovanni e Francesco si mossero costantemente, anche se con minor talento, nella scia stretta degli insegnamenti paterni.\nLa produzione artistica di Tommaso e dei suoi due figli, Giovanni e Francesco, si realizz\u00f2 soprattutto in opere a fresco di soggetto religioso, apprezzate da una vasta committenza nel novarese, nel territorio ossolano, arrivando sino alla Valsesia. La loro attivit\u00e0 si espresse essenzialmente in antiche chiese romaniche ed oratori di campagna, popolando tali edifici di immagini di santi e di scene evangeliche di gusto popolare, che dovevano corrispondere a speciali devozioni dei committenti, ovvero alla funzione didattica che la chiesa affidava ai cicli pittorici(come \"Biblia pauperorum\").\nNel dicembre del 1490 venne chiamato, insieme ai suoi figli, a Milano presso la corte degli Sforza per preparare gli allestimenti scenici per le contemporanee feste nuziali di Beatrice d'Este con Ludovico il Moro e di Anna Sforza con Alfonso d'Este. In quell'occasione conobbe Bernardino Butinone e Bernardo Zenale, incaricati di dirigere la folta schiera di artisti convocati a corte, senza peraltro che l'incontro con i due importanti pittori milanesi lasciasse traccia nel suo linguaggio tardogotico.\nDifficile \u00e8 spesso distinguere i contributi di Tommaso rispetto a quello del figlio Giovanni (di cui poco si conosce) e di Francesco, che fu peraltro pittore molto fecondo.\nIl loro linguaggio, che si attarda vistosamente su forme tardo gotiche, si connota per alcune particolarit\u00e0 stilistiche che equivalgono ad una sorta di marchio di fabbrica. A. A. Boratto le specifica in questi termini: \nUn catalogo delle opere che si possono assegnare con sicurezza a Tommaso comprende affreschi presenti nei seguenti edifici religiosi:\nSono inoltre attribuiti a Tommaso un \"Ritratto di nobiluomo\" ed una \"Madonna in trono con il Bambino\", affreschi datati 1502, provenienti da una casa di Sogno \u2013 frazione di Villadossola \u2013 ora staccati e conservati al Sacro Monte di Domodossola.\nAltre opere della sua bottega nelle quali \u00e8 stata individuata la sua mano sono:\nOltre alle tante opere a fresco, Tommaso fu anche impegnato nella realizzazione di dipinti su tavola. \u00c8 documentato come autore, assieme al figlio Sperindio, di due ancone realizzate nel 1507 e nel 1509 per la confraternita dei Disciplini di Gattinara, opere andate perdute. Nessuna altra tavola gli \u00e8 attribuibile con certezza."}
{"id": "2393246", "revid": "339392", "url": "https://it.wikipedia.org/wiki?curid=2393246", "title": "La crocefissione (Picasso)", "text": ""}
{"id": "2393248", "revid": "983767", "url": "https://it.wikipedia.org/wiki?curid=2393248", "title": "Stadio Romeo Menti (Castellammare di Stabia)", "text": "Lo stadio comunale Romeo Menti \u00e8 il maggior impianto sportivo di Castellammare di Stabia. \u00c8 uno dei tre stadi di calcio italiani dedicati a Romeo Menti, attaccante del Grande Torino scomparso nella Tragedia di Superga: gli altri due sono quelli di Vicenza e di Montichiari. Ospita le partite interne della e possiede una capienza complessiva di posti a sedere.\nStoria.\nCostruito nel 1984, fu intitolato a Romeo Menti prendendo il nome da una lapide commemorativa, posta nel vecchio impianto sportivo nel 1949, per volere della tifoseria stabiese, a memoria e ricordo delle gesta sportive del calciatore, a seguito della sua prematura scomparsa nella Tragedia di Superga, avvenuta nello stesso anno (il nome originario dello stadio \u00e8 \"stadio San Marco\" ed \u00e8 ancora cos\u00ec registrato al comune di Castellammare di Stabia).\nFu inaugurato nel 1985 con un'amichevole contro l' che militava in Serie A: la si impose per 3-1 davanti ad oltre 15.000 spettatori.\nNel 2004 lo stadio \u00e8 stato teatro della sfida -Massese valevole come finale di ritorno di Coppa Italia dilettanti 2003-2004, finita 4-2 per i padroni di casa.\nNel 2006 lo stadio ospit\u00f2 il derby contro il nel girone B della Serie C1: la Juve Stabia vinse 3-1 davanti ad oltre 10.000 spettatori.\nAd aprile 2011 la ha disputato nello stadio la finale di Coppa Italia Lega Pro contro il , terminata con la vittoria per le \"vespe\". Nel giugno dello stesso anno, sono state disputate le gare di andata valevoli per gli scontri play-off Lega Pro Prima Divisione 2010-2011, dove la ha affrontato prima il Benevento terminata con il risultato di 1-0 e poi l'Atletico Roma finita 0-0.\nNell'estate 2011 sono stati eseguiti nuovi lavori di adeguamento dello stadio (nuova Tribuna stampa, palestra e nuovi spogliatoi) per permettere alla , neo promossa in Serie B, di disputare le partite casalinghe di cadetteria, inoltre nel luglio nel 2012 il comune di Castellammare di Stabia ha fatto eseguire nuovi lavori di restyling tinteggiando i gradoni di tutti i settori con i colori sociali della squadra giallo-blu.\nIl 28 ottobre 2017 in occasione della partita di campionato di Serie C, -Rende (1-0), viene inaugurato il nuovo manto erboso sintetico. Inoltre nella stessa giornata viene intitolata una parte della tribuna centrale all'ex presidente delle vespe dal 1991 al 2001, Roberto Fiore scomparso nel febbraio dello stesso anno.\nCaratteristiche.\nManto erboso.\nLo stadio \u00e8 dotato un manto di erba sintetica di ultima generazione che, grazie all'intaso prestazionale Ecofill, garantisce il rispetto della sicurezza e delle performance dei giocatori, omogeneit\u00e0 su tutta la superficie del gioco, un'eccellente risposta allo shock e un ritorno energetico controllato. Inoltre, assicura un minor assorbimento di calore e pieno rispetto dell'ambiente circostante. Il nuovo manto ha ottenuto la certificazione FIFA 2 Star.\nLocalizzazione.\nLo stadio \u00e8 ubicato a Castellammare di Stabia al civico 283 di via Giuseppe Cosenza, una delle arterie principali della citt\u00e0. La sua centralissima posizione consente ai tifosi locali ed ospiti di raggiungere l'impianto agevolmente anche con i mezzi pubblici o a piedi da diversi punti della citt\u00e0. Lo stadio del quartiere \"San Marco\", da cui in passato prendeva la denominazione, dista poche centinaia di metri dalla stazione Circumvesuviana di Via Nocera. Per favorire l'afflusso delle tifoserie ospiti, l'impianto dispone di un ingresso privilegiato facilmente raggiungibile dall'uscita autostradale e dalla stazione ferroviaria della Circumvesuviana.\nAltri usufruttuari.\nNella stagione 2019-2020, la Cavese usufruisce del \"Romeo Menti\" a causa dell'inagibilit\u00e0 dello Stadio Simonetta Lamberti."}
{"id": "2393249", "revid": "767487", "url": "https://it.wikipedia.org/wiki?curid=2393249", "title": "Tal Skinner", "text": ""}
{"id": "2393252", "revid": "149727", "url": "https://it.wikipedia.org/wiki?curid=2393252", "title": "Linea Martina Franca - Lecce", "text": ""}
{"id": "2393260", "revid": "36426", "url": "https://it.wikipedia.org/wiki?curid=2393260", "title": "Mus\u00e9e de l'Orangerie", "text": ""}
{"id": "2393264", "revid": "767487", "url": "https://it.wikipedia.org/wiki?curid=2393264", "title": "Futuro imperfetto (album)", "text": "Futuro imperfetto \u00e8 il settimo album del gruppo punk italiano Punkreas, pubblicato il 4 aprile 2008 dalla Canapa Records.\nSubito dopo l'uscita del disco la band part\u00ec per un tour che ha toccato, tra le altre citt\u00e0, Cagliari, Torino, Roma, Padova e Firenze.\nCritica.\nL'album tratta vari temi, tra cui la censura nella televisione, l'adozione alle coppie gay, l'uso del doping nel ciclismo e il liberismo.\nIl suono, pur rimanendo potente, \u00e8 meno sporco del passato ed oltre a presentare le consuete influenze ska, presenta somiglianze con il nu metal."}
{"id": "2393274", "revid": "767487", "url": "https://it.wikipedia.org/wiki?curid=2393274", "title": "Falso (album)", "text": "Falso \u00e8 il sesto album ufficiale della punk band italiana Punkreas, e il loro primo album con il nuovo batterista Gagno, che da questa registrazione in poi sostituisce Mastino. \nIn \"Falso\" il gruppo cambia il suo sound, sperimentando, oltre alle gi\u00e0 collaudate fusioni con lo ska, anche suoni noise rock, metal e hard rock. Inoltre \u00e8 presente una traccia interamente reggae, \"Falsa\".\nDal punto di vista dei testi, il gruppo continua la denuncia sociale, evidente in pezzi come \"Elettrosmog\" e \"WTO\", che criticano rispettivamente il Vaticano e il WTO."}
{"id": "2393276", "revid": "599013", "url": "https://it.wikipedia.org/wiki?curid=2393276", "title": "Blake Stepp", "text": ""}
{"id": "2393277", "revid": "339392", "url": "https://it.wikipedia.org/wiki?curid=2393277", "title": "Nippon Hoso Kyokai", "text": ""}
{"id": "2393279", "revid": "3330", "url": "https://it.wikipedia.org/wiki?curid=2393279", "title": "Bottega dei Cagnola", "text": ""}
{"id": "2393283", "revid": "767487", "url": "https://it.wikipedia.org/wiki?curid=2393283", "title": "Pelle (album)", "text": "Pelle \u00e8 il quinto album del gruppo punk italiano Punkreas, pubblicato il 18 febbraio 2000.\nL'album vendette circa 35.000 copie, guadagnando ai Punkreas inviti per l'Heineken Jammin' Festival e l'Indipendent Day, durante i quali hanno suonato con Rage Against the Machine, blink-182, Limp Bizkit e Deftones.\nCritica.\nIn questo disco la musica del gruppo diventa pi\u00f9 ragionata e raffinata grazie all'accresciuta capacit\u00e0 del gruppo e la protesta sociale \u00e8 meno presente.\nNonostante questo il gruppo affronta temi molto diversi, tra i quali il porto d'armi negli USA in \"Voglio armarmi\", l'immigrazione in \"Zingari\", la NATO in \"Terrorista N.A.T.O.\".\nNell'album sono presenti anche due tracce con marcati elementi reggae, \"Terzo mondo\" e \"Sotto esame\"."}
{"id": "2393286", "revid": "173469", "url": "https://it.wikipedia.org/wiki?curid=2393286", "title": "Anna Maria Francesca di Sassonia-Lauenburg", "text": "Biografia.\nNel 1676 la famiglia si trasfer\u00ec a Schlackenwerth, in Boemia, dove Anna Maria Francesca e la sorella Sibilla Augusta trascorsero la loro giovinezza. Nel 1681 rimasero orfane di madre, ma il padre non si rispos\u00f2.\nLe due principesse rappresentavano l'unica prole legittima del duca, che mor\u00ec nel 1689. Le leggi della Sassonia-Lauenburg consentivano in teoria la successione per via femminile del ducato, tuttavia l'estinzione del ramo maschile degli Ascanidi accese violenti scontri militari tra vari principi confinanti riguardo all'eredit\u00e0 del ducato.\nAnna Maria Francesca spos\u00f2 in prime nozze, a Raudnitz, il 29 ottobre 1690, il principe e conte palatino Filippo Guglielmo Augusto di Neuburg, da cui ebbe una figlia, Maria Anna.\nRimasta vedova giovanissima \u2013 il marito mor\u00ec dopo nemmeno tre anni di matrimonio \u2013 fu convinta da Anna Maria Luisa de' Medici (moglie del cognato Giovanni Guglielmo, elettore palatino) a sposare suo fratello Gian Gastone, cadetto di Casa Medici e secondo nella linea di successione al trono granducale. Le nozze avvennero a D\u00fcsseldorf il 2 luglio 1697. Il matrimonio, per\u00f2, fu uno dei peggio assortiti per la famiglia fiorentina: contrariamente alle usanze del tempo, fu Gian Gastone che dovette trasferirs\u00ec presso la moglie, dal momento che quest'ultima non desiderava lasciare i suoi feudi a Reichstadt, un piccolo villaggio fra le montagne della Boemia. \nI due erano di carattere e gusti completamente diversi: spartana e financo rozza lei, dedita soprattutto alla caccia e alla buona tavola, malinconico e abulico lui, attratto dall'arte e dalle raffinatezze (e quasi certamente anche omosessuale). Nonostante vari tentativi da Firenze, da D\u00fcsseldorf e anche da Roma per convincere la principessa a trasferirsi a Firenze, Anna Maria Francesca continu\u00f2 a rifiutare di farlo per il resto dei suoi giorni. Gian Gastone fin\u00ec per allontanarsi dalla moglie, affogando la propria insoddisfazione personale e la depressione nel gioco d'azzardo e nell'alcool, risiedendo principalmente a Praga. \nDopo aver fatto un viaggio sino a Versailles, dove fece una buona impressione su Luigi XIV, ed aver girato i Paesi Bassi e alcuni stati tedeschi, Gian Gastone tent\u00f2 di riavvicinarsi alla moglie, ma senza ottenere risultati. Alla fine, il granduca Cosimo III si risolse a richiamarlo definitivamente a Firenze nel 1708, anche perch\u00e9 il gran principe Ferdinando, fratello maggiore di Gian Gastone ed erede al trono, cominciava a vacillare a causa della sifilide. Ferdinando mor\u00ec nel 1713 senza figli, facendo di Gian Gastone il gran principe di Toscana. Cosimo III si spense nel 1723, lasciando nelle mani del figlio minore uno Stato povero e assoggettato al dominio della Chiesa. Nonostante le scarse premesse, visto che la Toscana era priva di un erede e in balia delle decisioni delle grandi potenze europee in merito alla questione della successione, nei suoi anni di governo Gian Gastone riusc\u00ec a migliorare ampiamente le condizioni del granducato, avviandolo ad essere uno Stato pi\u00f9 laico e moderno. Anna Maria Francesca, pur essendo divenuta granduchessa di Toscana, continu\u00f2 a risiedere a Reichstadt. Il marit\u00f2 mor\u00ec nel 1737, ultimo membro maschile del ramo granducale di Casa Medici, mentre lei si spense qualche anno pi\u00f9 tardi, nel 1741. Fu sepolta accanto al primo marito nella chiesa parrocchiale di Reichstadt.\nDiscendenza.\nAnna Maria Francesca e Filippo Guglielmo Augusto ebbero una figlia, Maria Anna Carolina (1693-1751), che spos\u00f2 Ferdinando Maria Innocenzo di Baviera (1699-1738) figlio del principe elettore Massimiliano II Emanuele di Baviera.\nDal matrimonio con Gian Gastone de' Medici, forse addirittura mai consumato, non nacquero figli."}
{"id": "2393287", "revid": "767487", "url": "https://it.wikipedia.org/wiki?curid=2393287", "title": "Elettrodomestico (album)", "text": "Elettrodomestiko \u00e8 il quarto album di studio del gruppo punk italiano Punkreas, pubblicato nel 1997 dall'etichetta Atomo Dischi, creata dalla stessa band.\nGrazie a quest'album la popolarit\u00e0 della band crebbe ed il quintetto si esib\u00ec in festival di rilievo."}
{"id": "2393294", "revid": "201394", "url": "https://it.wikipedia.org/wiki?curid=2393294", "title": "Paranoia e potere", "text": "Paranoia e potere \u00e8 il terzo album ufficiale del gruppo musicale italiano Punkreas, pubblicato nel marzo 1995 da T.V.O.R. on vinyl.\nLa registrazione del disco \u00e8 durata un mese, e ha venduto circa 45.000 copie, rendendo cos\u00ec tracce come \"Aca toro\", \"La canzone del bosco\" e \"Tutti in pista\" dei classici del gruppo."}
{"id": "2393298", "revid": "729019", "url": "https://it.wikipedia.org/wiki?curid=2393298", "title": "Strada statale 726 Tangenziale di Cesena", "text": "La strada statale 726 Tangenziale di Cesena (SS 726), gi\u00e0 \"nuova strada ANAS 230 Secante di Cesena (NSA 230)\" e ancor prima in parte \"nuova strada ANAS 230 bis Tangenziale di Cesena (NSA 230 bis)\" e anche comunemente nota come \"Secante di Cesena\", \u00e8 una strada statale italiana che assolve al servizio di tangenziale della citt\u00e0 di Cesena.\nPercorso.\n\u00c8 costituita da quattro corsie per nove chilometri e mezzo di lunghezza, da Case Missiroli a Torre del Moro, con lo scopo di alleggerire il traffico di attraversamento della citt\u00e0, gravante in precedenza sulla strada statale 9 Via Emilia.\nIl progetto ha avuto un costo di quasi 82 milioni di euro, finanziato in gran parte dall'ANAS, con soluzioni tecniche all'avanguardia messe a punto per la prima volta nel paese: la galleria Vigne, lunga 1,6\u00a0km, \u00e8 un tunnel ecologico, in grado di tenere sotto controllo gas e polveri sottili sia all'interno che all'esterno e ha il primato di essere primo tunnel eco-compatibile costruito in Italia (il terzo in Europa).\nL'infrastruttura \u00e8 suddivisa in tre lotti aperti in tre momenti diversi di cui il primo aperto (lotto I) corrisponde al tratto finale dell'arteria dallo svincolo Savio all'innesto sulla strada statale 3 bis Tiberina risale al luglio 1990.\nIl successivo tratto a essere inaugurato \u00e8 il lotto III dallo svincolo Stadio all'innesto sulla strada statale 9 Via Emilia in data 23 febbraio 2004, provvisoriamente denominato nuova strada ANAS 230 bis Tangenziale di Cesena (NSA 230 bis).\nIl lotto II invece \u00e8 stato inaugurato il 13 febbraio 2008.\nCon il completamento dell'arteria, la stessa venne provvisoriamente denominata nuova strada ANAS 230 Secante di Cesena (NSA 230) fino alla classificazione definitiva avvenuta nel 2012, col seguente itinerario \"Innesto con la S.S. n. 9 (km 22+500) presso Cesena - Innesto con la S.S. n. 3 bis (km 225+445) presso Cesena\"."}
{"id": "2393304", "revid": "1652635", "url": "https://it.wikipedia.org/wiki?curid=2393304", "title": "Incoronazione della Vergine (Donatello)", "text": "L'Incoronazione della Vergine \u00e8 una vetrata del tamburo della cupola di Santa Maria del Fiore a Firenze, costruita su disegno di Donatello. Risale al 1434-1437 circa ed \u00e8 tonda, con un diametro di 480\u00a0cm.\nStoria.\nUna volta avviato alla conclusione il cantiere della cupola (fu inaugurata nel 1436) , l'Opera del Duomo si dedic\u00f2 alla decorazione degli oculi del tamburo con un ciclo di vetrate sulle storie della Vergine. La prima ad essere commissionata fu quella dell'oculo est, il meglio visibile dalla navata poich\u00e9 dietro l'altare maggiore, per cui, come di consueto, si band\u00ec un concorso al quale parteciparono Lorenzo Ghiberti, all'epoca impegnato in vari cantieri e gi\u00e0 autore dei tre oculi in controfacciata, e Donatello, che stava da poco lavorando alla Cantoria del Duomo (e ad altre commissioni). I due presentarono due progetti su cartoni e venne scelto quello di Donatello. Venne pagato il 25 agosto 1434 e messo subito in opera dai mastri vetrai Domenico di Piero da Pisa e Angelo Lippi, che portarono a termine l'opera solo alla fine del 1437. Nel 1435 i lavori avevano infatti subito un'interruzione per la partenza di Domenico di Piero prima e del Lippi poi, che tornarono a Firenze solo nel 1436.\nL'opera \u00e8 l'unica testimonianza pittorica di Donatello pervenutaci.\nDescrizione e stile.\nPurtroppo la vetrata \u00e8 in uno stato di conservazione pessimo, che ha distrutto gran parte dei dettagli applicati sopra il vetro colorato, per cui si pu\u00f2 oggi giudicare solo la composizione d'insieme.\nIl tema dell'Incoronazione di Maria era all'epoca molto diffuso ed era in relazione con le storie della Vergine, che era titolare della cattedrale fiorentina.\nLe figure di Maria (a sinistra) e di Cristo (a destra), sono seduti con due troni e piegandosi l'una verso l'altra assecondano la forma circolare della vetrata. Essi sono rappresentati nel momento della posa della corona, che la Vergine accetta piegandosi umilmente e giungendo le mani. Donatello cre\u00f2 una composizione che si sviluppa in profondit\u00e0 per alcuni piani grazie al basamento del trono, con gli stessi accorgimenti prospettici che gi\u00e0 utilizzava in scultura.\nAttorno ad essi si dispone un cerchio di cherubini azzurri e serafini rossi, che creano una preziosa cornice alla scena."}
{"id": "2393310", "revid": "858648", "url": "https://it.wikipedia.org/wiki?curid=2393310", "title": "Eugenio Filograna", "text": "Biografia.\nAttivit\u00e0 politica e professionale.\nNel 1996 Filograna \u00e8 stato eletto senatore nella XIII legislatura (1996-2001), nel collegio di Alessandria nelle liste di Forza Italia. Sin dal momento della sua elezione \u00e8 stato il terzo senatore pi\u00f9 ricco dopo Giovanni Agnelli e Vittorio Cecchi Gori. Filograna da Forza Italia \u00e8 passato nell'Unione Democratica per la Repubblica (UDR) di Cossiga prima, poi nel Gruppo misto quando Mastella pass\u00f2 nell'Ulivo.\nNel 1999 \u00e8 stato anche il candidato dell'Udeur alla carica di presidente della Provincia di Milano e successivamente al Parlamento Europeo. Si \u00e8 poi candidato al Senato nelle politiche del 2001 con una sua formazione politica, \"Salento Regione,\" raggiungendo il 13% di preferenze.\nTra le numerose iniziative politiche, si ricorda il DDL \"Istituzioni della Regione Salento\". Filograna \u00e8 per\u00f2 noto nel mondo politico per le battaglie per la flessibilit\u00e0 del mercato del lavoro. \u00c8 suo il primo DDL \"Istituzione del Lavoro interinale\", anticipatorio del \"Pacchetto Treu\" e della successiva \"Legge Biagi\".\nFilograna svolge anche l'attivit\u00e0 di commercialista a Milano dal 1986, ed \u00e8 autore del \"Manuale di Tasse nei Paesi del Mondo\" (dal 1994 al 2008).\nPossiede inoltre il \"Centro Studi Ameco\" a Milano che si occupa di attivit\u00e0 legali, consulenziali tributarie e del lavoro.\nAttivit\u00e0 imprenditoriale.\nImprenditore attivo in diversi settori, proprietario del gruppo industriale GDA (Grande Distribuzione Avanzata), \u00e8 salito alla ribalta come \"Mister Postalmarket\" per aver rilevato nel 1999 il gruppo milanese di vendita per corrispondenza dai tedeschi della Otto Versand, dopo un primo tentativo di salvataggio iniziato nel 1995 con la messa in mobilit\u00e0 di circa 350 dipendenti.\nNello stesso periodo Filograna \u00e8 stato amministratore di \"Gonfalone Immobiliare \" e presidente del consiglio di amministrazione di \"Centro Studi Ameco\" nonch\u00e9 di \"Fratelli Togno,\" oltre che presidente del collegio sindacale di numerose altre societ\u00e0. Tramite il Centro Studi Ameco ha raccordato un sistema di cooperative (circa 1.400) riconducibile a Forza Italia. Nel 1996 ha fondato il Loos (Libero Organismo per l'Occupazione e lo Sviluppo), aderente alla Lega dei Diritti dell'Uomo, organo di vigilanza dell'ONU.\nNel 1997, ha costituito la Consulta del Lavoro, in seguito Patronato di FI. Nel 2001 Filograna, uscito dal suo partito e nell'ambito di una campagna politica, ha fatto indirizzare nel Salento il concorso Postalmarket \"Protagonisti di un sogno\": cinque treni appositamente predisposti portarono in provincia di Lecce 5.000 concorrenti che aspiravano a 250 posti da fotomodelli Postalmarket. A causa di molti ritardi dei treni e disguidi Filograna fu al centro di polemiche.\nNell'ottobre 2001, dopo il crollo della Borsa e a seguito degli scandali di Banca Leonardo, unico sponsor e Global Coordinator di Postalmarket, divenuta nel frattempo il pi\u00f9 grande e-commerce europeo, Filograna fu costretto a rimandare la quotazione in Borsa di Milano, nonostante l'approvazione dalla Consob del prospetto informativo nel luglio 2000, a un valore di 3.600 miliardi di lire, e avviare la procedura di mobilit\u00e0 per 420 dipendenti non adatti a internet, in cambio di nuovi assunti pi\u00f9 giovani gi\u00e0 conoscitori del web. La cosa fu contrastata dai sindacati e si arriv\u00f2 prima al commissariamento ministeriale poi alla vendita della societ\u00e0 al gruppo Bernardi che, dopo varie traversie, ha cessato l'attivit\u00e0 licenziando tutti i dipendenti.\nNel 2002 Filograna fu arrestato nel corso dell'inchiesta sul fallimento di una cooperativa di lavoro CSML, ritenuto amministratore di fatto della cooperativa nata nel 1994 e dalla quale si sospettava che avesse sottratto circa 5 miliardi di lire in 4 anni. Il procedimento giudiziario fu per\u00f2 chiuso anticipatamente senza rinvio a giudizio, con la caduta di tutte le accuse, la revoca dell'arresto, l'acquisto di Filograna delle societ\u00e0 indagate sotto forma di piano di risanamento e sviluppo a un prezzo di 24 miliardi di lire, il patteggiamento breve e il conseguente rilascio di certificati penali puliti.\nFilograna \u00e8 a capo di un gruppo industriale, con societ\u00e0 anche negli USA, con oltre 12.000 dipendenti da libro matricola [senza fonte].\nA settembre 2013 Eugenio Filograna ha ricevuto il premio Barocco per i suoi meriti imprenditoriali e per aver salvato nel 2012 lo sport calcio della sua citt\u00e0 natale, Casarano, grazie alla costituzione della Casarano Calcio.\nSport.\nNello sport il nome di Filograna \u00e8 legato a quello del Casarano Calcio, societ\u00e0 rilevata dal fallimento nel 1999 la prima volta, venduta nel 2003, e salvata dalla definitiva cessazione di attivit\u00e0 la seconda volta nel 2013.\nFilograna ha pi\u00f9 volte tentato di acquisire societ\u00e0 di serie A come Lecce e Sampdoria. Nell'aprile del 2001, quando la famiglia Semeraro ha messo in vendita l'US Lecce per reagire a una dura contestazione da parte della tifoseria, Filograna si \u00e8 fatto avanti ma i Semeraro hanno allora deciso di rinunciare alla vendita per evitare strumentalizzazioni politiche (Filograna era candidato alle elezioni nazionali).\nIl nome di Filograna \u00e8 accostato al Lecce Calcio in relazione a un'altra crisi societaria nel 2005; anche in quell'occasione i Semeraro decisero di recedere dal tentativo di vendita a seguito della disponibilit\u00e0 espressa pubblicamente tramite media nazionali di Filograna di rilevare la societ\u00e0."}
{"id": "2393311", "revid": "287204", "url": "https://it.wikipedia.org/wiki?curid=2393311", "title": "Rick Rickert", "text": ""}
{"id": "2393319", "revid": "120799046", "url": "https://it.wikipedia.org/wiki?curid=2393319", "title": "Frode Andresen", "text": "Biografia.\nCarriera nel biathlon.\nResidente a H\u00f8nefoss, ha iniziato a praticare biathlon a livello agonistico nel 1985. In Coppa del Mondo ha esordito nel 1993 nella sprint di Lillehammer, chiudendo all'80\u00ba posto, ha conquistato il primo podio il 7 dicembre 1996 nella sprint di \u00d6stersund e la prima vittoria il 10 gennaio 1998 nella sprint di Ruhpolding.\nAi Mondiali di biathlon ha debuttato nel 1995 ad Anterselva vincendo la gara a squadre; nella competizione vanta anche un oro, nella sprint di Oslo/Lahti 2000, e altri sette medaglie tra argenti e bronzi.\nCarriera nello sci di fondo.\nIn carriera ha partecipato ad alcune gare di Coppa del Mondo, nella quale ha debuttato il 28 novembre 1998 a Muonio nella 10\u00a0km a tecnica libera, arrivando 40\u00ba. Con la staffetta ha ottenuto anche un terzo posto a Beitost\u00f8len nel 2003 correndo per la Norvegia II in squadra con Ole Einar Bj\u00f8rndalen, Frode Estil e Tore Bjonviken; come miglior risultato individuale vanta un 8\u00ba posto nella 50\u00a0km a tecnica libera di Oslo del 2008. Dal 2010 prende parte esclusivamente a gare minori (per lo pi\u00f9 Scandinavian Cup e Campionati norvegesi).\nPalmar\u00e8s.\nBiathlon.\nCoppa del Mondo.\nCoppa del Mondo - vittorie.\nLegenda:\nSP = sprint\nPU = inseguimento\nRL = staffetta"}
{"id": "2393321", "revid": "1305772", "url": "https://it.wikipedia.org/wiki?curid=2393321", "title": "Gynoug", "text": " \u00e8 un videogioco sparatutto pubblicato nel 1991 da Masaya per Sega Mega Drive. Distribuito in America Settentrionale da DreamWorks con il titolo Wings of Wor, il gioco \u00e8 stato commercializzato in Europa da SEGA. Nel 2008 \u00e8 stata realizzata una conversione per Wii disponibile in Giappone tramite Virtual Console."}
{"id": "2393323", "revid": "486946", "url": "https://it.wikipedia.org/wiki?curid=2393323", "title": "Mistero Nero", "text": ""}
{"id": "2393330", "revid": "1543377", "url": "https://it.wikipedia.org/wiki?curid=2393330", "title": "United Rumors of Punkreas", "text": "United Rumors of Punkreas \u00e8 il primo album di studio del gruppo punk italiano Punkreas, pubblicato nel 1992 da T.V.O.R. on vinyl.\nArrivato a vendere circa 4.000 copie, contiene brani come \"Occhi puntati\", \"Disgusto totale\", \"Il vicino\" tutt'oggi alcuni dei brani pi\u00f9 suonati dalla band durante i \"concerti\"."}
{"id": "2393335", "revid": "287204", "url": "https://it.wikipedia.org/wiki?curid=2393335", "title": "Salvatore Baccaloni", "text": "Biografia.\nAllievo del baritono Giuseppe Kaschmann, giovanissimo incomincia a cantare in teatro: nel 1922, a 22 anni, debutta al Teatro Adriano di Roma come Don Bartolo ne \"Il barbiere di Siviglia\". A 25 anni interpreta al Teatro Costanzi di Roma, nella stessa stagione: Angelotti in \"Tosca\", Don Basilio ne \"Il barbiere di Siviglia\" e Sparafucile in \"Rigoletto\".\nAl Teatro alla Scala canta in moltissime storiche produzioni, debuttando nel 1922 in \"Debora e Jaele\" di Pizzetti e partecipando alle prime assolute di \"Sly\" (1926), \"Il campiello\" (1936) e \"La dama boba\" (1939) di Wolf-Ferrari, \"Fra Gherardo\" di Pizzetti (1928), \"Il re\" di Giordano (1929), \"Le preziose ridicole\" di Lattuada (1929), oltre alle prime versioni in lingua italiana di \"L'heure espagnole\" di Ravel e de \"La fiaba dello Zar Saltan\" di Rimski-Korsakov. Al Teatro dell'Opera di Roma prende parte alle prime assolute de \"La farsa amorosa\" di Zandonai nel 1933 e \"Vigna\" di Guerrini nel 1935.\nGiunge a New York nel 1940 per debuttare ne \"Le nozze di Figaro\" (Bartolo) al Teatro Metropolitan, dove sar\u00e0 costantemente presente fino al grande concerto di addio nel 1962, dedicandosi in prevalenza al repertorio di basso buffo, sia in ruoli di protagonista che di fianco. Tra i vari titoli figurano \"La serva padrona\", \"Don Giovanni\" (Leporello), \"Il barbiere di Siviglia\" (Don Bartolo), \"Don Pasquale\", \"L'elisir d'amore\", \"La fille du r\u00e9giment\", \"La forza del destino\" (Fra' Melitone), \"Gianni Schicchi\", \"Manon Lescaut\", \"La boh\u00e8me\" (Benoit/Alcindoro), \"Tosca\" (Sacrestano), \"Boris Goudunov\" (Varlaam). Oltre che al Met canta di frequente anche a Philadelphia a partire dal 1951.\nParticolarmente celebri furono le interpretazioni dei personaggi di Leporello (eseguito anche al Covent Garden di Londra) e Don Pasquale. Grazie alle innate qualit\u00e0 di attore, prese parte ad alcuni film tra la fine degli anni cinquanta e l'inizio dei sessanta.\nDiscografia.\nArie da opere"}
{"id": "2393336", "revid": "599013", "url": "https://it.wikipedia.org/wiki?curid=2393336", "title": "James Lang (cestista)", "text": ""}
{"id": "2393344", "revid": "767487", "url": "https://it.wikipedia.org/wiki?curid=2393344", "title": "Sb\u00efra", "text": "La Sb\u00efra o Sbira (in genovese \"Sb\u00efra\") \u00e8 un piatto tipico di Genova che risale al 1479 quando dall'oratorio di Sant'Antonio, detto dei Birri, uscivano quelli che di mestiere avrebbero fatto la guardia carceraria, soprannominati \"sbirri\". Nel medioevo l'ultimo pasto del condannato a morte consisteva in una scodella di brodo con trippa, pane abbrustolito e formaggio grattugiato, consumato anche dalle guardie carcerarie di Palazzo Ducale."}
{"id": "2393345", "revid": "599013", "url": "https://it.wikipedia.org/wiki?curid=2393345", "title": "Tommy Smith (cestista)", "text": ""}
{"id": "2393346", "revid": "1005847", "url": "https://it.wikipedia.org/wiki?curid=2393346", "title": "Mario Mariotti", "text": "Biografia.\nCresciuto nel popolare quartiere di Santo Spirito a Firenze, a contatto con le botteghe artigiane che lo animano, alla fine degli anni sessanta fonda, con alcuni artisti sperimentali, lo spazio autogestito \u201cZona\u201d. Sensibile ai temi politici e civili, in occasione del referendum sul divorzio (1974) proietta un grande \u201cNo\u201d sulla cupola di Santa Maria del Fiore. Non sar\u00e0 l'unica performance urbana di Mario Mariotti: per tutti gli anni ottanta e novanta animer\u00e0 le piazze d'Oltrarno e il fiume con alcune delle operazioni artistiche e culturali pi\u00f9 suggestive della seconda met\u00e0 del XX secolo, cui chiama a partecipare gli artisti amici, gli studenti, i residenti del quartiere. Saranno \"Piazza della Palla\", dedicata alle mostre dei Medici (1980) con le famose proiezioni sulla facciata brunelleschiana di Santo Spirito, \"Fire nze\" (1985), \"Il Polittico di San Giovanni\" (1991).\nL'attivit\u00e0 artistica di Mariotti fu anche un modo per riflettere sul tema della citt\u00e0, sulle difficolt\u00e0 della crescita incontrollata, sul degrado, temi, tutti questi, trattati sempre dall'artista con leggerezza e ironia.\nAlla fine degli anni sessanta concepisce l'idea della pittura sulle mani che concretizza con la pubblicazione del primo libro, \"Animani\" (La Nuova Italia, poi Fatatrac, 1980) che nel 1981 vince il \"Premio Grafico Fiera di Bologna per l'infanzia\". Dopo il successo del primo libro seguono \"Umani\" (Fatatrac, 1982), \"Inganni\" (Fatatrac,1984), \"Rimani\" (Fatatrac, 1988), \"Fallo di mano\" (Fatatrac, 1990), \"Giochi di mano\" (Fatatrac, 1992).\nDiceva lo stesso Mariotti che questi libri\nTra i premi ricevuti quelli dell'Art Directors Club di New York e del Festival della pubblicit\u00e0 di Cannes.\nAutore di celebri copertine per la collana Il Castoro della casa editrice La Nuova Italia, costruite con oggetti d'uso, ricreati per rendere visibile il nome dell'autore. Villa Strozzi a Firenze gli dedica un premio annuale. Innumerevoli le mostre a lui dedicate: tra le pi\u00f9 recenti \u00e8 possibile citare quella alla Casina di Raffaello a Roma (2008), al Museo dello Spedale degli Innocenti di Firenze nel 2010 e quella al Museo Luigi Pecci di Prato nel 2011.\nDal 2014 l'esperienza di \"Zona non profit art space\", ideata da Mariotti, \u00e8 documentata e illustrata in una sala al primo piano del Museo Novecento di Firenze."}
{"id": "2393347", "revid": "827882", "url": "https://it.wikipedia.org/wiki?curid=2393347", "title": "Jeyz", "text": "Biografia.\nInizi\u00f2 la sua carriera da rapper formando insieme a \"Jonesmann\" e \"Chan\" un gruppo rap: \"Chabs\", con il quale pubblica un EP in vinile dal titolo \"Kern der Wunden\".\nNel 2001 il gruppo si sciolse e \"Jeyz\" inizi\u00f2 la sua carriera da solista. In quel periodo fu scoperto dal rapper Azad che gli diede l'opportunit\u00e0 di apparire nei suoi concerti. Nel 2004 Jeyz fu messo sotto contratto dall'etichetta Bozz Music, per la quale ha pubblicato 4 mixtapes (\"Chronologie, J.E.Y.Z. Streettape, Chronologie Part 2, Das Ende vom Anfang - Chronologie Part 3, Zeit zum Scheinen\").\nHa pubblicato due album: \"Betonklassik\" (2007, come membro del gruppo rap Warheit) e \"Blut, Schwei\u00df &amp; Tr\u00e4nen\" (Bozz Music, 2009)."}
{"id": "2393349", "revid": "287204", "url": "https://it.wikipedia.org/wiki?curid=2393349", "title": "Sbira", "text": ""}
{"id": "2393351", "revid": "599013", "url": "https://it.wikipedia.org/wiki?curid=2393351", "title": "Jerome Beasley", "text": ""}
{"id": "2393353", "revid": "113757", "url": "https://it.wikipedia.org/wiki?curid=2393353", "title": "Linguine col pesto", "text": ""}
{"id": "2393354", "revid": "113757", "url": "https://it.wikipedia.org/wiki?curid=2393354", "title": "Trenette", "text": ""}
{"id": "2393359", "revid": "110157", "url": "https://it.wikipedia.org/wiki?curid=2393359", "title": "Sulfapiridina", "text": "La sulfapiridina \u00e8 un principio attivo della classe dei sulfamidici scoperto nel 1937.\nIndicazioni.\nViene indicato in presenza di infezioni dermatologiche.\nEffetti indesiderati.\nAlcuni degli effetti indesiderati sono vomito, nausea e diarrea."}
{"id": "2393367", "revid": "1714743", "url": "https://it.wikipedia.org/wiki?curid=2393367", "title": "Pietro I di Bretagna", "text": "In seguito al matrimonio con Alice di Thouars, figlia di Costanza di Bretagna e del suo terzo marito Guido di Thouars, resse il ducato di Bretagna e la Contea di Richmond per la moglie, morta nel 1221 e in seguito per il figlio Giovanni I di Bretagna fino alla sua maggiore et\u00e0 nel 1235.&lt;br&gt;Il soprannome Mauclerc (\"Malo-clerico\") era dovuto alla brutalit\u00e0 con cui trattava il clero bretone.\nOrigine.\nSecondo la \"Chronica Albrici Monachi Trium Fontium\", Pietro era il figlio maschio secondogenito del conte di Dreux, Roberto II e della sua seconda moglie, Yolanda di Coucy, che secondo il \"Gisleberti Chronicon Hanoniense\", era la figlia primogenita del Signore di Coucy e di Marle, Rodolfo I e della sua prima moglie, Agnese di Hainaut, figlia del Conte di Hainaut, Baldovino IV.&lt;br&gt;Roberto II di Dreux, ancora secondo la \"Chronica Albrici Monachi Trium Fontium\", era il figlio primogenito del conte di Dreux, Roberto I e della sua terza moglie, Agnese di Baudemont, contessa di Braine (1130 - 1202/18) e figlia di Guido di Baudemont, conte di Braine.\nBiografia.\nPietro I di Bretagna nacque attorno al 1187 da Roberto II di Dreux e Yolande de Coucy (1164circa-18 marzo 1222). Per parte di padre Pietro era imparentato con la famiglia reale, suo nonno era infatti Roberto I di Dreux, figlio cadetto del re di Francia Luigi VI e della regina Adelaide di Savoia e fratello di Luigi VII di Francia cosa che lo rendeva membro della famiglia dei Capetingi essendo, per altro, cugino di Luigi VIII di Francia.\nA dispetto di tutte queste nobili parentele Pietro era nato quale secondogenito di una branca della famiglia reale e le sue prospettive erano scarse potendo contare solo su quale feudo sparso nell'\u00cele-de-France e nello Champagne. All'inizio Pietro sembrava destinato alla carriera ecclesiastica anche se, alla fine il progetto venne abbandonato.\nIl ducato.\nNel 1212 Filippo II di Francia aveva bisogno di un debole e fedele governatore per la Bretagna, questo ducato si trovava non lontano dalla Guascogna, in mano agli inglesi, e confinava con la Normandia e l'Angi\u00f2 due regioni che gli inglesi avevano perso una decina di anni prima e che stavano provando a recuperare.\nLa Bretagna era governata con mano ferma da alcuni anni da Guido di Thouars che agiva da reggente per la figlia Alice di Thouars la cui sorellastra Eleonora di Bretagna era da tempo prigioniera degli inglesi.\nFilippo fece rompere il fidanzamento che legava la giovane Alice a Henry di Penthi\u00e8vre per volgerla verso il cugino Pietro, egli allora doveva aver da poco superato i vent'anni, Alice era poco pi\u00f9 che tredicenne quando i due si sposarono il 27 gennaio 1213. Poco dopo le nozze Pietro rese omaggio per la Bretagna a Filippo.\nCi sono alcune ambiguit\u00e0 sul fatto che Pietro potesse o meno essere chiamato duca. In teoria, legalmente, il ducato era di pertinenza della moglie tanto che il papa e il re lo chiamarono sempre \"conte\", egli per\u00f2 nei documenti si firm\u00f2 sempre \"duca\".\nIl rapporto con Giovanni d'Inghilterra.\nNel 1214 Giovanni d'Inghilterra attacc\u00f2 la Francia attraccando nel Poitou congiuntamente con le forze di Ottone IV di Brunswick che si preparava a invadere da nord. Giovanni cacci\u00f2 parte delle forze francesi nella regione spingendole verso nord, al confine con la Bretagna non lontano da Nantes.\nPietro le disperse dopo una breve scaramuccia, ma non fece nulla per inseguirle lungo il loro viaggio lungo la Loira dove presero alcune fortezze bretoni, nel frattempo per\u00f2 i vassalli del Poitou di Giovanni rifiutarono di combattere contro il contingente francese capeggiato da Luigi di Francia, anche Ottone fu costretto a cedere, sconfitto a Bouvines si ritir\u00f2 e l'intera impresa ebbe fine.\nNon \u00e8 chiaro come mai Giovanni abbia tentato di prendere Nantes e ancor meno perch\u00e9 lo abbia voluto fare prendendo la strada pi\u00f9 difficile, quella che passava attraverso i ben difesi ponti sulla Loira. Del resto non \u00e8 chiaro nemmeno perch\u00e9 Pietro non insegu\u00ec la retroguardia di Giovanni mentre questa andava verso est, forse i due avevano raggiunto una sorta di accordo per il quale Giovanni non avrebbe, per il momento, importunato la Bretagna, se Pietro non gli si metteva alle calcagna.\nGiovanni aveva un premio con cui allettare efficacemente Pietro, il contado di Richmond, questo grande onore, nel senso feudale del termine, era stato gi\u00e0 in precedenza detenuto dai duchi di Bretagna e infatti una costante negli affari politici di Pietro fu il desiderio di poter detenere e conservare le rendite che ne derivavano.\nTuttavia Pietro non cedette all'offerta di Giovanni di prendere il contado e non prese le sue parti nello scontro con i baroni, forse fermato dalle prospettive incerte del sovrano, tanto pi\u00f9 che Luigi poi si mosse egli stesso per invadere l'Inghilterra nel mezzo di una guerra civile.\nLuigi ebbe la peggio e fu Pietro ad essere mandato al tavolo delle trattative per stilare un trattato di pace. Quando questo, nel 1218, fu completo Pietro, nel 1219, ricevette da Guglielmo il Maresciallo, reggente per il giovane Enrico III d'Inghilterra, il titolo di conte di Richmond. Il centro delle propriet\u00e0 del contado era nello Yorkshire che era in mano al conte di Chester, che il reggente non poteva contrariare, ma Pietro ricevette comunque tutte le altre entrate provenienti dal resto della propriet\u00e0; la contea gli fu confiscata nel novembre 1224 e restituita nell'ottobre 1229.\nIl duca.\nNel 1214 Pietro annesse ai suoi domini la Contea di Penthi\u00e8vre; al precedente conte, Enrico I d'Avaugour, rimase il titolo.\nNel 1219 Pietro partecip\u00f2 alla Crociata albigese, participando alla conquista di Marmande e all'assedio di Tolosa.\nCon il tempo Pietro volse la propria attenzione ad altri obiettivi. L'autorit\u00e0 del Duca di Bretagna era sempre stata debole se comparata con quella di altri pari del nord del paese, per esempio i duchi non potevano porre limiti al numero di castelli costruiti dai loro conti e non potevano divenire tutori degli eredi in minore et\u00e0 dei loro vassalli. Alla fine Pietro proclam\u00f2 le proprie nuove regole preparandosi a fronteggiare i tumulti che sarebbero nati dalle reazioni dei baroni. Vi fu tutta una serie di piccole guerre civili e manove politiche, nel 1222 egli sconfisse i baroni in rivolta a Ch\u00e2teaubriant ed entro l'anno seguente tutti i baroni erano stati condotti a ragione o erano stati spossessati delle proprie terre.\nL'altra minaccia al potere ducale erano i sei vescovi della regione che non solo avevano notevoli propriet\u00e0 terriere, ma detenevano anche il controllo parziale o totale delle poche citt\u00e0 bretoni e che erano piuttosto recalcitranti di fronte ai tentativi di Pietro di aumentare le rendite aumentando le tasse o prendendo possesso delle propriet\u00e0 delle diocesi. Per questi motivi egli venne brevemente scomunicato fra il 1219 e il 1221 tanto che alla fine dovette sottomettersi anche se, la questione con i vescovi, era tutt'altro che risolta.\nAlice mor\u00ec nel 1221 lasciando dietro di s\u00e9 quattro figli, la sua morte voleva dire che Pietro non era pi\u00f9 duca anche se continu\u00f2 ad esercitare il proprio potere con la stessa autorit\u00e0 questa volta per conto del figlio Giovanni I di Bretagna ancora ragazzo.\nLa morte di Alice cambi\u00f2 un poco gli obiettivi di Pietro. Il primo era il voler aumentare le proprie terre al di fuori del ducato cos\u00ec da incrementare le proprie rendite che gli sarebbero servite quando avrebbe dovuto ritirarsi con l'avvento del figlio. In Francia v'era anche la tradizione che, quando un figlio minore raggiungeva la maggiore et\u00e0, avrebbe avuto le propriet\u00e0 nello stato in cui erano al momento in cui le ereditava, Pietro quindi non poteva assumersi grossi rischi senza timore di danneggiare i figli minori.\nIl ribelle.\nPietro aveva aiutato il cugino Luigi VIII contro Enrico III d'Inghilterra; ma quando poi Luigi venne a mancare, nel 1226, Pietro, dopo un tentativo di fidanzamento della propria figlia, Iolanda, con Enrico III d'Inghilterra, partecip\u00f2 con Tebaldo IV di Champagne e Ugo X di Lusignano a una ribellione contro la madre del nuovo re di Francia, Luigi IX il Santo, la reggente, Bianca di Castiglia, fra il 1227 e il 1234; infatti gi\u00e0 nel 1227, assieme a Tebaldo IV di Champagne cerc\u00f2 di destabilizzare il regno di Francia. In quel periodo rese omaggio a Enrico III, per il ducato di Bretagna, infatti, nel 1228, gli rese omaggio per Angi\u00f2, Bretagna e Poitou, poi, nel 1229, prese parte all'invasione della contea di Champagne, per punire Tebaldo che si era schierato con la regina madre. A seguito del suo avvicinamento ad Enrico III d'Inghilterra, nel 1230, gli fu ritirata la titolarit\u00e0 del ducato di Bretagna da parte del re di Francia; quindi si rec\u00f2 in Inghilterra, per preparare una spedizione contro il re di Francia, che, venne effettuata, nel 1230, ma condotta in modo poco efficace e con scarsi risultati, tanto che Ugo X di Lusignano si defil\u00f2 dall'impresa.&lt;br&gt;Pietro si riavvicin\u00f2 a Tebaldo IV di Champagne, e dopo la morte della moglie di quest'ultimo, Agnese di Beaujeu, vi fu il fidanzamento della figlia di Pietro, Iolanda, con Tebaldo; contro tale fidanzamento si pronunciarono sia il re di Francia, Luigi IX, che papa Gregorio IX, come da documento n\u00b0 789 dei \"Auvray, L. (1896) Les Registres de Gr\u00e9goire IX (Paris), Tome I\".\nDopo che Luigi IX era divenuto maggiorenne (1234), Pietro organizz\u00f2 con Tebaldo IV di Champagne, ora nuovo re di Navarra (Tebaldo I di Navarra), un'ultima cospirazione, che doveva coinvolgere anche Enrico III, che per\u00f2 invi\u00f2 solo 60 cavalieri ed un corpo di arcieri gallesi; anche questa volta, la ribellione non ebbe successo, e dopo aver ritirato l'omaggio che aveva prestato a Enrico III, fece atto di sottomissione a Luigi IX; nell'agosto del 1234, Pietro col documento n\u00b0 2302 delle \"Layettes du tr\u00e9sor des chartes : de l'ann\u00e9e 1224 \u00e0 l'ann\u00e9e 1246\", dichiara di sospendere la lotta, mentre nello stesso mese, il fratello di Pietro, Jehan de Braine, conte di M\u00e2con e Vienne, col documento n\u00b0 2303 delle \"Layettes du tr\u00e9sor des chartes : de l'ann\u00e9e 1224 \u00e0 l'ann\u00e9e 1246\", lo cita col titolo di conte come suddito del re di Francia.\nNel 1235, dopo che Enrico III gli aveva confiscato la contea di Richmond, Pietro lasci\u00f2 il ducato di Bretagna al figlio, Giovanni, che nel frattempo era diventato maggiorenne, mentre la Contea di Penthi\u00e8vre and\u00f2 alla figlia, Iolanda, che era in procinto di sposare, Ugo XI di Lusignano.\nGli ultimi anni e la morte.\nPietro, dopo aver ceduto i suoi titoli ai figli, adott\u00f2 il nome, Pietro di Braine, e, nel 1238, fu al seguito di Tebaldo I di Navarra, che aveva avuto il comando di un esercito crociato in Terra Santa (la cosiddetta \"crociata del 1239\", indetta da papa Gregorio IX), che arriv\u00f2 a San Giovanni d'Acri, il 1\u00ba settembre 1239; si diresse immediatamente verso sud, per attaccare Ascalona e Gaza, come conferma anche il \"Recueil des historiens des croisades. Historiens occidentaux.\", ma, secondo lo storico britannico e noto medievalista e bizantinista, Steven Runciman, i crociati vennero sconfitti.&lt;br&gt;Al ritorno dalla Terra Santa combatt\u00e9 ancora contro gli inglesi.\nNel 1248 Pietro partecip\u00f2 alla crociata voluta da Luigi IX di Francia; Pietro mor\u00ec il 26 maggio 1250 durante il rientro in patria, di fronte alle coste egiziane.\nMatrimoni e figli.\nPietro, come ci viene confermato sia dalla \"Genealogia Comitum Richemundi\u00e6 post conquestum Angli\u00e6\", che dal \"Ex Fragmentis Chronicorum Comitum Pictavi\u00e6 et Aquitani\u00e6 Ducum\", aveva sposato in prime nozze Alice di Thouars, che, sempre secondo la \"Genealogia Comitum Richemundi\u00e6 post conquestum Angli\u00e6\", era la figlia del nobile francese della casata dei Thouars, che fu Duca reggente di Bretagna, Guy de Thouars e della Duchessa di Bretagna e Contessa di Richmond, Costanza.&lt;br&gt;Pietro da Alice ebbe tre figli:\nSuccessivamente, dopo la morte di Alice, nel 1230 circa, spos\u00f2 una donna a nome Nicole la cui ascendenza \u00e8 oltremodo incerta (1205circa-febbraio 1232) da cui ebbe:\nInfine, nel 1236 Pietro si rispos\u00f2 con Margherita di Montaigu, di cui non si conoscono gli ascendenti e vedova di Ugo di Thouars, fratello di Guido di Thouars, cosa che la rendeva prozia della sua prima moglie. I due non ebbero figli."}
{"id": "2393368", "revid": "190231", "url": "https://it.wikipedia.org/wiki?curid=2393368", "title": "Aeronautica militare ceca", "text": ""}
{"id": "2393369", "revid": "115533", "url": "https://it.wikipedia.org/wiki?curid=2393369", "title": "Aeronautica militare del Cile", "text": ""}
{"id": "2393372", "revid": "1543377", "url": "https://it.wikipedia.org/wiki?curid=2393372", "title": "Frittelle di lattuga", "text": " \nLe frittelle di lattuga o frisceu (in ligure \"frisceu co-e erbette\") sono un piatto tipico della Liguria, consistono in frittelle salate costituite da listarelle di lattuga molto corti e sottili messe a friggere con la pastella del rosso d'uovo. \nSono tipiche della festa di san Giuseppe il 19 marzo. \nTalvolta la lattuga \u00e8 sostituita dai fiori di zucchini."}
{"id": "2393373", "revid": "599013", "url": "https://it.wikipedia.org/wiki?curid=2393373", "title": "Voise Winters", "text": ""}
{"id": "2393374", "revid": "115533", "url": "https://it.wikipedia.org/wiki?curid=2393374", "title": "Aeronautica militare del Botswana", "text": ""}
{"id": "2393376", "revid": "190231", "url": "https://it.wikipedia.org/wiki?curid=2393376", "title": "Aeronautica militare botswaniana", "text": ""}
{"id": "2393377", "revid": "190231", "url": "https://it.wikipedia.org/wiki?curid=2393377", "title": "Aeronautica militare burkinab\u00e8", "text": ""}
{"id": "2393378", "revid": "115533", "url": "https://it.wikipedia.org/wiki?curid=2393378", "title": "Aeronautica militare del Camerun", "text": ""}
{"id": "2393379", "revid": "339392", "url": "https://it.wikipedia.org/wiki?curid=2393379", "title": "Aeronautica militare del Canada", "text": ""}
{"id": "2393380", "revid": "339392", "url": "https://it.wikipedia.org/wiki?curid=2393380", "title": "Aeronautica militare canadese", "text": ""}
{"id": "2393381", "revid": "115533", "url": "https://it.wikipedia.org/wiki?curid=2393381", "title": "Aeronautica militare della Colombia", "text": ""}
{"id": "2393382", "revid": "190231", "url": "https://it.wikipedia.org/wiki?curid=2393382", "title": "Aeronautica militare ivoriense", "text": ""}
{"id": "2393383", "revid": "115533", "url": "https://it.wikipedia.org/wiki?curid=2393383", "title": "Aeronautica militare della Croazia", "text": ""}
{"id": "2393384", "revid": "190231", "url": "https://it.wikipedia.org/wiki?curid=2393384", "title": "Aeronautica militare croata", "text": ""}
{"id": "2393385", "revid": "115533", "url": "https://it.wikipedia.org/wiki?curid=2393385", "title": "Aeronautica militare di Cuba", "text": ""}
{"id": "2393386", "revid": "190231", "url": "https://it.wikipedia.org/wiki?curid=2393386", "title": "Aeronautica militare cubana", "text": ""}
{"id": "2393387", "revid": "115533", "url": "https://it.wikipedia.org/wiki?curid=2393387", "title": "Aeronautica militare della Danimarca", "text": ""}
{"id": "2393388", "revid": "190231", "url": "https://it.wikipedia.org/wiki?curid=2393388", "title": "Aeronautica militare danese", "text": ""}
{"id": "2393389", "revid": "212348", "url": "https://it.wikipedia.org/wiki?curid=2393389", "title": "Esercito reale danese", "text": ""}
{"id": "2393390", "revid": "212348", "url": "https://it.wikipedia.org/wiki?curid=2393390", "title": "Esercito della Danimarca", "text": ""}
{"id": "2393391", "revid": "212348", "url": "https://it.wikipedia.org/wiki?curid=2393391", "title": "Esercito danese", "text": ""}
{"id": "2393392", "revid": "339392", "url": "https://it.wikipedia.org/wiki?curid=2393392", "title": "Forze armate dell'Estonia", "text": ""}
{"id": "2393393", "revid": "287204", "url": "https://it.wikipedia.org/wiki?curid=2393393", "title": "Pristiophorus", "text": "Pristiophorus \u00e8 un genere di squali sega della famiglia dei Pristioforidi.\nI membri di questo genere hanno cinque aperture branchiali, al contrario dell'altra specie della famiglia, lo squalo sega a sei branchie, che ne ha appunto sei.\nReperti museali in Italia.\nIn Italia una buona rappresentativa di squali di questo genere \u00e8 conservata presso la Galleria nazionale dei Selachoidei, ove sono esposti:"}
{"id": "2393394", "revid": "339392", "url": "https://it.wikipedia.org/wiki?curid=2393394", "title": "Forze armate estoni", "text": ""}
{"id": "2393395", "revid": "1283780", "url": "https://it.wikipedia.org/wiki?curid=2393395", "title": "Sulfisossazolo", "text": "Il sulfisossazolo \u00e8 un principio attivo della classe dei sulfamidici.\nIndicazioni.\nViene indicato in presenza di infezioni alle vie urinarie (vaginiti, cistiti).\nControindicazioni.\nControindicata in caso di gravidanza (nell'ultimo trimestre), ipersensibilit\u00e0 nota al farmaco e se si mostra porfiria.\nEffetti indesiderati.\nAlcuni degli effetti indesiderati sono vomito, discrasie, nausea e cristalluria."}
{"id": "2393396", "revid": "466539", "url": "https://it.wikipedia.org/wiki?curid=2393396", "title": "Pandolce", "text": "Il pandolce genovese o semplicemente pandolce (in ligure \"pand\u00f6\u00e7e\" o \"pan d\u00f6\u00e7e\", nella Liguria di ponente \"pan du bambin\"), spesso detto anche panettone genovese, \u00e8 un prodotto tipico soprattutto del Genovesato, ma anche del resto della Liguria.\n\u00c8 un dolce comune durante le festivit\u00e0 natalizie: di forma circolare, ne esistono due versioni \"alto\" e \"basso\". Storicamente la prima versione \u00e8 stata la \"alta\", lievitata naturalmente e con tempi di preparazione molto lunghi, mentre solo alla fine del 1800, con l'introduzione di lieviti chimici, \u00e8 nata la versione \"bassa\", molto pi\u00f9 veloce da preparare.\nStoria.\nNel Regno Unito \u00e8 chiamato \"Genoa Cake\" (\"torta di Genova\"). Un dolce simile viene prodotto nei paesi dell'Est Europeo e dalla Persia, si chiama \"paska\". Secondo una leggenda fu un doge, o Andrea Doria ammiraglio della Repubblica di Genova, nel '500, a bandire un concorso tra i maestri pasticceri di Genova per un dolce rappresentativo della ricchezza di Genova, nutriente, a lunga conservazione e adatto ai lunghi viaggi per mare.\nA Selkirk nel 1859, il panettiere scozzese Robbie Douglas, ha fatto un pandolce genovese e l'ha chiamato Selkirk Bannock. Si tratta di una variet\u00e0 spugnosa e burrosa di torta di frutta, a base di farina di grano e contenente una grande quantit\u00e0 di uva passa. Quando la regina Vittoria visit\u00f2 Sir Walter Scott, nipote di Abbotsford, si dice che abbia preso il suo t\u00e8 con una fetta di Selkirk Bannock. Oggi i Bannocks Selkirk sono popolari in tutta la Gran Bretagna e possono essere trovati nella maggior parte dei grandi supermercati.\nTradizione.\nLa tradizione antica vorrebbe che andasse portato in tavola dal pi\u00f9 giovane della casa, servito con nel mezzo un rametto di alloro, simbolo di fortuna e benessere. Appena portato dal giovane, egli dovrebbe consegnarlo al pi\u00f9 anziano di casa per essere tagliato e distribuito. Inoltre, una fetta va conservata per il primo povero che suona alla porta ed un'altra per il giorno di San Biagio (3 febbraio).\nIngredienti.\nTalvolta nella ricetta viene aggiunto latte o vino Marsala o pistacchi.\nBibliografia.\n Sergio Rossi, \"Pandolce Genovese\", Editori Sagep, 2011, ISBN 978-88-6373-150-7"}
{"id": "2393398", "revid": "54193", "url": "https://it.wikipedia.org/wiki?curid=2393398", "title": "Esclusiva", "text": ""}
{"id": "2393399", "revid": "729019", "url": "https://it.wikipedia.org/wiki?curid=2393399", "title": "Prima battaglia del Tembien", "text": "La prima battaglia del Tembien fu un confronto armato della guerra d'Etiopia che vide un deciso tentativo di sfondamento del fronte italiano da parte delle truppe abissine di ras Cassa, inquadrate nell'esercito etiopico. La battaglia vide una prima fase in cui le truppe italiane passarono all'attacco per anticipare la prevista offensiva abissina e una seconda parte in cui la controffensiva etiope nella battaglia di Passo Uarieu costrinse le truppe italiane a lasciare le posizioni raggiunte per difendere la posizione chiave nel Tembien.\nAntefatto.\nGiunte a contatto con le postazioni italiane verso met\u00e0 dicembre, le truppe abissine diedero il via all'Offensiva etiope di Natale.\nNella notte tra il 14 e il 15 dicembre le avanguardie di ras Immir\u00f9 attraversato il fiume Tacazz\u00e8 impegnarono un Gruppo Bande, al comando del maggiore Luigi Criniti. Un altro contingente abissino guad\u00f2 il Tacazz\u00e8 pi\u00f9 a nord al fine di tagliarne la ritirata. Le truppe italiane in ritirata caddero in trappola nella stretta di Dembeguina, dove, accerchiate, lasciarono sul campo met\u00e0 degli effettivi prima di riuscire ad aprirsi un varco per raggiungere il primo avamposto italiano di End\u00e0 Selassi\u00e8 presidiato dal comandante Carlo Emanuele Basile. Di l\u00ec le truppe italiane si ritirarono a Selaclac\u00e0 difesa dalla 24\u00aa Divisione fanteria \"Gran Sasso\", e da qui la ritirata delle forze italiane prosegu\u00ec fino ad Axum. Nel frattempo ras Immir\u00f9, pur sotto violenti bombardamenti aerei, riusc\u00ec a far attraversare il Tacazz\u00e8 ad altri reparti abissini portando le proprie truppe ad oltre ventimila uomini, e forte di questi uomini continu\u00f2 l'offensiva rioccupando lo Scir\u00e8. Contemporaneamente le truppe di ras Sejum e di ras Cassa attaccarono nel Tembien, presidiato dai soli quattro battaglioni del generale Diamanti. Per salvare almeno Abbi Addi Badoglio invi\u00f2 in appoggio la 2\u00aa Divisione eritrea di Vaccarisi e la 2\u00aa Divisione CC.NN. \"28 ottobre\" di Somma. Il 18 dicembre l'armata abissina tent\u00f2 di espugnare senza fortuna Abbi Addi, mentre un tentativo italiano di spezzare lo schieramento abissino presso l'Amba Tzeller\u00e8 fall\u00ec. Il 27 dicembre, Abbi Addi ormai indifendibile fu abbandonata e gli italiani ripiegarono sulle posizioni fortificate di passo Uarieu.\nAd inizio gennaio Badoglio rinforz\u00f2 ulteriormente le proprie difese schierando su tutto il fronte 500 cannoni, quando per\u00f2 fu in grado di riprendere l'iniziativa si avvide che le armate di ras Cassa e ras Sejum stavano per rimettersi in marcia nel Tembien. Il piano etiopico era chiaro: sfondare le difese italiane nel Tembien, prendere alle spalle Macall\u00e8 e spaccare in due lo schieramento delle truppe italiane; a questo punto ras Immir\u00f9 avrebbe attaccato i campi trincerati di Adua e Axum, isolati dal grosso delle truppe italiane, con lo scopo di portare la guerra in Eritrea.\nLa battaglia.\nPosto di fronte alla scelta di aspettare l'attacco per pararlo o di attaccare per primo sfruttando l'effetto sorpresa, Badoglio opt\u00f2 per la seconda possibilit\u00e0.\nL'offensiva italiana.\nIl 19 gennaio le truppe italiane erano in movimento su tutto il fronte: sull'estrema sinistra del fronte il III Corpo d'armata usc\u00ec da Macall\u00e8 fino a spostarsi in posizione dominante sulla valle del Gebat in modo tale da sbarrare la strada ad un eventuale soccorso che l'armata di ras Mulughiet\u00e0 avrebbe potuto fornire a ras Cassa, dall'altro estremo del fronte, nello Scir\u00e8, una colonna del II Corpo d'armata usc\u00ec dal campo trincerato di Axum tornando ad occupare passo Af Gag\u00e0.\nDopo essersi protetto sui fianchi, Badoglio attacc\u00f2 nel Tembien: da passo Abar\u00f2, sulla sinistra, si staccarono alcuni battaglioni della 2\u00aa Divisione eritrea di Vaccarisi che, divisi in due colonne agli ordini del generale Dalmazzo e del colonnello Tracchia, avevano come obiettivo l'occupazione della regione tra Melf\u00e0 e Quarar; una colonna minore al centro era diretta su Abba Salam\u00e0, mentre sulla destra era prevista una sortita da passo Uarieu verso la valle del Beles per impegnare le truppe abissine. Questa colonna per\u00f2, secondo gli ordini che Badoglio diede a Pirzio Biroli, doveva esercitare un'azione semplicemente dimostrativa senza distaccarsi troppo dal passo e senza correre rischi di essere attaccata.\nSulla sinistra le truppe abissine si difesero strenuamente ma alla fine della giornata furono costrette alla ritirata in direzione del Monte Lata mentre i battaglioni di ascari occuparono alcune alture sino ad arrivare a 8\u00a0km da Melf\u00e0; al centro la colonna minore, fortemente contrastata dal fuoco nemico, riusc\u00ec comunque ad arrivare all'Amba Coss\u00e0, mentre sulla destra l'azione dimostrativa nella valle del Beles si concluse come previsto.\nL'errore del generale Diamanti.\nDurante il primo giorno di battaglia le operazioni si svolsero come previsto, ma il secondo giorno un grave errore del generale Diamanti rischi\u00f2 di mettere a rischio le sorti non solo della battaglia ma forse dell'intera campagna. Una colonna di camicie nere forte di 1500 uomini agli ordini del generale Filippo Diamanti usc\u00ec come previsto dalle fortificazioni di passo Uarieu, ma, una volta giunta al torrente Beles, trasgredendo agli ordini di Badoglio varc\u00f2 il torrente e prosegu\u00ec per alcuni chilometri facendosi attaccare dagli avversari nella zona di Daran.\nNel frattempo le colonne poste sull'altro lato del fronte conquistarono senza combattere il Monte Lata, ma anzich\u00e9 puntare sulla Debra Ambra, come ordinato da Pirzio Biroli per minacciare da un lato le truppe etiopi e alleggerire la pressioni sul gruppo di Diamanti, indugiarono sul monte dove sorpresi dalle tenebre trascorsero la nottata.\nGli uomini del generale Diamanti, circondati da forze 10 volte superiori, iniziarono la ritirata verso il passo lasciando sul campo pi\u00f9 di 260 morti fra i quali figurava anche Reginaldo Giuliani, che diverr\u00e0 un martire del Fascismo. Il XII intervenne per salvare i sopravvissuti e ripiegare nuovamente su Passo Uarieu difeso dalle forze della 2\u00aa Divisione CC.NN. \"28 ottobre\" del generale Somma\nLa battaglia di Passo Uarieu.\nUna volta rientrata la colonna Diamanti al passo, gli italiani furono rapidamente stretti d'assedio dagli abissini che occuparono anche le fonti d'acqua. Pirzio Biroli, comprendendo che dalla tenuta del presidio a passo Uarieu probabilmente dipendevano le sorti dell'intero conflitto, decise di inviare l\u00e0 tutte le forze disponibili, anche a costo di cedere le posizioni conquistate il giorno precedente. Fu inoltre utilizzata tutta l'aviazione disponibile della Brigata aerea da bombardamento che fece anche uso di bombe ed iprite sulle truppe etiopiche.. Il giorno dopo l'inizio dell'assedio un aereo italiano lanci\u00f2 un messaggio sugli assediati con scritto: \u00abCoraggio, mio Somma, Vaccarisi \u00e8 vicino. Le tue camicie nere stanno scrivendo una pagina magnifica. Resisti ed avrai la vittoria\u00bb.\nDopo tre giorni di assedio la 2\u00aa Divisione eritrea del generale Vaccarisi raggiunse gli assediati rompendo l'assedio e disperdendo gli assedianti guidati da ras Cassa. Se la guarnigione di Passo Uarieu avesse ceduto gli abissini sarebbero dilagati nella piana di Macall\u00e8 compromettendo l'intera campagna bellica.. Lo stesso Badoglio aveva gi\u00e0 predisposto l'abbandono della piazzaforte di Macall\u00e8 per ripiegare su Adigrat temendo che potessero crollare le difese di passo Uarieu.\nLa battaglia termin\u00f2 la mattina del 24 gennaio, e con essa l'intera Prima battaglia del Tembien.\nEsito della battaglia.\nIl risultato della battaglia fu un sostanziale pareggio: anche se entrambi i contendenti alla fine degli scontri cantarono vittoria, in definitiva le posizioni tenute rimasero le stesse. Lo stesso Badoglio sostenne nel suo libro di memorie che: \u00abLa situazione era cos\u00ec ristabilita. La battaglia \u00e8 vinta, anche se non ha raggiunto i suoi obiettivi finali di rigettare il nemico a sud del Ghev\u00e0. Vinta perch\u00e9 essa era riuscita a prevenire e a stroncare l'offensiva dell'avversario il quale, a causa delle gravi perdite che ha subito e del quasi totale esaurimento delle munizioni, \u00e8 costretto all'inerzia pi\u00f9 completa\u00bb.\nGiuseppe Bottai sul suo diario scrisse: \u00abL'azione \u00e8 finita. O meglio; mancata. L'eroico contegno della 28 ottobre, del Gruppo Diamanti, la nostra avanzata decisa su queste posizioni e il rastrellamento, da noi compiuto, della confluenza Calamin\u00f2-Ghev\u00e0, le maggiori perdite del nemico (oltre 5000 morti) non bastano a convertire un'azione mancata in una vittoria. Non ha vinto il nemico; non abbiamo vinto noi. Ci esauriamo nello \"status quo\"\u00bb.\nLe enormi perdite subite dall'esercito abissino tolsero loro la possibilit\u00e0 di pianificare nuove iniziative costringendo i ras di Hail\u00e9 Selassi\u00e9 alla difensiva. Dopo la Prima battaglia del Tembien saranno sempre le armate italiane a decidere le offensive."}
{"id": "2393400", "revid": "1573940", "url": "https://it.wikipedia.org/wiki?curid=2393400", "title": "Athericidae", "text": "Athericidae , \u00e8 una piccola famiglia cosmopolita di Insetti dell'ordine dei Ditteri (Brachycera: Tabanomorpha), comprendente circa 120 specie.\nDescrizione.\nGli adulti sono morfologicamente affini ai Rhagionidae, hanno corpo di medie o piccole dimensioni, lungo 5-10 mm, ma privo di setole lunghe. La livrea ha colori variabili dal nero al giallastro.\nIl capo \u00e8 dicoptico nelle femmine e, in genere, oloptico nei maschi. Le antenne sono aristate, hanno scapo e pedicello di forma globosa e terzo segmento a forma di rene, portante uno stilo in posizione subapicale.\nLe zampe sono giallastre e sono provviste di due speroni all'apice tibie medie e posteriori; il tarso \u00e8 provvisto di arolio e pulvilli. Le ali sono larghe e ben sviluppate e spesso pigmentate da deboli bande pi\u00f9 scure; in posizione di riposo sono ripiegate orizzontalmente ai lati dell'addome. L'addome \u00e8 di colore giallastro, con pigmentazione a bande trasversali, pi\u00f9 scure nella femmina.\nLa nervatura alare mostra la costa sviluppata sull'intero margine. La radio si suddivide in 4 rami, per l'assenza della biforcazione R2+3. La branca R2+3 \u00e8 relativamente breve e subisce una curvatura convergendo sul margine costale quasi in coincidenza con la terminazione del ramo anteriore (R1). I rami R4 e R5 terminano invece rispettivamente prima e dopo l'apice dell'ala. La media si suddivide in quattro rami, con tratti terminali di M1, M2 e M3 che hanno origine all'estremit\u00e0 distale della cellula discale, e il quarto ramo (M4) dal lato inferiore. La cellula discale \u00e8 ben sviluppata e lunga, la cellula cup chiusa quasi in prossimit\u00e0 del margine dell'ala, con tratto comune A1+CuA molto breve.\nLa nervatura alare degli Athericidae \u00e8 piuttosto simile a quella dei Rhagionidae e ne differisce, almeno nella maggior parte dei casi, per alcuni caratteri poco evidenti:\nLa larva \u00e8 apoda, di forma affusolata, con capo molto piccolo, segmenti toracici progressivamente pi\u00f9 ampi e addome ancora pi\u00f9 largo, terminante con due evidenti processi respiratori. \u00c8 provvista di pseudozampe pari negli uriti 1-7 e di processi respiratori (un paio dorsale e un paio laterale), generalmente negli uriti 2-7, di cui sono particolarmente sviluppati quelli dell'ultimo urite. La conformazione pu\u00f2 facilmente indurre in errore facendo confondere l'estremit\u00e0 cefalica con l'estremit\u00e0 caudale e viceversa.\nBiologia.\nGli Athericidae colonizzano ambienti forestali. Le larve sono acquatiche e si nutrono predando le larve acquatiche di altri insetti, soprattutto ditteri. Gli adulti si rinvengono presso i corsi d'acqua. Nel genere \"Atherix\" \u00e8 noto un singolare comportamento delle femmine nell'ovideposizione: in genere, le femmine depongono le uova in massa sulla vegetazione che emerge dall'acqua, poi muoiono. In alcune specie americane ed europee si riscontra un gregarismo nella fase di ovideposizione: le femmine tendono a deporre le uova aggregandole ad altre ovideposizioni; in questo modo si formano ammassi abbondanti di dimensioni tali che possono inglobare anche i resti di migliaia di femmine morte.\nIl regime dietetico degli adulti \u00e8 in generale glicifago, con base alimentare rappresentata probabilmente dalla melata dei Rincoti. Le femmine del genere \"Suragina\" sono invece ematofaghe e pungono i mammiferi, compreso l'uomo.\nFilogenesi, sistematica e diffusione.\nStoricamente, gli Athericidae erano inclusi, fino agli anni settanta, fra i Rhagionidae all'interno della sottofamiglia Rhagioninae. Dall'analisi cladistica, risulta invece che gli Athericidae siano in relazione filogenetica con la famiglia dei Tabanidae, con la quale formano un clade monofiletico distante dalla famiglia dei Rhagionidae, la quale si posiziona come la linea pi\u00f9 primitiva\nNel 1973 separ\u00f2 alcuni generi identificandone il raggruppamento come famiglia autonoma, pressoch\u00e9 riconosciuta da tutti gli Autori. Nel corso dei decenni successivi, la divisione interna \u00e8 stata largamente revisionata con la riclassificazione di numerose specie, originariamente incluse nel genere \"Atherix\", e molte delle quali furono spostate nel genere \"Suragina\". Pur essendo, quest'ultimo, il genere pi\u00f9 ricco di specie, la famiglia mantiene la denominazione originale derivata da \"Atherix\". Nel complesso sono conosciute circa 120 specie, ripartite fra i seguenti generi:\nMolti Autori considerano anche il genere \"Ibisia\" , con la specie paleartica \"Ibisia marginata\" . Il genere \u00e8 trattato come sinonimo recente di \"Atherix\" dal \"BioSystematic Database of World Diptera\" (BDWD), ma non \u00e8 menzionata la specie \"Atherix marginata\" n\u00e9 il suo sinonimo \"Ibisia marginata\". Sono invece citate altre due specie paleartiche attribuite a questo genere, \"Atherix (=Ibisia) amicorum\" , segnalata in Marocco, e \"Atherix (=Ibisia) vaillanti\" , segnalata in Francia.\nAlcune specie afrotropicali, descritte da (1926) e da (1960), presenti in Sudafrica, furono inizialmente denominate e attribuite al genere \"Atherix\". Alcune di queste sono state attribuite ad altri generi (es. \"Pachybates\"), ma altre non hanno ancora una denominazione formale e relativa collocazione sistematica in quanto si ritiene debbano essere incluse in un genere autonomo da descrivere.\nLe specie fossili descritte in questa famiglia risalgono per lo pi\u00f9 al Cenozoico. Nel 2003 \"et al.\" hanno descritto un nuovo genere fossile, \"Athericites\", con reperti datati al Cretaceo inferiore. L'origine antica di questa famiglia \u00e8 peraltro avvalorata dalla stretta relazione con i Tabanidi e dalla ricorrenza, fra gli Athericidae, dell'ematofagia a spese di anfibi.\nIn Italia gli Athericidae sono presenti in tutto il territorio escluse le isole. Le specie di cui \u00e8 accertata la presenza sono \"Atherix ibis\", \"Atherix marginata\" e \"Atrichops crassipes\", mentre \u00e8 incerta la presenza, al Nord, di \"Atherix amicorum\" e \"Atherix vaillanti\".\nImportanza.\nL'importanza della famiglia risiede principalmente nel regime dietetico ematofago delle femmine di diverse specie, analogamente ai pi\u00f9 noti tafani. Le femmine sono ematofaghe in tutte le specie del genere \"Suragina\", ma questo comportamento ricorre anche in alcune specie dei generi \"Dasyomma\" e \"Atrichops\".\nSecondo testimonianze dirette, raccolte da (1912), presso i Modoc e altre popolazioni amerinde della California, che vivevano di raccolta, era uso raccogliere le abbondanti ovideposizioni di \"Atherix\" ed utilizzarle per l'alimentazione preparando una pietanza denominata \"Koo-chah-bie\". Gli insetti erano conosciuti dai Modoc con il nome \"Ha-lib-wah\"."}
{"id": "2393401", "revid": "339392", "url": "https://it.wikipedia.org/wiki?curid=2393401", "title": "Rima baciata", "text": ""}
{"id": "2393402", "revid": "16953", "url": "https://it.wikipedia.org/wiki?curid=2393402", "title": "Brachaelurus waddi", "text": "Lo squalo cieco (\"Brachaelurus waddi\" ), unico membro del genere \"Brachaelurus\", \u00e8 una delle due specie della famiglia dei Bracheluridi. Vive nelle acque subtropicali dell'Oceano Pacifico sud-occidentale, al largo del Queensland e del Nuovo Galles del Sud, a latitudini comprese tra gli 8\u00b0 e i 33\u00b0 S. Raggiunge una lunghezza massima di circa 1,20 m. Nonostante il nome, non \u00e8 propriamente cieco; la sua vista \u00e8 \"perfettamente adeguata\". In cattivit\u00e0 pu\u00f2 vivere fino a 20 anni.\nLa riproduzione \u00e8 ovovivipara.\nIn acquario.\nLo squalo cieco \u00e8 una delle poche specie di squalo ritenuta adeguata all'allevamento anche in acquari d'acqua salata domestici. Le sue qualit\u00e0 principali sono le ridotte dimensioni degli esemplari adulti e la \"predilezione per gli spazi ristretti\". Malgrado questo, \u00e8 inattivo per tutto il giorno, e trascorre le ore diurne nascosto in ripari adeguatamente forniti dal possessore dell'acquario. I Bracheluridi vengono allevati con successo con una dieta a base di pesce e frutti di mare surgelati, in acque a una temperatura di 17-24 \u00b0C. Gli squali ciechi si riproducono addirittura in cattivit\u00e0: all'Acquario di Sydney vi \u00e8 perfino un'intera colonia riproduttiva di questi pesci."}
{"id": "2393403", "revid": "386131", "url": "https://it.wikipedia.org/wiki?curid=2393403", "title": "Brachaelurus", "text": ""}
{"id": "2393405", "revid": "290023", "url": "https://it.wikipedia.org/wiki?curid=2393405", "title": "Chico Buarque de Hollanda (album)", "text": "Chico Buarque de Hollanda \u00e8 il primo album di Chico Buarque ed \u00e8 stato inciso nel 1966.\nTracce.\nTesti e musica di Chico Buarque."}
{"id": "2393406", "revid": "486946", "url": "https://it.wikipedia.org/wiki?curid=2393406", "title": "Doge (Genova)", "text": ""}
{"id": "2393407", "revid": "290948", "url": "https://it.wikipedia.org/wiki?curid=2393407", "title": "Parametro vitale", "text": ""}
{"id": "2393409", "revid": "1573940", "url": "https://it.wikipedia.org/wiki?curid=2393409", "title": "Brachaelurus colcloughi", "text": "Lo squalo tappeto grigio-azzurro o squalo di Colclough (\"Brachaelurus colcloughi\" ) \u00e8 uno squalo cieco della famiglia dei Bracheluridi endemico dell'Australia. Vive nelle acque subtropicali dell'Oceano Pacifico sud-occidentale a latitudini comprese tra i 12\u00b0 e i 29\u00b0 S.\nDescrizione.\nLe dimensioni di questa specie variano tra i 50\u00a0cm dei maschi e i 65\u00a0cm delle femmine. Ha una dimensione massima superiore ai 75\u00a0cm. Ha un colore grigio sul dorso e bianco sul ventre. Ha un paio di barbigli vicino alla bocca, che non \u00e8 di notevoli dimensioni.\nBiologia.\nLa riproduzione \u00e8 ovovivipara."}
{"id": "2393410", "revid": "339392", "url": "https://it.wikipedia.org/wiki?curid=2393410", "title": "Heteroscyllium", "text": ""}
{"id": "2393412", "revid": "1573940", "url": "https://it.wikipedia.org/wiki?curid=2393412", "title": "Ginglymostoma", "text": "Ginglymostoma \u00e8 un genere di pesci cartilaginei della famiglia Ginglymostomatidae.\nTassonomia.\nComprende le seguenti specie:"}
{"id": "2393413", "revid": "386131", "url": "https://it.wikipedia.org/wiki?curid=2393413", "title": "Rhincodon", "text": ""}
{"id": "2393415", "revid": "767487", "url": "https://it.wikipedia.org/wiki?curid=2393415", "title": "Morte e Vida Severina", "text": "Tracce.\nI testi e le musiche sono di Jo\u00e3o Cabral de Melo Neto e Airton Barbosa, eccetto dove diversamente indicato."}
{"id": "2393416", "revid": "290948", "url": "https://it.wikipedia.org/wiki?curid=2393416", "title": "Fibra muscolare", "text": ""}
{"id": "2393418", "revid": "110157", "url": "https://it.wikipedia.org/wiki?curid=2393418", "title": "Chico Buarque de Hollanda - Volume 2", "text": "Chico Buarque de Hollanda - Volume 2 \u00e8 il secondo album del musicista brasiliano Chico Buarque ed \u00e8 stato inciso nel 1967.\nTracce.\nTesti e musica di Chico Buarque eccetto dove diversamente indicato."}
{"id": "2393419", "revid": "110157", "url": "https://it.wikipedia.org/wiki?curid=2393419", "title": "Chico Buarque de Hollanda - Volume 3", "text": "Chico Buarque de Hollanda - Volume 3 \u00e8 il terzo album del musicista brasiliano Chico Buarque ed \u00e8 stato inciso nel 1967.\nTracce.\nTesti e musica di Chico Buarque eccetto dove diversamente indicato."}
{"id": "2393420", "revid": "1305772", "url": "https://it.wikipedia.org/wiki?curid=2393420", "title": "Localit\u00e0 bandiere blu in Italia (2002)", "text": "Elenco delle localit\u00e0 italiane insignite della bandiera blu dalla FEE per l'anno 2002.\nSpiagge.\nMarche.\n "}
{"id": "2393431", "revid": "122157910", "url": "https://it.wikipedia.org/wiki?curid=2393431", "title": "Festival du film de Cabourg", "text": "Il Festival du film de Cabourg - Journ\u00e9es romantiques \u00e8 un festival cinematografico che si svolge annualmente nel mese di giugno nella cittadina francese di Cabourg dal 1983, specializzato nel cinema di genere romantico e sentimentale. Dal 2003 Pierre-Henri Deleau ha creato la sezione Journ\u00e9es europ\u00e9ennes con l'obiettivo di presentare e dare visibilit\u00e0 ad opere prime, seconde e terze di giovani autori europei inedite nelle sale cinematografiche francesi.\nPremio.\nAssegna premi denominati Swann, in omaggio allo scrittore Marcel Proust, che soggiorn\u00f2 a Cabourg nelle estati fra il 1907 e il 1914 e la rese celebre utilizzandola come modello per l'immaginaria cittadina di Balbec in \"Alla ricerca del tempo perduto\"."}
{"id": "2393432", "revid": "256896", "url": "https://it.wikipedia.org/wiki?curid=2393432", "title": "Festival del film di Cabourg", "text": ""}
{"id": "2393433", "revid": "256896", "url": "https://it.wikipedia.org/wiki?curid=2393433", "title": "Cabourg Romantic Film Festival", "text": ""}
{"id": "2393435", "revid": "256896", "url": "https://it.wikipedia.org/wiki?curid=2393435", "title": "Journ\u00e9es romantiques", "text": ""}
{"id": "2393438", "revid": "287204", "url": "https://it.wikipedia.org/wiki?curid=2393438", "title": "Campionato mondiale di hockey su ghiaccio 2000", "text": "Il Campionato del mondo di hockey su ghiaccio 2000 \u00e8 stata la 64\u00aa edizione del massimo campionato di hockey su ghiaccio per nazionali organizzato dalla IIHF.\nI tornei.\nCampionato del mondo di hockey su ghiaccio maschile.\nIl 64\u00b0 Campionato mondiale di hockey su ghiaccio maschile del Pool A si \u00e8 tenuto dal 29 aprile al 15 maggio 2000 a San Pietroburgo, in Russia.\nI tornei di qualificazione alla \"Pool A\" si sono tenuti nelle date e nei luoghi seguenti:\nI tornei delle divisioni inferiori si sono tenuti nelle date e nei luoghi seguenti:\nCampionato mondiale di hockey su ghiaccio femminile.\nIl 6\u00b0 Campionato mondiale di hockey su ghiaccio femminile del Pool A si \u00e8 disputato dal 3 al 9 aprile 2000 in sette diverse citt\u00e0 dell'Ontario, in Canada.\nLe divisioni inferiori si sono svolte nelle date e nei luoghi seguenti:\nCampionato mondiale di hockey su ghiaccio U-20 maschile.\nIl 24\u00b0 Campionato mondiale di hockey su ghiaccio Under 20 maschile del Pool A si \u00e8 svolto dal 25 dicembre 1999 al 4 gennaio 2000 ad Skellefte\u00e5 e Ume\u00e5, in Svezia.\nLe divisioni inferiori si sono disputate nelle date e nei luoghi seguenti:\nCampionato mondiale di hockey su ghiaccio U-18 maschile.\nIl 2\u00b0 Campionato mondiale di hockey su ghiaccio U-18 maschile del Pool A si \u00e8 svolto dal 14 al 24 aprile a Kloten e Weinfelden, in Svizzera.\nLe divisioni inferiori si sono disputate nelle date e nei luoghi seguenti:"}
{"id": "2393442", "revid": "827882", "url": "https://it.wikipedia.org/wiki?curid=2393442", "title": "Blut, Schwei\u00df &amp; Tr\u00e4nen", "text": "Blut, Schwei\u00df &amp; Tr\u00e4nen \u00e8 il primo album da solista del rapper tedesco Jeyz, pubblicato nell'aprile del 2009 dall'etichetta discografica Bozz Music."}
{"id": "2393443", "revid": "47767", "url": "https://it.wikipedia.org/wiki?curid=2393443", "title": "Seconda sofistica", "text": "La Seconda sofistica (anche detta Nuova sofistica, Neosofistica o Deuterosofistica) era una corrente filosofico-letteraria greca sviluppatasi in Asia Minore durante l'et\u00e0 imperiale, tra la fine del I e il IV secolo d.C. Gli esponenti di questo movimento sono accomunati dallo studio della retorica e dall'esercizio dell'eloquenza. \nCaratteri generali.\nIl nome \u00abSeconda sofistica\u00bb (\u0394\u03b5\u03cd\u03c4\u03b5\u03c1\u03b1 \u03c3\u03bf\u03c6\u03b9\u03c3\u03c4\u03b9\u03ba\u03ae) viene usato da Lucio Flavio Filostrato nel suo \"Vite dei sofisti\", per indicare la corrente letteraria a lui contemporanea che, in continuit\u00e0 con la Sofistica del V secolo a.C., intendeva riportare in auge lo studio e l'esercizio dell'eloquenza.\nI punti in comune tra i due movimenti non mancano, come per esempio l'attenzione per il potere persuasivo della parola o la pratica di tenere lezioni a pagamento. Tuttavia, gi\u00e0 a una prima analisi emergono anche forti elementi di divergenza: mentre i sofisti dell'et\u00e0 di Pericle erano filosofi oltre che retori e si interessavano di vari aspetti della vita civile (etica, politica, linguaggio, religione, storia e persino materie naturalistiche), gli autori riconducibili alla Seconda sofistica si occupano esclusivamente di retorica ed eloquenza, evitando attriti con le autorit\u00e0 e assecondando i potenti. Essi sono spesso intellettuali di corte, vicini alle famiglie reali, dediti all'insegnamento e all'esercizio dell'oratoria.\nLa produzione letteraria \u00e8 ampia e raffinata, e spazia attraverso vari generi: discorsi, trattati, opere satiriche, novelle. Non di rado ci si dedicava a semplici esercizi di eloquenza, per fare sfoggio della propria bravura: non solo discorsi improvvisati, ma anche dispute verbali, in cui due oratori si scontravano per vedere chi fosse in grado di trovare gli argomenti pi\u00f9 convincenti, ricorrendo a \"t\u00f2poi\" o a paradossi.\nI e II secolo.\nCon l'avvento del dominio romano sulle terre di cultura greca, la letteratura ellenistica attravers\u00f2 un periodo di crisi, che si acu\u00ec nel corso del I secolo. Alla fine di questo, tuttavia, si ha nuovo interesse per l'eloquenza, promosso dallo stesso imperatore Vespasiano che fonda a Roma una scuola di retorica stipendiata dallo Stato. Rinasce cos\u00ec la figura del retore professionista che, imitando i retori-filosofi del V secolo a.C., si autodefinisce \"sofista\". La tecnica dei neosofisti, per\u00f2, bench\u00e9 riprendesse formule e argomenti della Sofistica antica, era priva di scopi politici e orientata piuttosto alla ricercatezza stilistica.\nIl periodo di maggiore sviluppo coincide con II secolo, durante il regno di Adriano: questi, come altri imperatori, si rivel\u00f2 un grande ammiratore della cultura greca e ne promosse la diffusione e la fioritura, gettando un ponte tra romanit\u00e0 e grecit\u00e0. La Seconda sofistica divenne un fenomeno alla moda, e molti suoi esponenti poterono vantare la protezione di membri della famiglia reale, ottenendone grandi benefici e riconoscimenti civili e politici.\nTra i protagonisti della scena culturale di questo periodo vengono solitamente elencati: \nIV secolo.\nNel III secolo la Seconda sofistica perde lentamente di importanza, e l'unico nome degno di nota \u00e8 quello del retore Cassio Longino. Tuttavia, non per questo si pu\u00f2 dire che essa sia definitivamente morta; al contrario, lo studio dell'eloquenza conobbe particolare fortuna presso gli autori di religione cristiana, che in quegli anni si formarono presso scuole di retorica dirette da \"pagani\". Ci\u00f2 costituir\u00e0 un importante tramite per la cultura classica verso la nuova fede che si stava diffondendo.\nTra gli autori del IV secolo che composero opere inquadrabili nell'ambito della Sofistica tardoantica (detta anche \"Terza sofistica\") si ricordano i nomi di tre retori:\nAnche l'imperatore Giuliano fu un estimatore di questa corrente e compose alcune opere di eloquenza, come le due orazioni \"Alla Madre degli d\u00e8i\" e \"A Elios sovrano\". Cos\u00ec, pure il neoplatonico Sinesio di Cirene diede prova di maestria retorica in scritti come l'\"Encomio della calvizie\" (sorta di risposta all'\"Encomio della chioma\" di Dione Crisostomo e appartenente al genere, tipicamente sofistico, del \"paignion\") e il \"Dione\" (dedicato ancora a Dione di Prusa).\nLa scuola di Gaza.\nDopo la fioritura del IV secolo, alcuni aspetti che avevano caratterizzato la Seconda sofistica continuano a sopravvivere nella Scuola di Gaza: qui, al centro dell'area siriaco-egiziana, zona di antica cultura ellenizzata, il culto cristiano e quello pagano poterono convivere per lungo tempo, fino alla conquista araba avvenuta nel 635. Proprio dalla commistione tra queste due culture si sviluppa una delle ultime scuole retorico-filosofiche dell'Antichit\u00e0, che avr\u00e0 grande importanza nella trasmissione della tradizione classica al Cristianesimo."}
{"id": "2393452", "revid": "827882", "url": "https://it.wikipedia.org/wiki?curid=2393452", "title": "One (Kool Savas &amp; Azad)", "text": "One \u00e8 un album del rapper tedesco Kool Savas inciso insieme a Azad. \u00c8 stato pubblicato nel marzo del 2005, dall'etichetta discografica Sony BMG Music Entertainment."}
{"id": "2393453", "revid": "24290143", "url": "https://it.wikipedia.org/wiki?curid=2393453", "title": "Taiji chuan", "text": ""}
{"id": "2393454", "revid": "87499", "url": "https://it.wikipedia.org/wiki?curid=2393454", "title": "Sergio Iapino", "text": ""}
{"id": "2393464", "revid": "110157", "url": "https://it.wikipedia.org/wiki?curid=2393464", "title": "Sulfametossazolo", "text": " Sulfametossazolo \u00e8 un principio attivo della classe dei sulfamidici.\nIndicazioni.\nViene utilizzato in combinazione con trimetoprim, per curare infezioni delle vie urinarie, otite media e shigellosi, e polmonite interstiziale da \"Pneumocystis jirovecii\". La combinazione prende il nome di cotrimossazolo.\nControindicazioni.\nControindicato in bambini con meno di due anni e nella gravidanza\nEffetti indesiderati.\nAlcuni degli effetti indesiderati sono nausea, febbre, cristalluria, esantemi, sindrome di Stevens-Johnson (eritema essudativo multiforme)."}
{"id": "2393469", "revid": "387628", "url": "https://it.wikipedia.org/wiki?curid=2393469", "title": "Fondazione etica mondiale", "text": ""}
{"id": "2393471", "revid": "254401", "url": "https://it.wikipedia.org/wiki?curid=2393471", "title": "Cross-site request forgery", "text": "Il Cross-site request forgery, abbreviato CSRF o anche XSRF, \u00e8 una vulnerabilit\u00e0 a cui sono esposti i siti web dinamici quando sono progettati per ricevere richieste da un client senza meccanismi per controllare se la richiesta sia stata inviata intenzionalmente oppure no. \nDiversamente dal cross-site scripting (XSS), che sfrutta la fiducia di un utente in un particolare sito, il CSRF sfrutta la fiducia di un sito nel browser di un utente.\nPossibile tecnica.\nUn hacker fa in modo che un utente vittima invii involontariamente una richiesta HTTP dal suo browser al sistema \"web\" in cui \u00e8 attualmente autenticato; il sistema, vulnerabile al CSRF, avendo la certezza che la richiesta provenga dall'utente gi\u00e0 precedentemente autenticato la esegue senza sapere che in realt\u00e0 dietro di essa si cela un'azione pensata dall'attaccante, come per esempio un trasferimento di fondi, un acquisto di un oggetto, una richiesta di dati o qualsiasi altra funzione offerta dall'applicazione vulnerabile.\nCi sono innumerevoli modi coi quali un utente pu\u00f2 essere ingannato nell'inviare una richiesta pensata da un attaccante a un server \"web\", per esempio nascondendo la richiesta in un elemento HTML come un'immagine, un\"'XMLHttpRequest\" o un URL.\nEsempio di attacco.\nSupponiamo che l'utente A si sia autenticato al sito www.ilmiocontobancario.it per l'accesso alle operazioni sul suo conto bancario. Il sito www.ilmiocontobancario.it ha un form per i versamenti che, nel momento in cui invieremo i dati, richieder\u00e0 una pagina del tipo \"www.ilmiocontobancario.it/versamento?importo=XXXX&amp;destinatario=XXXX\";\nad esempio: l'utente B invia ad A, eventualmente attraverso la sua email, un tag img html al fine di caricare automaticamente il contenuto del link come se fosse un'immagine come il seguente: \n\"&lt;IMG src='www.ilmiocontobancario.it/... versamento?importo=1000E&amp;destinatario=B'&gt;\".\nQuando A tenter\u00e0 di accedere all'immagine, il browser invier\u00e0 di fatto una richiesta HTTP alla pagina web indicata cercando di caricare l'immagine. Il sito \"www.ilmiocontobancario.it\" rilever\u00e0, tramite il cookie, che la richiesta arriva effettivamente da A e perci\u00f2 autorizzer\u00e0 l'operazione.\nValutazione gravit\u00e0.\nCross-site request forgery si piazza al nono posto nella lista dei 25 errori pi\u00f9 comuni e pericolosi che riguardano il software redatta dal Mitre in collaborazione con il Sans Institute. \nSecondo la lista, questa vulnerabilit\u00e0 \u00e8 incontrata molto spesso nel codice, con la conseguenza che un eventuale exploit pu\u00f2 permettere all'attaccante di eseguire del codice maligno oppure rubare, modificare e alterare dati sensibili.\nLa correzione di questa vulnerabilit\u00e0 su codice gi\u00e0 scritto e implementato \u00e8 vasta, richiede cio\u00e8 cambiamenti significativi e profondi nell'architettura del codice stesso. Un sistema pu\u00f2 essere giornalmente esposto ad attacchi informatici che sfruttano questa debolezza facendo s\u00ec che la frequenza dell'attacco sia ritenuta alta nonostante una moderata difficolt\u00e0 nel trovare un suo exploit.\nMisure per la mitigazione del rischio.\nLa seguente lista rappresenta una serie di contromisure per mitigare il rischio di un attacco CSRF:"}
{"id": "2393474", "revid": "1456895", "url": "https://it.wikipedia.org/wiki?curid=2393474", "title": "Jan Nepomnja\u0161\u010dij", "text": "\u00c8 stato vice-campione del mondo, quando ha sfidato per il titolo mondiale il grande maestro norvegese Magnus Carlsen nell'edizione 2021 del Campionato del mondo. Campione europeo nel 2010, e due volte Campione russo, ha raggiunto e superato la fatidica quota 2700 punti Elo nel luglio dello stesso anno. Dal marzo del 2010 \u00e8 entrato nella top 100 del ranking mondiale FIDE, dal febbraio del 2019 \u00e8 nella lista dei migliori dieci al mondo per punteggio Elo.\nHa vinto quattro medaglie alle Olimpiadi degli scacchi con la Federazione russa. Ha vinto almeno una volta il Tal Memorial, l'Open Aeroflot e il Torneo di Dortmund.\nBiografia.\nDi origini ebraiche, impara gli scacchi all'et\u00e0 di quattro anni dallo zio. Il suo primo maestro \u00e8 stato Valentin Sem\u00ebnovi\u010d Evdokimenko, che lo ha istruito dai cinque ai dodici anni circa. In questo periodo si mise in luce come promessa degli scacchi internazionali vincendo un Campionato del mondo Under 12 (2002) e due Campionati giovanili europei, rispettivamente un Under 10 (2000) e un Under 12 (2001).\nNel 2004 ha ottenuto il titolo di Maestro Internazionale, nel 2007 quello di Grande Maestro. Dal 2008 \u00e8 allenato dall'ex campione europeo Vladimir Alekseevi\u010d Potkin.\nStile di gioco.\nGiocatore molto combattivo e dalle grandi doti combinative. Con il bianco apre quasi invariabilmente 1.e4 mentre con il nero gioca di preferenza la difesa Siciliana contro l'apertura di Re, e la difesa Gr\u00fcnfeld contro il gambetto di Donna. Ha dichiarato che il suo giocatore preferito \u00e8 Michail Tal'.\nDurante il Torneo dei candidati vinto da Nepomnja\u0161\u010dij nel 2021, Magnus Carlsen ha dichiarato di lui che \u00e8 un giocatore dalle grandi abilit\u00e0 tattiche, ma il suo punto debole \u00e8 l'incostanza e la tendenza a sopravvalutare la posizione in alcune circostanze. Lo stesso Nepomnja\u0161\u010dij ha ammesso nella conferenza stampa post-vittoria del Torneo dei candidati di aver lavorato molto sulla sua preparazione come professionista solo dopo i 25 anni.\nCarriera.\nTra gli altri risultati:\nIl successo al Torneo dei candidati.\nNel 2019 in maggio vince a Mosca la prima tappa del FIDE Grand Prix 2019 battendo Aleksandr Gri\u0161\u010duk in finale per 2,5-1,5. In luglio giunge 2\u00ba nel Torneo di Dortmund con il punteggio di 4 su 7 e miglior spareggio tecnico su Rados\u0142aw Wojtaszek. Tra l'ottobre e il novembre dello stesso anno giunge 3\u00ba nel Mondiale 960, sconfitto in semifinale dal futuro campione dell'evento Wesley So e battendo nella \"finalina\" Fabiano Caruana.\nIn dicembre vince a Gerusalemme l'ultima tappa del FIDE Grand Prix 2019 battendo in finale Wei Yi, con questo risultato si classifica secondo nella classifica del Tour, qualificandosi per il Torneo dei candidati 2020-2021 del Mondiale 2020.\nNel 2020 in marzo \u00e8 in testa al Torneo dei candidati a pari merito con Maxime Vachier-Lagrave al momento dell'interruzione per la Pandemia di COVID-19. In dicembre vince per la seconda volta il Campionato russo assoluto con 7,5 su 11, superando di mezzo punto Sergej Karjakin.\nNel 2021 apre l'anno venendo sconfitto da Anish Giri nella finale del Magnus Carlsen Invitational 2021, in aprile vince il torneo dei candidati con un turno di anticipo, acquisendo il diritto di sfidare Magnus Carlsen per il Campionato del Mondo.\nIl mondiale di Dubai.\nPrima del match mondiale in giugno giunge 2\u00ba al \"Paris Rapid &amp; Blitz\", seconda tappa del Grand Chess Tour 2021: gli 11 punti nella sezione rapid e i 10,5 in quella blitz gli rendono 21,5 punti, 3 in meno del vincitore Wesley So. Nel mese di settembre partecipa al Norway Chess, dove arriver\u00e0 quarto, in questa occasione gioca due partite contro il suo avversario per il titolo mondiale Carlsen, pattando entrambe le volte a tempo lungo e perdendo entrambi gli spareggi armageddon previsti dal regolamento del torneo. Nel match mondiale di Dubai patta le prime cinque partite, improntando il suo repertorio sulla partita spagnola di Bianco e sulla difesa russa e il gambetto di donna rifiutato di Nero. Perde la sesta partita di Nero dopo 136 mosse in un finale torre e cavallo e tre pedoni contro donna e pedone. Nella seconda parte del match perde tre partite su cinque, commettendo alcuni errori molto gravi e consegnando a Carlsen il quinto titolo di fila dopo 11 gare.\nNel dicembre 2021 disputa a Varsavia il Mondiale Rapid, che lo vede giungere 2\u00b0 alle spalle di Nodirbek Abdusattorov.\nStatistiche.\nNelle lista FIDE di maggio 2021 raggiunge il suo record di Elo, con 2792 punti (4\u00ba al mondo, 1\u00ba tra i giocatori russi).\nFino al match mondiale di Dubai del 2021 era l'unico tra i giocatori di \u00e9lite ad avere un bilancio positivo con il Campione del mondo Magnus Carlsen a tempo lungo (+4 =6 -1). Dopo il mondiale il bilancio \u00e8 di (+4 =15 -5).\nIl 4 dicembre del 2021 realizza, con il suo avversario Magnus Carlsen, il record della partita pi\u00f9 lunga disputata durante un match mondiale, grazie alla sesta partita dell'incontro durata ben 136 mosse.\nVita privata.\nGrande appassionato di calcio e videogiochi, \u00e8 tifoso dello Spartak Mosca e del Barcellona. \u00c8 un giocatore di Dota 2 e Hearthstone. "}
{"id": "2393489", "revid": "1868855", "url": "https://it.wikipedia.org/wiki?curid=2393489", "title": "Sparco", "text": "La Sparco S.p.A. \u00e8 una societ\u00e0 italiana specializzata nella produzione e distribuzione di componenti automobilistici e abbigliamento tecnico utilizzati nelle maggiori competizioni automobilistiche al mondo, tra cui spiccano la Formula 1 e il Campionato Mondiale Rally.\nStoria.\nI primi anni.\nFondata nel 1977 da Enrico Glorioso e Antonio Parisi, due ex piloti automobilistici i quali diventano, grazie all'esperienza sui campi di gara e alla passione per le corse, i pionieri nella produzione di prodotti di sicurezza per le competizioni automobilistiche. Con loro entrano nel mondo del racing le tute ignifughe. Un'intuizione facilitata anche dal fatto che il padre di Parisi lavora all'epoca nel settore dell'abbigliamento per i pompieri in cui si fa da tempo ricorso alle fibre ignifughe.\nTra i grandi piloti di Formula 1 che hanno indossato tute da corsa prodotte dalla Sparco, i pi\u00f9 famosi sono Damon Hill, Mika H\u00e4kkinen, Michael Schumacher, Jacques Villeneuve, Jean Alesi.\nNel 1978 la Sparco realizza la prima tuta ignifuga da pilota in kevlar, capace di resistere al fuoco per 11 secondi. L'azienda cresce realizzando anche guanti e caschi, entra nel settore del karting dove sono necessarie tute che proteggano dal taglio e dall'abrasione, a partire dagli anni novanta estende l'attivit\u00e0 con la commercializzazione di prodotti del settore tuning e accessoristico per auto di serie. Inossidabile il rapporto con il gruppo Fiat: i piloti delle Lancia 037 e poi le Delta, vincitori di innumerevoli campionati, indossarono le famose tute bianche con i colori Martini per oltre un decennio.\nSempre a fine anni novanta l'acquisizione di un'azienda leader nella produzione di parti in carbonio e la crescita della produzione di sedili di serie rendono necessario un nuovo stabilimento specifico per queste attivit\u00e0. In pochi anni Sparco diventa leader nella produzione di sedili e parti in carbonio per supercar e auto di lusso: Bugatti, Bentley, Ferrari, Ford (USA), Lamborghini, Maserati, TVR.\nImportante l'accordo raggiunto con Puma per la produzione di una linea di scarpe sportive distribuite in tutto il mondo. Dagli anni 2000 la produzione di accessori si \u00e8 estesa al mercato motociclistico, oltre che a quello dell'abbigliamento, con linee specifiche non riservate al solo mondo racing.\nManagement buyout.\nNel 2002 i due soci, che hanno entrambi il 50% del capitale dell'azienda, hanno visioni strategiche diverse e mettono in vendita l'azienda che gi\u00e0 allora ha pi\u00f9 di 230 dipendenti e un fatturato superiore ai 40 milioni di euro. Sono due fondi di private equity, Argo Soditic Italia e l'Euromobiliare, ad aggiudicarsela nel 2003 insieme ad un gruppetto di investitori, tra cui la famiglia Gazzoni-Frascara con il 5% e tre manager con un altro 5%. Un'operazione di \"management buyout\" che porta Diego Basso ad assumere l'incarico di CEO.\nL'azienda offre nelle tre storiche attivit\u00e0 di racing, karting e tuning ben 1500 prodotti con l'export che incide per il 90%. Nel 2004 avvia una importante attivit\u00e0 nel settore del primo impianto automobilistico, pone il quartier generale a Settimo Torinese con uno stabilimento a Lein\u00ec per la produzione di carbonio e un altro in Tunisia per l'abbigliamento non personalizzato, investe nella ricerca (una ventina di specialisti in particolare nell'abbigliamento e nei sedili) e nella distribuzione (oltre all'apertura di una filiale a Los Angeles e di un'altra in Australia viene acquisita una societ\u00e0 concorrente a San Paolo, in Brasile). Ma il volume del debito e la crisi del settore automitive mettono in difficolt\u00e0 l'azienda.\nRistrutturazione e ripresa.\nNel 2009 Aldino Bellazzini, CEO di Petronas Lubricants, acquisisce il 70% dell'azienda, diventandone il nuovo proprietario e intraprendendo subito un'opera di ristrutturazione aziendale. Proprio in quest'ottica viene spostata la sua sede principale a Volpiano, in provincia di Torino.\nNel 2011 nasce il progetto WTX con una gamma completa di caschi per le competizioni automobilistiche e karting. Nel 2013 brevetta Hocotex e presenta la prima tuta monostrato al mondo per le competizioni automobilistiche. Successo bissato l'anno successivo con il progetto Infinity. Nel 2015 si rende necessario l'ampliamento della sede generale di Volpiano, arrivando a coprire circa 20.000 metri quadrati, per soddisfare le esigenze nate da nuove commesse nell'ambito delle forniture alle case automobilistiche. E con il team McLaren Honda F1 realizza la pi\u00f9 leggera tuta da corsa ignifuga mai creata, chiamata Prime e dal peso di 600 grammi.\nCollaborando con la McLaren, l'azienda decide di entrare anche nel settore del gaming. All'inizio del 2017 accresce la presenza nel mercato USA, oltre la filiale storica in California, acquisendo la societ\u00e0 ImpactRacing, operante nel motorsport e in altri mercati di nicchia (dalle gare nel deserto all'off-road) con una linea completa di accessori. Nel settembre dello stesso anno la societ\u00e0 ha festeggiato i suoi primi 40 anni di storia al Museo dell'Automobile di Torino."}
{"id": "2393497", "revid": "729019", "url": "https://it.wikipedia.org/wiki?curid=2393497", "title": "Battaglia di Fort George", "text": "La battaglia di Fort George fu combattuta durante la guerra del 1812 tra l'esercito statunitense e quello britannico per la conquista della fortezza di Fort George. La battaglia fu vinta dai soldati statunitensi grazie a un'efficiente operazione congiunta tra l'Esercito degli Stati Uniti e la Marina Navale in un'operazione anfibia che tuttavia permise la fuga di gran parte dei britannici dopo la disfatta.\nAntefatti.\nNel 1796, in base all'accordo di Parigi del 1783 tra Stati Uniti e Inghilterra, Francia e Spagna, gli inglesi abbandonarono il presidio di Fort Niagara cedendolo agli statunitensi, ma, con lo scopo di proteggere i loro possedimenti nell'Canada superiore costruirono un nuovo forte lungo le rive del Niagara. A partire dal 1802 Fort George divenne cos\u00ec il quartier generale dell'esercito inglese, dei miliziani locali e dell'Indian Department.\nCon lo scoppio della Guerra del 1812 il forte divenne il presidio principale dell'esercito britannico nella regione.\nAll'inizio della campagna il governo statunitense aveva dato istruzioni al generale Henry Dearborn di organizzare un'offensiva volta al controllo del fiume Saint Lawrence con lo scopo di tagliare in due la regione dell'Ontario. Con la conquista di York il 27 aprile 1813 le truppe americane, avevano ottenuto un importante successo che avrebbe comportato come obiettivo successivo l'assalto del pi\u00f9 importante presidio britannico sul lago Ontario: Fort George.\nPreparativi statunitensi.\nSecondo i piani statunitensi, le truppe sarebbero state trasportate e sbarcate dalla flotta comandata dal commodoro Isaac Chauncey lungo le rive del fiume Niagara e supportate via mare da una flotta di dodici schooner, ognuno armato da un cannone di grosso calibro. Mentre due navi pi\u00f9 grandi, la corvetta USS Madison e la USS Oneida avrebbero ingaggiato le batterie di artiglieria nemica pi\u00f9 prossime al punto di approdo.\nL'assalto sarebbe stato portato da quattro gruppi distinti, il primo, guidato dal colonnello Winfield Scott, il secondo dal brigadiere John Parker Boyd, il terzo dal colonnello l William H. Winder, mentre un quarto gruppo, comandato dal brigadiere John Chandler avrebbe costituito la retroguardia, insieme all'artiglieria comandata dal colonnello Alexander Macomb. L'assalto sarebbe stato guidato sul campo dal comandante in seconda, il maggiore Morgan Lewis, mentre il generale avrebbe supervisionato le operazioni a bordo della \"USS Madison\".\nLa situazione britannica.\nIl comandante della guarnigione britannica era il generale John Vincent, ed aveva al suo comando un contingente di 1.200 truppe regolari, appartenenti in maggioranza all'8\u00ba Reggimento di Fanteria del Re, e al 49\u00ba Reggimento di Fanteria, oltre che ad alcuni distaccamenti del \"Royal Newfoundland Regiment\" e della \"Glengarry Light Infantry\", oltre a circa 500 appartenenti alla milizia, tra i quali numerosi schiavi neri arruolatisi come volontari.\nSebbene Vincent fosse perfettamente consapevole di un imminente attacco statunitense, non aveva tuttavia alcun'idea di dove sarebbe iniziato. Per questo motivo cerc\u00f2 di coprire l'intera area dividendo il suo contingente in tre gruppi distinti, concentrando per\u00f2 le forze lungo le rive del Niagara, supponendo che gli americani avrebbero attaccato da quella posizione, in modo da essere coperti dai cannoni di Fort Niagara.\nLa situazione di Fort George era molto critica, in quanto complessivamente esso era provvisto di una scarsa difesa, con artiglierie di piccolo calibro e scarsit\u00e0 di polvere da sparo e un contingente militare decisamente al di sotto del necessario per respingere il nemico, a ci\u00f2 occorre aggiungere che, essendo il lago Ontario quasi completamente sotto controllo del nemico, era molto difficoltoso ricevere aiuti ed approvvigionamenti.\nLa battaglia.\nAl termine dei preparativi, quando tutto era ormai pronto, gli americani iniziarono un pesante bombardamento del forte sia dalle batterie di Fort Niagara, dall'altro capo del lago Ontario, sia dagli schooner di Chauncey. Alle prime luci dell'alba del 27 maggio 1813, non appena la foschia mattutina si dirad\u00f2, le truppe statunitensi iniziarono a sbarcare a ovest della foce del Niagara mentre gli schooner sbaragliarono l'artiglieria britannica. Appena sbarcati i soldati statunitensi guidati da Scott vennero attaccati con una carica alla baionetta dalla fanteria leggera britannica che fu tuttavia costretta a ritirarsi, lasciandosi indietro met\u00e0 dei suoi effettivi. Non appena si accorse di essere ormai in rotta, il comandante britannico ordin\u00f2 la ritirata dei suoi uomini verso il villaggio di Queenston, a cinque chilometri dalle Cascate del Niagara, ordinando a circa 50 uomini del 49\u00b0 di distruggere i cannoni e i magazzini all'interno del forte, ordine che non pot\u00e9 essere eseguito (a causa della presenza di donne e bambini che si erano rifugiati proprio nei magazzini durante il bombardamento iniziale), consegnando ai soldati statunitensi il forte praticamente intatto. Nonostante gli americani si fossero dati all'inseguimento dei britannici in ritirata, questi ultimi riuscirono con la loro retroguardia ad infliggere pesanti sconfitte agli inseguitori, costringendoli a tornare a Fort George.\nGrazie alla sua pronta ritirata dal forte, al generale Vincent fu possibile riorganizzarsi dopo aver raggiunto la localit\u00e0 di \"Beaver Dams\", nei pressi dell'attuale cittadina canadese di Thorold, dove si riun\u00ec al contingente di stanza presso Fort Erie e altre guarnigioni lungo tutto il fiume Niagara. Dopo aver sciolto le milizie, si diresse con le truppe regolari presso Burlington nelle vicinanze dell'Ontario."}
{"id": "2393504", "revid": "1573940", "url": "https://it.wikipedia.org/wiki?curid=2393504", "title": "Palazzo Alessandro Giustiniani", "text": "Il palazzo Alessandro Giustiniani \u00e8 un edificio sito in via di San Bernardo al civico 21 nel centro storico di Genova. L'edificio fu inserito nella lista dei palazzi iscritti ai Rolli di Genova.\nStoria e descrizione.\nIl palazzo si affaccia su uno storico crocevia di Piazzalunga, elemento di divisione tra l'area caratterizzata da edifici religiosi e quella pi\u00f9 densamente costruita della citt\u00e0 vecchia.\nLe prime notizie risalgono al XIV secolo, quando il sito risulta citato nella lista dei beni delle famiglie Sauli e Giustiniani. Viene inserito per la prima volta nel rollo del 1599 come propriet\u00e0 di Alessandro Giustiniani. Da notare al piano nobile una loggia balaustrata di ordine ionico che si apre su un piccolo cortile interno. Al piano terreno sono ancora visibili due colonne binate in marmo bianco che documentano l'impianto originario dell'atrio e della scala.\nIl portale esterno, in marmo bianco, \u00e8 configurato da lesene a telamoni di grande rilievo, con una cifra espressiva vicina a Taddeo Carlone."}
{"id": "2393506", "revid": "767487", "url": "https://it.wikipedia.org/wiki?curid=2393506", "title": "Cellula HFR", "text": "Le cellule HFR (\"high frequency of recombination\") sono cellule batteriche che possiedono il plasmide F integrato nel proprio cromosoma.\nL'integrazione del plasmide F avviene in corrispondenza di specifiche \"sequenze di inserzione\" (IS) che rappresentano regioni di DNA omologhe tra cromosoma batterico e plasmide F.\nQualora il ceppo HFR venga in contatto con una cellula ricevente (F\u2212), la coniugazione si attiva e, a partire del sito oriT (origine del trasferimento), ha inizio la trasmissione dell'informazione genetica, che pu\u00f2 consistere nell'informazione plasmidica e in parte nei geni cromosomali circostanti la regione oriT, qualora l'excisione del plasmide non sia perfettamente corretta.\nDato che le IS sul cromosoma sono localizzate in regioni diverse, e la direzione d'inserzione non \u00e8 sempre la stessa, possono originarsi diversi ceppi HFR che portano con s\u00e9 diverse porzioni dell'informazione originaria.\nLa denominazione \"alta frequenza di ricombinazione\" si riferisce alla ricombinazione genetica che avviene tra il cromosoma del donatore e quello del ricevente."}
{"id": "2393512", "revid": "132266", "url": "https://it.wikipedia.org/wiki?curid=2393512", "title": "Capitalismo di stato", "text": ""}
{"id": "2393517", "revid": "16758", "url": "https://it.wikipedia.org/wiki?curid=2393517", "title": "Tommaso Migliore", "text": "Biografia.\n\u00c8 il figlio dell'ex giocatore di hockey su ghiaccio ed ex presidente dell'Hockey Milano Rossoblu Ico Migliore.\nCarriera.\nClub.\nMigliore fece tutta la trafila delle giovanili prima nell'HC Milano Saima, poi nell'HCJ Milano Vipers. Nel 2005-2006 fece il suo esordio in prima squadra, nel massimo campionato, ma poi gioc\u00f2 gran parte della stagione in seconda squadra, in Serie C Under 26, pur giocando ancora nelle giovanili Under 19. A fine stagione i Vipers si aggiudicarono entrambi i titoli (Serie C U26 e Under 19), oltre al titolo di Serie A.\nNella stagione successiva si divise nuovamente tra le prime due squadre (7 presenze in A, 14 in C U26), andando per\u00f2 a fare anche esperienza in Serie A2 con il \"farm team\" di Milano, l'HC Valpellice.\nDal 2007-2008 entr\u00f2 stabilmente a far parte della prima squadra; al termine della stagione i Vipers furono per\u00f2 sciolti dal presidente Alvise di Canossa e Migliore pass\u00f2 al neonato sodalizio milanese l'Hockey Milano Rossoblu, iscritto alla serie A2. \nDal 2011 al 2015 \u00e8 stato il capitano dell'Hockey Milano Rossoblu, con cui ha guadagnato la promozione in massima serie al termine della prima stagione da capitano. Con il ritorno in seconda serie ha lasciato il ruolo di capitano ad Alessandro Re, restando comunque in squadra fino al termine della stagione 2017-2018, contribuendo dunque alla vittoria della Coppa Italia 2016-2017.\nNazionale.\nNel 2007 disput\u00f2 il Campionato mondiale di hockey su ghiaccio Under-20 di Seconda Divisione - Gruppo A a Canazei dal 9 al 15 dicembre, conquistando la promozione in Prima Divisione. L'esordio con la Nazionale maggiore avvenne durante le Universiadi del Trentino 2013, chiuse al sesto posto."}
{"id": "2393518", "revid": "112334041", "url": "https://it.wikipedia.org/wiki?curid=2393518", "title": "Palazzo Pinelli-Parodi", "text": "Il palazzo Pinelli-Parodi \u00e8 un edificio sito in piazza Pinelli al civico 2 nel centro storico di Genova. L'edificio fu inserito nella lista dei palazzi iscritti ai Rolli di Genova.\nStoria e descrizione.\nL'unificazione di due volumi preesistenti della famiglia Pinelli olim De Scipionibus, avvenuta nel XVI secolo, d\u00e0 origine al palazzo che insiste su un'area urbana di grande importanza commerciale, contigua alla Ripa. I rolli lo vedono sempre associato alla famiglia Pinelli che attorno alla piazza costituisce la sede del proprio \"albergo\" e che possiede il palazzo fino a met\u00e0 Ottocento quando la nuova propriet\u00e0 Parodi denuncia l'inizio della decadenza dell'edificio per una destinazione da reddito e per il successivo utilizzo come deposito o magazzino.\nIl prospetto principale sulla piazza ed il portale denunciano la fondazione cinquecentesca del palazzo, mentre verso la ripa \u00e8 riconoscibile fino a tutto l'Ottocento la torre medievale della famiglia Ceb\u00e0, che nel XVIII secolo ha sulla piazza la sede della propria \"curia\" nobiliare.\nAll'interno, uno scalone con esili balaustrini a tocchetto conduce ad un prezioso vano caposcala decorato con piastrelle colorate (azulejos) e luminoso per il doppio affaccio sulla piazza e sul vico.\nLa marginalit\u00e0 della piazza rispetto alla Ripa \u00e8 oggi evidente nel diverso uso dei locali a piano terra e nella disattenzione manutentiva delle facciate con affreschi ormai scoloriti.\nNel palazzo ha abitato fino alla morte (1916) l'illustre medico e botanico genovese Prof. Francesco Baglietto."}
{"id": "2393527", "revid": "1573940", "url": "https://it.wikipedia.org/wiki?curid=2393527", "title": "Palazzo Lomellini-Serra", "text": "Il palazzo Lomellini-Serra \u00e8 un edificio sito in via Antonio Gramsci al civico 3 nel centro storico di Genova. L'edificio fu inserito nella lista dei palazzi iscritti ai Rolli di Genova.\nStoria e descrizione.\nIl palazzo deve ai fratelli Lomellini l'annessione della torre a mare dell'antica porta cittadina di Santa Fede (o dei Vacca) avvenuta nel 1601 con il vincolo di non modificarne la struttura. Divenuto all'inizio del XIX secolo propriet\u00e0 del marchese Giacomo Serra, l'edificio ospita tra il 1804 e il 1871 le locande \"California\" e \"Stranieri\".\nNell'ultimo trentennio del XIX secolo, con l'ampliamento della \"carrettiera Carlo Alberto\" (l'odierna via Antonio Gramsci) l'isolato viene completamente ricostruito e l'ingresso originario (su via del Campo) risulta spostato sull'attuale via Gramsci. A questo intervento corrisponde l'ideazione di un caratteristico atrio circolare scandito da semicolonne e il ribaltamento del vano scale."}
{"id": "2393534", "revid": "1154737", "url": "https://it.wikipedia.org/wiki?curid=2393534", "title": "Forth (fiume)", "text": "Il fiume Forth (Gaelico: \"Uisge For\" o \"Abhainn Dhubh\", che significa \"fiume nero\"), \u00e8 lungo 47\u00a0km (29 miglia) ed \u00e8 il maggior fiume che scorre nella parte occidentale della cintura centrale (\"central belt\") della Scozia.\nPercorso.\nIl fiume Forth nasce nei pressi di Loch Ard (un laghetto d'acqua dolce) vicino ai Trossachs, un'area montana di circa 30\u00a0km a ovest di Stirling. Esso scorre irregolarmente verso oriente, attraverso Aberfoyle, unendosi con il Duchray Water e il Kelty Water e oltre la piatta distesa delle Flanders Moss. Qui si unisce al fiume Teith (che attraversa Loch Venachar, Loch Lubnaig, Loch Katrine, e Loch Voil) e il fiume Allan, prima di attraversare sinuoso l'antica citt\u00e0 di Stirling. Qui il fiume si allarga e viene assoggettato alla marea ed \u00e8 a Stirling che esiste l'ultimo possibile guado (stagionale). Da Stirling, il Forth scorre verso est tra il Carse di Stirling, attraversando le citt\u00e0 di Cambus (dove si unisce al fiume Devon), Alloa e Airth. Dopo aver raggiunto Kincardine il fiume comincia ad allargarsi in un estuario, il Firth of Forth.\nInsediamenti sul Forth.\nCi sono diverse cittadine che fiancheggiano le sue rive, come pure i complessi petrolchimici ubicati a Grangemouth, la zona commerciale portuale di Leith, la costruzione di una piattaforma petrolifera circoscritta a Methil, l'impianto di demolizione di navi a Inverkeithing e il cantiere navale a Rosyth, con numerose altre aree industriali che includono la zona di Forth Bridgehead, Burntisland, Kirkcaldy, Bo'ness e Leven.\nNavigazione sul Forth.\nNel periodo medievale il Forth era navigabile almeno fino a Stirling, ma con la sedimentazione dei detriti e l'incremento della stazza delle navi adesso il traffico marittimo da Kincardine verso la sorgente si rende quasi del tutto irrealizzabile.\nPonti sul Forth.\nVerso la sorgente di Stirling il fiume \u00e8 piuttosto piccolo ed \u00e8 attraversato in diversi punti (sebbene prima delle moderne opere di drenaggio, il suolo fosse spesso infidamente paludoso vicino alle sponde del fiume). Dopo la sua confluenza con il Teith e l'Allan, il fiume diventa sufficientemente largo da rendere necessario un ponte considerevole. Uno gi\u00e0 esisteva a Stirling almeno fin dal XIII secolo e fino all'apertura della strada, nel 1936, che lo attraversa a Kincardine, Stirling rimase la strada pi\u00f9 orientale che l'attraversasse. Il Clackmannanshire Bridge, pi\u00f9 verso la sorgente del Kincardine Bridge, venne inaugurato il 19 novembre del 2008. Molto pi\u00f9 a valle, a Queensferry, venne aperto nel 1890 il famoso ponte ferroviario, mentre nel 1964 il moderno ponte stradale. Un ponte ferroviario oscillante tra Alloa, sulla sponda nord, e Throsk, sulla sponda sud, venne aperto nel 1885, ma poi chiuso (e demolito) nel 1970.\nProgetti per costruire un nuovo ponte stradale leggermente pi\u00f9 a ovest dell'attuale Forth Road Bridge sono stati annunciati dal Governo scozzese. \nIl ponte, a cui hanno dato il nome di Queensferry Crossing, \u00e8 stato inaugurato dalla Regina Elisabetta II il 4 settembre 2017."}
{"id": "2393538", "revid": "1573940", "url": "https://it.wikipedia.org/wiki?curid=2393538", "title": "Palazzo Pallavicini-Fabiani", "text": "Il palazzo Pallavicini-Fabiani \u00e8 un edificio sito in via al Ponte Calvi al civico 3 nel centro storico di Genova. L'edificio fu inserito nella lista dei palazzi iscritti ai Rolli di Genova.\nStoria e descrizione.\nProteso verso la Ripa ha accesso da via Ponte Calvi, strada di transito e di separazione tra il quartiere di Pr\u00e8 e quello della Maddalena.\nI rolli lo vedono sempre presente sino al 1614, ogni volta legato alla famiglia Pallavicini che \u00e8 insediata su quest'area dal XIII secolo e qui ha la chiesa gentilizia di San Pancrazio condivisa con i Calvi ed i Falamonica.\nDivenuto ormai Grimaldi non \u00e8 annoverato tra i palazzi ragguardevoli nelle guide Ottocentesche, ed \u00e8 noto oggi come palazzo Fabiani dal nome dell'ultimo grande proprietario del XX secolo.\nL'operazione di chiusura dell'ultima Ripa di ponente per la realizzazione della \"carrettiera Carlo Alberto\" (l'odierna via Antonio Gramsci) si ferma in corrispondenza del palazzo, oggetto proprio in quegli anni di un restauro del porticato e delle botteghe della Ripa sino a Vico Morchi.\nL'attuale destinazione ad uffici garantisce il buono stato manutentivo del palazzo ancora riconoscibile all'esterno nei solidi prospetti con balconi balaustrati e all'interno nel grande atrio e nello scalone monumentale."}
{"id": "2393542", "revid": "1115371", "url": "https://it.wikipedia.org/wiki?curid=2393542", "title": "Heineken Cup 2009-2010", "text": "La Heineken Cup 2009-10 fu la 15\u00aa edizione della coppa d'Europa di rugby a 15 per club.\nDisputatasi tra il 9 ottobre 2009 e il 22 maggio 2010 tra 24 club europei provenienti da Francia, Galles, Inghilterra, Irlanda, Italia e Scozia, si tenne secondo la forma consueta a 6 gironi per determinare le otto squadre della fase finale a eliminazione (le sei vincitrici di ciascun girone pi\u00f9 le migliori seconde classificate).\nLa finale, disputatasi allo Stade de France di Saint-Denis (Francia), vide l'incontro tra le connazionali Biarritz e Tolosa, con la vittoria di quest'ultima per 21-19 e l'acquisizione al proprio palmar\u00e8s del quarto titolo di campione d'Europa.\nL'affluenza a tale incontro di 79.000 spettatori segna il record per l'Europa continentale e la seconda maggior affluenza di sempre.\nSquadre partecipanti.\nSpareggio italo-celtico.\nIl 24\u00b0 club fu determinato dal risultato dello spareggio italo-celtico tra la terza classificata del Super 10 italiano, il Calvisano, miglior semifinalista sconfitto del campionato 2008-09, e il Newport Gwent Dragons, club gallese di Celtic League risultato essere il primo tra i non qualificati alla Heineken Cup.\nL'incontro, disputatosi a Calvisano il 29 maggio 2009, vide prevalere i gallesi.\nIl sorteggio dei gironi si tenne il 9 giugno 2009 a Dublino;"}
{"id": "2393544", "revid": "88740", "url": "https://it.wikipedia.org/wiki?curid=2393544", "title": "Causa di forza maggiore", "text": "In diritto le cause di forza maggiore sono le condizioni alla verificazione delle quali cade l'obbligazione a fornire una prestazione contrattualmente prevista, senza che dalla mancata prestazione possano dipendere penali od altri effetti non previsti dall'accordo negoziato.\nNel diritto italiano.\nNel diritto italiano le cause di forza maggiore rilevano ad esempio nel contratto d'appalto, ed anche quando una delle parti sia la pubblica amministrazione.\nL'art. 24 del Capitolato generale d'Appalto dei lavori pubblici (D.M. 19 aprile 2000, n. 145) ammette la sospensione dei lavori ordinata dal direttore dei lavori nei casi di:\nLe cause di forza maggiore comprendono in genere le seguenti situazioni, quando queste si manifestino in qualit\u00e0 o quantit\u00e0 non prevedibili usando dell'ordinaria diligenza:\nNell'ambito di un appalto pubblico, il rinvenimento di reperti archeologici va correttamente inquadrato come causa di forza maggiore impeditiva della prosecuzione dei lavori.\nSi tratta, infatti, dell'adempimento di doveri imposti dalla legge (\"factum principis\"), per i quali nessuna discrezionalit\u00e0 ha l'ente committente nella scelta di sospendere l'esecuzione dell'appalto, atteso che solo il nulla osta della competente sovrintendenza pu\u00f2 consentire, in una tale evenienza, la prosecuzione eventuale dei lavori (\"Cass. civ. sez. I, 14.05.2005, n.10133\")"}
{"id": "2393545", "revid": "287204", "url": "https://it.wikipedia.org/wiki?curid=2393545", "title": "Liga ACB 2006-2007", "text": "La Liga ACB 2006-2007 \u00e8 stata la 51\u00aa edizione del massimo campionato spagnolo di pallacanestro maschile.\nIl torneo si compone di diciotto formazioni, che si affrontano in un unico girone all'italiana con partite di andata e ritorno. Le prime otto si qualificano per i play-off per il titolo nazionale, disputati al meglio delle cinque gare con la prima e la terza e la quinta in casa della meglio classificata al termine della stagione regolare. Le ultime due retrocedono in Liga LEB.\nIl Real Madrid CF, secondo al termine della stagione regolare, vince il suo trentesimo titolo nazionale in finale dei play-off sul TAU Cer\u00e1mica, primo dopo le trentaquattro giornate."}
{"id": "2393549", "revid": "984922", "url": "https://it.wikipedia.org/wiki?curid=2393549", "title": "Marie-Luce Waldmeier", "text": "Biografia.\nSciatrice specialista della discesa libera, Marie-Luce Waldmeier ottenne il suo primo risultato di rilievo in Coppa del Mondo il 12 gennaio 1979 sul tracciato svizzero di Les Diablerets giungendo 10\u00aa in discesa. L'anno dopo ai XIII Giochi olimpici invernali di si classific\u00f2 16\u00aa.\nDopo aver partecipato ai Mondiali di Schladming 1982, chiudendo 12\u00aa, il 21 gennaio 1983 conquist\u00f2 il primo podio di carriera piazzandosi terza nella discesa di Coppa del Mondo disputata sulle nevi di casa di Meg\u00e8ve, alle spalle della fuoriclasse elvetica Maria Walliser e della statunitense Maria Maricich. 20\u00aa nella discesa libera ai XIV Giochi olimpici invernali di , concluse l'attivit\u00e0 agonistica il 3 marzo dello stesso anno con un secondo posto nella libera di Mont-Sainte-Anne, in Canada, vinta da Holly Flanders."}
{"id": "2393552", "revid": "287204", "url": "https://it.wikipedia.org/wiki?curid=2393552", "title": "Pattaya Women's Open", "text": "Il PTT Pattaya Open o Pattaya Women's Open \u00e8 un torneo femminile di tennis che si disputa a Pattaya in Thailandia. Fin dal 1991 il torneo si gioca sul cemento. La competizione ha fatto parte della Tier V dal 1991 al 1992 e dopo dal 2001 al 2003. \u00c8 stato un evento del Tier IV dal 1993 al 2000 e poi dal 2005 al 2008. Dal 2009 \u00e8 entrato a far parte dei Tornei WTA International, ma nel 2015 si \u00e8 giocata l'ultima edizione."}
{"id": "2393555", "revid": "24291956", "url": "https://it.wikipedia.org/wiki?curid=2393555", "title": "Contratto di lavoro subordinato", "text": ""}
{"id": "2393559", "revid": "490388", "url": "https://it.wikipedia.org/wiki?curid=2393559", "title": "Sideremia", "text": "La sideremia esprime la quantit\u00e0 del cosiddetto \"ferro circolante\", cio\u00e8 quello legato alla transferrina (proteina responsabile del trasporto del ferro). I valori di riferimento sono molto variabili in base al sesso, all'et\u00e0, al performance status del soggetto e altre caratteristiche. Solitamente \u00e8 di 70-170 \u00b5g/dL nell'uomo e di 50-150 \u00b5g/dL nella donna, ma proprio per questa grande variabilit\u00e0 fisiologica il solo dosaggio della sideremia non ha una significativit\u00e0 elevata in campo diagnostico e a questo devono essere associati altri esami come la ferritinemia e la transferrinemia per avere un quadro completo sul cosiddetto assetto marziale, cio\u00e8 sul metabolismo e l'omeostasi del ferro nell'organismo.\nImportanza del ferro.\nIl ferro \u00e8 essenziale per la vita essendo implicato nell'organismo in numerosissime reazioni biochimiche. Quando si complessa con la porfirina forma l'eme, un gruppo prostetico che entra a far parte di numerose proteine, dalla emoglobina ai citocromi. Ciascuno dei 4 gruppi eme contenuti nell'emoglobina contiene un atomo di ferro. Ogni atomo di ferro pu\u00f2 legare una molecola di ossigeno, perci\u00f2 una molecola di emoglobina pu\u00f2 trasportare sino a 4 molecole di ossigeno. L'emoglobina si trova all'interno dei globuli rossi. I citocromi risultano invece fondamentali per le reazioni di ossido-riduzione.\nAssorbimento del ferro.\nIl ferro viene assorbito prevalentemente a livello del duodeno e della parte prossimale del digiuno.\nNegli alimenti il ferro si trova prevalentemente sotto forma di sale ferrico (Fe3+).\nL'assorbimento del ferro \u00e8 favorito dall'ambiente acido gastrico.\nOgni giorno con la dieta vengono introdotti circa 10\u201320\u00a0mg di ferro e di questi ne viene assorbito circa il 10%. Una dieta ricca di carne rappresenta una straordinaria fonte di approvvigionamento.\nAlcune sostanze, come i tannati, presenti ad esempio nel the, legano il ferro in modo estremamente efficace e ne inibiscono in modo significativo l'assorbimento.\nAnche i fitati ne inibiscono l'assorbimento. La contemporanea assunzione di acido ascorbico al contrario favorisce la riduzione del sale ferrico a sale ferroso e ne facilita l'assorbimento.\nProcedura.\nDopo aver osservato il digiuno per almeno 10-12 ore e l'astinenza da farmaci o integratori che contengono ferro per 3-5 giorni, l'esame si effettua tramite un semplice prelievo di sangue.\nL'esame viene eseguito al mattino quando nell'ambito di un ritmo circadiano la sideremia raggiunge livelli superiori rispetto a quelli serali.\nIl dosaggio isolato della sideremia, estremamente variabile, non \u00e8 molto significativo n\u00e9 di grande utilit\u00e0 clinica. Meglio associare altri esami (ad esempio la ferritinemia e la transferrinemia) che aiutano a dare un quadro d'insieme e pi\u00f9 completo del metabolismo del ferro nell'organismo.\nLa capacit\u00e0 ferro legante totale ([TIBC]), che rappresenta il ferro trasportato nel plasma e complessato alla transferrina, \u00e8 un ulteriore esame di grande utilit\u00e0 in particolare nelle situazioni carenziali di ferro.\nValori normali.\nI valori di riferimento dell'esame sono i seguenti:\nInoltre:\nSi rammenta che i valori di riferimento possono variare leggeremente da laboratorio a laboratorio, a seconda della popolazione di riferimento e del metodo d'analisi utilizzato.\nI valori della sideremia oltre che dal sesso (vedi sopra), sono influenzati anche dall'et\u00e0, dall'ora del giorno in cui si esegue l'esame, e da altre circostanze (ad esempio la presenza di flusso mestruale attivo) anche di tipo alimentare (l'assunzione di grandi quantit\u00e0 di t\u00e8 o di determinati farmaci o integratori a base di ferro).\nValori alterati.\nSideremia bassa.\nUna bassa sideremia si pu\u00f2 riscontrare in diverse situazioni:"}
{"id": "2393566", "revid": "838137", "url": "https://it.wikipedia.org/wiki?curid=2393566", "title": "Antiqua sanctorum patrum", "text": "Antiqua sanctorum patrum fu una bolla promulgata da papa Gregorio VII il 20 aprile 1079 ed indirizzata all'arcivescovo di Lione, Giubino. In essa il pontefice conferma il primato dell'arcivescovo di Lione su quattro provincie ecclesiastiche di Francia (Lione, Tours, Rouen e Sens), a patto che la sua elezione non sia simoniaca."}
{"id": "2393576", "revid": "204012", "url": "https://it.wikipedia.org/wiki?curid=2393576", "title": "Pemphigus vulgaris", "text": ""}
{"id": "2393577", "revid": "204012", "url": "https://it.wikipedia.org/wiki?curid=2393577", "title": "Pemphigoide", "text": ""}
{"id": "2393578", "revid": "327773", "url": "https://it.wikipedia.org/wiki?curid=2393578", "title": "Malattia autoimmune", "text": "Con malattia autoimmune, in medicina, si indica l'alterazione del sistema immunitario che d\u00e0 origine a risposte immuni anomale o autoimmuni, cio\u00e8 dirette contro componenti dell'organismo umano, in grado di determinare un'alterazione funzionale o anatomica del distretto colpito. Vi sono almeno 80 tipi di malattie autoimmuni conosciute. Quasi tutte le parti dell'organismo possono essere coinvolte. I sintomi pi\u00f9 comuni includono febbre di lieve entit\u00e0 e una sensazione di stanchezza. Spesso questi sintomi sono discontinui.\nLa causa \u00e8 generalmente sconosciuta. Alcune malattie autoimmuni, come il lupus, ricorrono nella storia famigliare e alcuni casi possono essere scatenati da infezioni o altri fattori ambientali. Alcune patologie comuni generalmente considerate di eziologia autoimmune includono la celiachia, il diabete mellito di tipo 1, la malattia di Graves, l'endometriosi, le malattie infiammatorie intestinali, la sclerosi multipla, la psoriasi, l'artrite reumatoide e il lupus eritematoso sistemico. La diagnosi pu\u00f2 essere difficile da determinare, in quanto molte di queste malattie presentano sintomi simili.\nIl trattamento dipende dal tipo e dalla gravit\u00e0 della condizione. Spesso vengono utilizzati farmaci antinfiammatori non steroidei (FANS) e immunosoppressori. Occasionalmente pu\u00f2 essere fatto ricorso anche all'immunoglobulina per via endovenosa o sottocutanea. Sebbene il trattamento solitamente migliori i sintomi, in genere non riesce a curare la malattia.\nCirca 24 milioni (il 7%) di statunitensi sono affetti da una malattia autoimmune. Le donne sono pi\u00f9 comunemente interessate rispetto agli uomini e solitamente la condizione insorge durante l'et\u00e0 adulta. Le prime descrizioni delle malattie autoimmuni si ebbero all'inizio del XX secolo.\nCaratteristiche.\nIl concetto di malattia autoimmune non coincide con quello di \"reazione autoimmune\", dato che quest'ultimo fenomeno biologico \u00e8 in realt\u00e0 estremamente frequente nell'ambito delle normali funzioni di difesa assolte dal sistema immunitario. Ad essere coinvolto pu\u00f2 essere un organo oppure alcuni tessuti.\nL'elemento distintivo della malattia autoimmune \u00e8 l'incapacit\u00e0 del sistema immunitario di spegnere i processi diretti contro l'organismo al termine di una fisiologica risposta infiammatoria o di prevenirne lo sviluppo al di fuori di essa. Il processo di attacco autoimmune contro antigeni pu\u00f2 essere confinato a singoli distretti, tessuti, organi o apparati o avere ricadute dirette o indirette sull'intero organismo (\"malattia autoimmune sistemica\" o \"malattia sistemica\").\nSintomatologia.\nCiascuna malattia autoimmune presenta caratteristiche patogenetiche peculiari (a partire dal tipo di reazione autoimmune prevalente e dalla sede di danno); ci\u00f2 determina un'ampia variabilit\u00e0 di quadri clinici. Tuttavia dato il ruolo centrale della flogosi nell'innesco e nello svolgimento delle reazioni immunitarie \u00e8 frequente il riscontro di segni obiettivi (tumor, calor, rubor, dolor, functio laesa) e biochimici (VES, PCR, consumo del complemento, anticorpi specifici) di infiammazione in atto.\nCause.\nPosto che le malattie autoimmuni derivino da un'alterata e dannosa risposta verso il proprio organismo, sono ancora poco chiari i fattori determinanti nel provocare questo tipo di condizione patologica o nel renderla stabile nel tempo. Studi recenti dimostrano che la SARS-CoV-2 \u00e8 un fattore scatenante di risposte autoimmuni( studio osservazionale, manca la fisiopatologia per poterlo dimostrare).\nFattori ambientali.\nOltre al ruolo dei fattori genetici, deve essere considerato l'impatto di fattori ambientali (come infezioni virali o batteriche) nel provocare il passaggio da una semplice suscettibilit\u00e0 per la patologia in questione alla malattia conclamata.\nFattori genetici.\nSi suppone, come per la maggior parte delle malattie, che parte della suscettibilit\u00e0 allo sviluppo di malattie autoimmuni sia dovuta a fattori genetici; determinanti ad esempio le caratteristiche biochimiche delle strutture preposte alla presentazione antigenica (complessi maggiori di istocompatibilit\u00e0 o MHC) o i meccanismi di sviluppo della tolleranza verso il \"self\".\nA questo proposito un esempio eclatante di controllo genetico sullo sviluppo della tolleranza verso il self \u00e8 costituito dal gene AIRE (cromosoma 21q22.3). Quest'ultimo infatti promuove l'espressione di una vasta gamma di antigeni normalmente espressi a livello di vari distretti dell'organismo a livello delle cellule dell'epitelio timico, contro le quali si cimentano i linfociti T immaturi in attesa di subire i cosiddetti processi di selezione negativa e positiva (che determinano la sopravvivenza dei soli linfociti T in grado di legarsi ai complessi MHC e di non rispondere eccessivamente conto il self). Mutazioni nel gene AIRE riducono significativamente il repertorio di antigeni self contro i quali il sistema immunitario viene addestrato a non reagire e di conseguenza, non appena i linfociti T vengono liberati dal timo nel torrente circolatorio, hanno luogo molteplici processi di sensibilizzazione del sistema immunitario contro componenti del self, configurando il quadro di una grave malattia autoimmune nota come APECED (\"autoimmune polyendocrinopathy-candidiasis-ectodermal dystrophy\") o come APS-1 (\"autoimmune polyglandular syndrome type 1\").\nEssi possono essere:\nTerapia.\nGeneralmente si somministrano corticosteroidi, antinfiammatori e/o immunosoppressori."}
{"id": "2393579", "revid": "196390", "url": "https://it.wikipedia.org/wiki?curid=2393579", "title": "Puntius oligolepis", "text": ""}
{"id": "2393588", "revid": "281901", "url": "https://it.wikipedia.org/wiki?curid=2393588", "title": "Brachydanio albolineatus", "text": ""}
{"id": "2393590", "revid": "52076", "url": "https://it.wikipedia.org/wiki?curid=2393590", "title": "Askuti (romanzo)", "text": "Askuti \u00e8 uno dei primi romanzi in cabilo, scritto da Sa\u00efd Sadi, che riprende esplicitamente il titolo della canzone omonima.\nIl romanzo che Sa\u00efd Sadi scrisse all'inizio degli anni ottanta, apparve dapprima a puntate sulla rivista \"Tafsut\" (\"Primavera\") e poi nel 1983 in volume, il che ne fa il secondo romanzo scritto in cabilo dopo \"Asfel\" di Rachid Aliche (1981).\nIl titolo si rif\u00e0 volutamente alla canzone di Ait Menguellet (che il protagonista mostra di conoscere e cita in alcuni punti dell'opera), anche perch\u00e9 l'argomento che sviluppa \u00e8 sostanzialmente lo stesso. La vicenda narra infatti di un giovane, Meziane, che nel 1956 lascia il liceo per unirsi alla resistenza antifrancese, e alla fine della guerra si ritrova a fare il poliziotto diventando senza accorgersene, un po' alla volta, un oppressore del popolo per il quale si era battuto:\nLa \"primavera berbera\" del 1980 gli aprir\u00e0 gli occhi ed egli decider\u00e0 di lasciare la polizia. Col risultato, per\u00f2, di ritrovarsi dall'altra parte della barricata, non pi\u00f9 in veste di persecutore bens\u00ec in quella di perseguitato."}
{"id": "2393595", "revid": "830939", "url": "https://it.wikipedia.org/wiki?curid=2393595", "title": "Annunciazione Cavalcanti", "text": "L'Annunciazione Cavalcanti \u00e8 un'opera di Donatello in pietra serena dorata e in parte policromata (420x274 cm) collocata nella navata destra della basilica di Santa Croce a Firenze. Databile al 1435 circa \u00e8 una delle rare opere del grande scultore che sia ancora oggi collocata nella sua posizione originaria.\nStoria.\nL'opera deve il suo nome al fatto che nacque per i Cavalcanti, che avevano qui la tomba di famiglia (oggi non pi\u00f9 esistente e non pi\u00f9 ricostruibile con certezza). La datazione esatta dell'opera \u00e8 stata oggetto di molte controversie, anche perch\u00e9 Vasari la descrisse come opera giovanile associandola al Crocifisso Bardi, mentre oggi si ritiene prevalentemente come opera scolpita nell'arco di tempo tra il ritorno da Roma (1433) e la partenza per Padova dell'artista (1443). Il primo a datarlo agli anni trenta fu Schmarsow nel 1886, ripresa da Semper nel 1887, che modific\u00f2 la sua precedente attribuzione.\nLorenzo il Vecchio, fratello di Cosimo de' Medici era sposato con Ginevra Cavalcanti, per cui non si pu\u00f2 escludere un ruolo dei Medici nel conferimento dell'incarico al grande scultore.\nL'opera segna una deviazione dal solenne ed dinamico stile usuale di Donatello, che qui cre\u00f2 una scena di grande dolcezza e misurata bellezza. La datazione agli anni trenta venne ricavata soprattutto studiando la decorazione architettonica, che manifesterebbe (Janson) il distacco dalla collaborazione con Michelozzo. Martinelli, al contrario, ipotizz\u00f2 ancora un intervento dell'architetto.\nNel 1884 venne restaurata la doratura e la lucidatura con interventi leggeri, essendo lo stato di conservazione ottimo. In quell'occasione Luigi del Moro, architetto dell'Opera di Santa Croce, ritrov\u00f2 anche i due putti sdraiati sopra la cimasa, gi\u00e0 rimossi e danneggiati. Nel 1900 vennero reintegrati dopo il restauro.\nLe fonti cinquecentesche riportarono anche la presenza di una predella con storie della vita di san Nicola, forse identificabile con quella oggi nel museo di Casa Buonarroti. Alcuni ipotizzano che la predella risalisse a un intervento successivo di circa vent'anni (Janson).\nRisalgono infine all'ultimo quarto del Cinquecento gli affreschi gi\u00e0 sopra il tabernacolo di Alessandro del Barbiere, che raffigurano un baldacchino con putti. Essi vennero imbiancati ed oggi ne restano solo frammenti.\nDescrizione e stile.\nL'Annunciazione \u00e8 inserita in un'edicola rinascimentale, composta da un basamento, sorretto da due mensole con lo stemma Cavalcanti e da una ghirlanda alata al centro (dentro di essa si trova un disco di granito nero aggiunto in epoca imprecisata al posto di un'iscrizione o uno stemma); sopra poggiano due pilastri decorati con molta originalit\u00e0: con volute e zampe leonine sulle basi, foglioline disposte a squama sul fusto e i capitelli con mascheroni sugli angoli, come si trovano anche sulla base del tabernacolo della Parte Guelfa di Orsanmichele, creato su disegno di Donatello verso il 1425. La trabeazione infine \u00e8 composta da pi\u00f9 cornici e modanature con varie decorazioni dorate (dentelli, foglioline, ovuli, rosette), coronata da una cimasa semicircolare, con due rosette ai lati a mo' di volute, un rosone scanalato centrale e rilievi di ghirlande e rosette, sopra la quale si trovano sei putti in terracotta con tracce di policromia che reggono festoni: due sdraiati sul vertice e due coppie in piedi ai lati, questi ultimi di straordinaria vitalit\u00e0 e realismo, raffigurati mentre si abbracciano sorreggendosi l'un l'altro come se avessero paura di cadere vista la notevole altezza. Il tabernacolo funge contemporaneamente da cornice e da palcoscenico per la rappresentazione principale.\nLa scena dell'Annunciazione vera e propria si svolge infatti al centro, su uno sfondo riccamente ornato da cornici e girali che ricordano il gusto ellenistico. Esso \u00e8 piatto ed evita le complesse architetture illusionistiche tipiche di tante rappresentazioni pittoriche dell'Annunciazione. La ricca ornamentazione per\u00f2 non influisce in alcun modo nella calma concentrazione dell'incontro sacro.\nI due protagonisti, l'Angelo e la Vergine, sono ad altorilievo e sono rappresentati nel momento immediatamente successivo all'apparizione angelica.\nLa Vergine, posta sullo sfondo di uno scranno-schienale a forma di lira, \u00e8 colta moderatamente di sorpresa e, portando una mano al petto, ha una reazione controllata, che inizialmente pu\u00f2 sembrare di fuga (come mostrano le gambe e il panneggio cadente sulla sinistra), ma il suo viso \u00e8 ormai rivolto all'angelo. Nel volto si legge una serena espressione di stupore, di umilt\u00e0, di gratitudine, di intelligenza e di virt\u00f9. La sua figura \u00e8 modellata secondo gli ideali anatomici degli antichi, ma supera l'arte antica per espressivit\u00e0 delle emozioni pi\u00f9 profonde: Wirtz parla di \"interiorit\u00e0 animata e spiritualit\u00e0 astratta\", che gli antichi non conoscevano.\nL'angelo, inginocchiato al suo cospetto, la guarda timidamente e con dolcezza, stabilendo un serrato dialogo visivo che rende la scena straordinariamente leggera e viva. Il suo volto cerca quello della Vergine con una leggera torsione del capo ed ha gli occhi grandi e la bocca leggermente dischiusa.\nManca un elemento essenziale dell'iconografia tradizionale quale la colomba dello Spirito Santo, mentre il libro \u00e8 il tipico attributo mariano che ricorda come in quell'evento si compirono le Sacre Scritture dei profeti. L'allusione al giardino chiuso (\"hortus conclusus\") simbolo della verginit\u00e0 di Maria \u00e8 rappresentato dalla \"porta chiusa\" sullo sfondo dove, alle sue spalle, compare anche il leggio tipico elemento che l'accompagna solitamente; l'angelo, invece, non reca il tradizionale giglio (simbolo di purezza) o il ramoscello di olivo come accade ad esempio nell'Annuciazione di Simone Martini del 1333."}
{"id": "2393600", "revid": "228587", "url": "https://it.wikipedia.org/wiki?curid=2393600", "title": "Lin Kai Ting", "text": " Maestro di Qigong, \u00e8 il fondatore della scuola di QilinGong.\nBiografia.\nDopo aver studiato varie discipline e sotto maestri come Li Jing Feng, Pang He Ming e Yan Xin si laurea in Medicina Tradizionale Cinese e Farmacologia di Pechino per poi specializzarsi in Tuina, il massaggio terapeutico cinese. Dopo prese anche un'altra laurea quella della Facolt\u00e0 di Turismo all'Universit\u00e0 di Pechino.\nTrasferitosi in Romania ha fondato la scuola di Qilingong.\nArti praticate:"}
{"id": "2393605", "revid": "281901", "url": "https://it.wikipedia.org/wiki?curid=2393605", "title": "Alburnus avola", "text": ""}
{"id": "2393607", "revid": "1543377", "url": "https://it.wikipedia.org/wiki?curid=2393607", "title": "Ogun (divinit\u00e0)", "text": "Ogun (noto anche come Ogoun, Ogou o in altre varianti) \u00e8 uno degli Orisha, semidio della guerra, del fuoco, del ferro, della caccia, dell'agricoltura nella mitologia yoruba e nei culti afroamericani derivati; in Brasile, nell'ambito della religione Candombl\u00e9, tra le sue caratteristiche, si pu\u00f2 aggiungere quella di santo protettore dei fabbri, dei meccanici, degli scultori e dei militari; protegge anche dalla febbre e da tutti gli infortuni procurati da metalli; nel Vud\u00f9 haitiano, \u00e8 considerato un Loa (spirito) oltre che un Orisha.\nAttributi e forme.\nNelle raffigurazioni appare abitualmente nella posa di guerriero, con in mano un machete o una sciabola; veste con colori viola e porta attorno alla vita un gonnellino che lo preserva dai mali del mondo. \u00c8 uno dei mariti delle Erzili, spiriti della bellezza e della grazia femminili, oltre ad essere il marito di Oshun e Oy\u00e1 nella mitologia africana degli Yoruba. \u00c8 incaricato di procurare il cibo a tutti gli orisha.\nOgun \u00e8 l'equivalente, tra gli altri, del dio fabbro romano Vulcano, del dio Gu dei fon, ma mentre gu originariamente era nato come utensile di pietra con una lama, Ogun \u00e8 stato prima di tutto un cacciatore denominato \"Tobe Ode\", che scese dal cielo su una ragnatela gi\u00e0 prima che il processo di creazione fosse concluso, per cercare l'ambiente ideale per la vita umana.\nNelle religioni Palo, importata dall'Africa e oggi praticata a Cuba e Porto Rico, e Santeria diffusa nell'America centrale e nell'America meridionale, Ogun viene spesso identificato con san Pietro, mentre nella religione Candombl\u00e9 dell'America del Sud con san Giorgio o con san Sebastiano, a Bahia con sant'Antonio, a Cuba \u00e8 identificato infine con san Paolo e san Giovanni Battista, grazie a quell'articolato sincretismo religioso che caratterizza i culti americani.\n\u00c8 da sottolineare come nel passaggio dall'Africa alle Americhe, Ogun abbia perso alcune prerogative, come ad esempio la sua influenza sulla fertilit\u00e0 dei campi, in quanto gli schiavi neri non focalizzavano le loro attenzioni verso le piantagioni, dato che il raccolto non era gestito da loro.\nOgun ha invece conservato l'autorit\u00e0 sulla montagne e sui boschi e i devoti prima di avventurarsi in escursioni tendono a raccomandarsi a lui.\nTale divinit\u00e0 non \u00e8 considerata malvagia, ma pu\u00f2 rivelarsi severa e spietata, fiera e marziale, questa sua natura, che riflette solo uno degli aspetti della guerra, non impedisce al semidio di assistere i suoi protetti a cui per\u00f2, in passato, ha chiesto sacrifici umani. Oggi tali sacrifici sono stati sostituiti da sacrifici di cani, effettuati dai fabbri per guadagnarsi benevolenza.\nI suoi giorni sono il marted\u00ec, il mercoled\u00ec, e il quarto giorno di ogni mese.\nAneddoti mitologici.\nOgun indispettito.\nNella leggenda relativa alle avventure e disavventure di Orumbila emerge l'importanza dei riti propiziatori da effettuare per proteggersi da incidenti e ire divine.\nIl protagonista Orumbila ha ricevuto l'ordine, dal suo padrone, di recarsi in montagna per una commissione, ma incautamente non si raccomanda a Ogun, che una volta accortosi dello sgarbo subito, decide di punire il malcapitato. Gli prepara una serie di buche mimetizzate lungo il cammino, in una delle quali, inevitabilmente, cade e rimane intrappolato Orumbila. Quando ormai \u00e8 allo strenuo delle sue forze, tre donne, camminando in quel sentiero riescono a salvare il poveretto.\nLa leggenda si conclude con una bevuta a base di aguardiente.\nOgun voluttuoso.\nUn'altra leggenda descrive le insaziabili voglie sessuali di Ogun, che ha la fama di possedere con brutale violenza tutte le donne che gli capitino sottotiro.\nAnche Yemaja viene, un giorno, circuita e scacciata malamente. Desiderosa di conquistare il rude Ogun chiede consiglio alla sorella, anche lei Oshun, che grazie ai suoi poteri, riesce a ingannare la divinit\u00e0 e a procurargli, a sua insaputa, una lunga serie di amplessi con la sorella.\nUna volta accortosi del raggiro, Ogun perde le staffe e si lancia all'inseguimento del primo essere che gli capiti sottomano, nella fattispecie la malcapitata Obatala (Oshun).\nLa donna si salva solo grazie ad una estenuante nuotata in un fiume gelido, ed \u00e8 per questo motivo che quando prende possesso di un fedele, spesso trema; il fedele, a sua volta, ogni volta che si avvicina ad un corso d'acqua \u00e8 colpito da tremori improvvisi, collegati a questa leggenda."}
{"id": "2393614", "revid": "767487", "url": "https://it.wikipedia.org/wiki?curid=2393614", "title": "Oko\u010d", "text": "Oko\u010d (in ungherese \"Ekecs\") \u00e8 un comune della Slovacchia facente parte del distretto di Dunajsk\u00e1 Streda, nella regione di Trnava."}
{"id": "2393615", "revid": "106872", "url": "https://it.wikipedia.org/wiki?curid=2393615", "title": "Kormoran (missile)", "text": ""}
{"id": "2393617", "revid": "24292616", "url": "https://it.wikipedia.org/wiki?curid=2393617", "title": "Ken wilson", "text": ""}
{"id": "2393618", "revid": "92723", "url": "https://it.wikipedia.org/wiki?curid=2393618", "title": "Chiostro di Sant'Antonio a Posillipo", "text": "Il chiostro di Sant'Antonio a Posillipo \u00e8 una struttura monumentale della citt\u00e0 di Napoli; \u00e8 sito nel quartiere Posillipo.\nCostruito per devozione nel 1642, dal francescano Paolo Anzalone, nel corso del tempo, ha subito vari rimaneggiamenti, perdendo completamente la sua struttura originaria. La scarsit\u00e0 documentativa circa la struttura, ha fatto solo ipotizzare quali sono state, cronologicamente, le varie fasi sostitutive e/o ricostruttive. \nIl porticato rivolto verso la chiesa, \u00e8 costituito da volte a botte, mentre, i soffitti dei rimanenti porticati, sono caratterizzati da volte a crociera. Un'epigrafe del 1645 dice che, parte del chiostro, era usata a scopo cimiteriale: la lapide \u00e8 situata presso la pregevole fontana in marmo che, dai religiosi, veniva spesso usata come lavabo.\nNei primi anni del XIX secolo, il convento di Sant'Antonio a Posillipo venne soppresso mentre, nel 1844, fu affidato ai Domenicani di San Domenico Maggiore, che tutt'oggi esercitano la loro vocazione spirituale."}
{"id": "2393619", "revid": "767487", "url": "https://it.wikipedia.org/wiki?curid=2393619", "title": "O\u013edza", "text": "O\u013edza (in ungherese \"Olgya\") \u00e8 un comune della Slovacchia facente parte del distretto di Dunajsk\u00e1 Streda, nella regione di Trnava."}
{"id": "2393620", "revid": "51323", "url": "https://it.wikipedia.org/wiki?curid=2393620", "title": "Ol'dza", "text": ""}
{"id": "2393621", "revid": "51323", "url": "https://it.wikipedia.org/wiki?curid=2393621", "title": "Olgya", "text": ""}
{"id": "2393622", "revid": "287204", "url": "https://it.wikipedia.org/wiki?curid=2393622", "title": "Okoc", "text": ""}
{"id": "2393625", "revid": "51323", "url": "https://it.wikipedia.org/wiki?curid=2393625", "title": "Ekecs", "text": ""}
{"id": "2393628", "revid": "599013", "url": "https://it.wikipedia.org/wiki?curid=2393628", "title": "Wilfrid Dixon", "text": "\u00c8 noto per i contributi in statistica non parametrica, correlazione seriale, disegni sperimentali adattivi, statistiche robuste e l'analisi di dati incompleti.\nCarriera accademica.\nConsegu\u00ec nel 1938 il B.A. in matematica presso l\"'Oregon State College\", l'anno dopo, nel 1939, il M.A. in matematica presso la \"University of Wisconsin\" e nel 1944, sotto la supervisione di Samuel Stanley Wilks presso la \"Princeton University\" consegue il Ph.D.l con la tesi in statistica matematica \"Further Contributions to the Theory of Serial Correlation\".\nDal 1942 al 1943 insegn\u00f2 all'Universit\u00e0 dell'Oklahoma, dal 1946 al 1955 all'Universit\u00e0 dell'Oregon e dal 1955 in poi alla Universit\u00e0 della California, Los Angeles (\"University of California at Los Angeles\", UCLA), dal 1986 come professore emerito.\nPresso la UCLA contribu\u00ec alla creazione della Divisione di Biostatistica, organizz\u00f2 il dipartimento di biomatematica presso la Scuola di Medicina che diresse dal 1967 al 1974.\nDal 1974 al 1980 fece parte del gruppo di lavoro USA-URSS sul computer software fungendo da collegamento con il Laboratorio Kolmogorov presso l'Universit\u00e0 di Mosca.\nContribu\u00ec allo sviluppo di software, in particolar modo il primo software applicativo generale di statistica (BMD, Biomedical Computer Programs evolutosi in BMDP Statistical Software).\nDixon organizz\u00f2 la sezione \"Statistical Computing\" presso la American Statistical Association (ASA) e l'Istituto Internazionale di Statistica (IIS).\nDal 1979 al 1981 \u00e8 stato vice presidente della IASC (International Association for Statistical Computing, la sezione dell'IIS), svolgendo di fatto le funzioni di presidente essendo questo, Maurice Kendall, ammalato.\nNel 1992 gli \u00e8 stato assegnato il Premio Samuel S. Wilks dall'American Statistical Association.\nVita privata.\nDixon si spos\u00f2 due volte, prima con Eva Milne (figlia del matematico William Edmund Milne, esperto di calcolo numerico) della quale rimase vedovo e poi con Glory, con la quale ebbe due figlie. Due dei 14 nipoti divennero biostatistici."}
{"id": "2393641", "revid": "741864", "url": "https://it.wikipedia.org/wiki?curid=2393641", "title": "Sicut Judaeis", "text": "Sicut Judaeis fu una bolla promulgata da papa Callisto II nel 1120. In essa il pontefice eman\u00f2 delle disposizioni per proteggere gli Ebrei, che tanto avevano sofferto durante la prima crociata. Il pontefice ordin\u00f2, sotto pena di scomunica, che fossero vietate le conversioni forzate degli Ebrei al cristianesimo, che non venissero spogliati dei lori beni e propriet\u00e0, che non fosse fatta violenza alcuna nei loro confronti, e che non fossero disturbati durante le loro celebrazioni religiose. D'altra parte agli Ebrei era fatto divieto di costruire nuove sinagoghe e di avere schiavi cristiani.\nLa reale efficacia di queste disposizioni fu molto scarsa in tutta Europa; ne \u00e8 prova il fatto che il medesimo ordinamento fu ripetuto da molti papi nei secoli successivi, da Alessandro III nel 1159 a Nicola V nel 1447."}
{"id": "2393642", "revid": "106872", "url": "https://it.wikipedia.org/wiki?curid=2393642", "title": "LGM-25 Titan I", "text": ""}
{"id": "2393645", "revid": "1543377", "url": "https://it.wikipedia.org/wiki?curid=2393645", "title": "Clinton (Oklahoma)", "text": "Clinton \u00e8 un comune (\"city\") degli Stati Uniti d'America situato tra le contee di Custer e Washita nello Stato dell'Oklahoma. La popolazione era di 9,033 abitanti al censimento del 2010.\nGeografia fisica.\nClinton \u00e8 situata a (35.509369, \u221298.974063).\nSecondo lo United States Census Bureau, ha un'area totale di .\nLa citt\u00e0 si trova sulla storica U.S. Route 66, oggi Interstate 40.\nSociet\u00e0.\nEvoluzione demografica.\nSecondo il censimento del 2010, la popolazione era di 9,033 abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 65,67% di bianchi, il 5,14% di afroamericani, il 7,09% di nativi americani, lo 0,79% di asiatici, lo 0,06% di oceanici, il 16,84% di altre razze, e il 4,44% di due o pi\u00f9 etnie. Ispanici o latinos di qualunque razza erano il 27,81% della popolazione."}
{"id": "2393646", "revid": "767487", "url": "https://it.wikipedia.org/wiki?curid=2393646", "title": "Ruhanga", "text": "Ruhanga \u00e8 il nome di diverse figure divine o semi-divine correlate, appartenenti alle mitologie di alcuni popoli di ceppo bantu dell'Africa centro-orientale, tra cui i Banyoro, i Banyankole, i Bahume, i Toro, i Chiga e i Bambwa. \nPer alcuni di questi popoli (per esempio i Banyoro e i Bahuma), Ruhanga \u00e8 la divinit\u00e0 suprema, che aiuta la gente come se fosse un padre, donando buoni raccolti e prole numerose. Malattia e morte sono il prezzo che si paga per avergli disobeddito. Come in quasi tutte le culture africane bantu, la divinit\u00e0 suprema non \u00e8 tipicamente oggetto di culto diretto. \nUn mito banyoro su Ruhanga spiega in quale modo la morte sia divenuta parte della natura umana. Secondo questo mito, in origine, gli uomini tornavano in vita dopo morti, a differenza degli animali. Un giorno donna rifiut\u00f2 di essere felice per una persona tornata in vita, perch\u00e9 era afflitta dalla morte del suo cane. Offeso dal comportamento della donna, Ruhanga tolse anche agli uomini la possibilit\u00e0 di tornare in vita.\nOltre che creatore del mondo, in alcune mitologie (per esempio in quelle dei Banyankole e dei Batembuzi) Ruhanga \u00e8 il primo antenato da cui discende l'intero popolo e, pi\u00f9 direttamente, la dinastia regale o la classe dominante."}
{"id": "2393653", "revid": "106872", "url": "https://it.wikipedia.org/wiki?curid=2393653", "title": "LGM-30G Minuteman III", "text": ""}
{"id": "2393666", "revid": "125171707", "url": "https://it.wikipedia.org/wiki?curid=2393666", "title": "Conclave del 1939", "text": "Il conclave del 1939 venne convocato a seguito della morte del papa Pio XI, avvenuta a Citt\u00e0 del Vaticano il 10 febbraio dello stesso anno. Si svolse alla Cappella Sistina dal 1\u00ba al 2 marzo, e, dopo tre scrutini, venne eletto papa il cardinale Eugenio Pacelli, segretario di Stato e camerlengo, che assunse il nome di Pio XII. L'elezione venne annunciata dal cardinale protodiacono Camillo Caccia Dominioni.\nSituazione generale.\nI cardinali furono 62, presenti anche tutti i porporati americani, attesi per 18 giorni grazie a una dilazione del tempo massimo di attesa dei lontani decretata da Pio XI. Anche se alcuni cardinali propendevano per l'elezione di un pontefice non politico, indicando l'arcivescovo di Firenze Elia Dalla Costa, la prevalenza immediata dei consensi era per il cardinale Eugenio Pacelli. In un anno cruciale come il 1939, infatti, era ritenuta pi\u00f9 appropriata la candidatura di un prelato con esperienza diplomatica, come il Segretario di Stato uscente. L'elezione di Pacelli, tuttavia, non era poi cos\u00ec scontata per l'opposizione di un forte nucleo di cardinali italiani e di curia.\nVotazioni.\nLa prima votazione inizi\u00f2 alle ore undici del 2 marzo, giorno del 63\u00ba compleanno del cardinale Eugenio Pacelli. Secondo alcune indiscrezioni, il futuro Pio XII ottenne subito 36 voti. Avrebbero votato per lui tutti i cardinali stranieri e una decina degli italiani, tra i quali Marchetti Selvaggiani, Canali, Salotti, Pizzardo, Tedeschini e Maglione. Gli altri voti sarebbero andati in particolare al cardinale Elia Dalla Costa, tra i quali quello dello stesso Pacelli; altri al curiale Luigi Maglione e al cardinale canadese Jean-Marie-Rodrigue Villeneuve. \nImmediatamente dopo si procedette alla seconda votazione, nella quale Pacelli avrebbe guadagnato ulteriori consensi da parte dei cardinali italiani. Secondo taluni sarebbe giunto a 41 voti, uno meno del quorum richiesto. Secondo altre fonti, gi\u00e0 al secondo scrutinio Pacelli avrebbe raggiunto esattamente il quorum necessario per essere eletto (42 voti). Ci\u00f2 obbligava i cardinali al ricontrollo delle schede, onde escludere che un eventuale voto per s\u00e9 stesso, da parte del neoeletto, fosse stato decisivo. Tale procedura - non essendo consentito il voto per s\u00e9 stessi - era gi\u00e0 stata adottata nel conclave del 1914. In base a tali fonti, il neoeletto prefer\u00ec richiedere un nuovo scrutinio. Fatto sta che, alle ore 12:17 del 2 marzo 1939, si ebbe fumata nera.\nAnni dopo, proprio Pacelli, ormai Papa Pio XII, volle risolvere la questione dell'eventuale voto decisivo di un cardinale per s\u00e9 stesso. L'8 dicembre 1945, infatti, Pio XII promulg\u00f2 la costituzione apostolica \"Vacantis Apostolicae Sedis\", con la quale fu eliminata la regola contraria al voto per s\u00e9 stessi. Inoltre, la maggioranza richiesta per l'elezione fu portata da due terzi dei votanti a due terzi pi\u00f9 uno. In tal modo il voto di un elettore per s\u00e9 stesso diventava ininfluente a produrre una maggioranza di due terzi. \nNel pomeriggio, dopo un breve pasto, il cardinale Pacelli \u00e8 descritto come pallido e compreso nei suoi pensieri. Un aneddoto vuole che, durante la processione che porta i cardinali dalla sala Clementina del Palazzo Apostolico alla Cappella Sistina, per la terza votazione sia inciampato, cadendo a terra. Aiutandolo ad alzarsi, il cardinale Jean Verdier, arcivescovo di Parigi, avrebbe detto: \"Il Vicario di Cristo... in terra!\".\nAl terzo scrutinio, Eugenio Pacelli ottenne 48 voti - 6 pi\u00f9 della maggioranza richiesta - perci\u00f2 accett\u00f2 l'elezione e fu proclamato papa. Scelse senza esitare il nome del predecessore che aveva servito per anni con rispetto e abnegazione. La fumata bianca si ebbe alle 17:27 dello stesso giorno dell'inizio delle votazioni. Alle 18:07 vi fu l'annuncio del cardinale Camillo Caccia Dominioni di fronte a una folla stimata in 200.000 persone in attesa in Piazza San Pietro.\nIl conclave fu il pi\u00f9 rapido del XX secolo e anche quello dall'esito pi\u00f9 scontato. Il cardinale Francesco Marchetti Selvaggiani espose le motivazioni che spinsero lui e i suoi colleghi a votare Pacelli quando disse: \"Se avessero votato gli angeli avrebbero fatto Elia Dalla Costa, se avessero votato i demoni avrebbero fatto me. Hanno invece votato gli uomini\".\nEugenio Pacelli fu il primo segretario di stato a essere eletto papa dopo Clemente IX (1667), il primo camerlengo dopo Leone XIII (1878), il primo membro della curia dopo Gregorio XVI (1831) e il primo romano dopo Clemente X (1670).\nElenco dei partecipanti.\nAl momento del conclave il collegio cardinalizio era formato da 62 cardinali, e tutti vi presero parte."}
{"id": "2393672", "revid": "30610", "url": "https://it.wikipedia.org/wiki?curid=2393672", "title": "Ntoro", "text": "Ntoro, \u00e8 la rappresentazione dell'anima secondo la mitologia della popolazione Ashanti del Ghana.\nCaratteristiche.\nSecondo i loro miti ognuno possiede il Ntoro, nasceva da una scintilla della divinit\u00e0 creatrice detta \"Kra\", e venivano divise in 12 forme, che rappresentano una caratteristica dell'essere umano. \nForme.\nLe forme erano: tenace, il gentile, l'illustre, l'audace, l'eccentrico, il fanatico, il casto, il bellicoso, l'intelligente, l'attento, il generoso ed il coraggioso. Tutte con le proprie leggende ed i suoi animali prediletti."}
{"id": "2393674", "revid": "1745361", "url": "https://it.wikipedia.org/wiki?curid=2393674", "title": "Cintura centrale", "text": "La cintura centrale (in lingua inglese Central Belt) della Scozia \u00e8 un termine di uso comune utilizzato per descrivere l'area con la pi\u00f9 alta densit\u00e0 di popolazione della Scozia. Nonostante il nome, essa non \u00e8 geograficamente \"centrale\", ma si trova nel sud della regione.\nEssa era precedentemente nota come le \"Midlands\" o le \"Midlands Scozzesi\", ma questo termine \u00e8 caduto poi in disuso.\nLa Cintura Centrale si trova fra le Highlands a settentrione e the Uplands meridionali a sud.\nLa Cintura Centrale minore.\nLa zona \u00e8 spesso considerata come una striscia aderente alle autostrade M8 ed M9 che va verso est da Greenock e da Glasgow fino ad ovest di Edimburgo, girando attorno alle cittadine come Paisley, Cambuslang, Hamilton, Stirling, Falkirk, Livingston e Linlithgow.\nLa Cintura Centrale maggiore.\nLa Cintura Centrale maggiore \u00e8 un trapezoide che si stende fra Dundee ad Ayr, e da Dumbarton a Dunbar. Questa comprende anche le aree popolate abbastanza densamente come Ayrshire, Fife, Midlothian e East Lothian. Quest'area circonda le maggiori citt\u00e0 della Scozia, escluse Aberdeen e Inverness che sono situate nel Nord della regione.\nEntrambe queste zone contengono anche un grande numero di impianti industriali.\nTermini simili.\nNel contesto scozzese ci sono molti termini, nell'uso comune, che hanno un significato simile a quello di \"Cintura Centrale\" (Central Belt)."}
{"id": "2393677", "revid": "1543377", "url": "https://it.wikipedia.org/wiki?curid=2393677", "title": "Quantum praedecessores", "text": "Quantum praedecessores fu una bolla promulgata da papa Eugenio III il 1\u00ba dicembre 1145, per la convocazione di una nuova crociata (la seconda) in Medio Oriente. Essa fu scritta da Vetralla ed indirizzata al re francese Luigi VII.\nIl motivo della bolla fu la diffusione in Occidente della notizia della caduta di Edessa in mano turca il 24 dicembre 1144 e la perdita di una delle pi\u00f9 importanti e pi\u00f9 antiche citt\u00e0 cristiane dell'Oriente. Al re francese ed ai suoi sudditi che si impegneranno nella crociata per liberare Edessa e la sua contea, il papa assicura il perdono di tutti i peccati, cos\u00ec come la protezione ecclesiastica alle loro famiglie e ai loro beni. Inoltre il papa afferma che tutti coloro che parteciperanno alla crociata e che vi moriranno, riceveranno l'indulgenza plenaria."}
{"id": "2393687", "revid": "149727", "url": "https://it.wikipedia.org/wiki?curid=2393687", "title": "Pyrmont", "text": ""}
{"id": "2393688", "revid": "124123", "url": "https://it.wikipedia.org/wiki?curid=2393688", "title": "Ataru Oikawa", "text": " \u00c8 noto principalmente per aver diretto tre film della serie \"Tomie\".\nCarriera.\nOikawa debutt\u00f2 in veste di sceneggiatore nel 1990, scrivendo la commedia drammatica \"Gattub\u012b - Bokura wa kono natsu nekutai wo suru\". Nel 1998 esord\u00ec nella regia cinematografica, dirigendo \"\", realizzato per il V-Cinema.\nNel 1999 fu scelto per dirigere \"Tomie\", primo film della serie tratta dall'omonimo manga scritto e disegnato da Junji It\u014d nel 1997. Nel 2004 diresse l'horror \"Tokyo Psycho\", mentre l'anno successivo torn\u00f2 a dirigere due film della serie \"Tomie\": il prequel ' e il penultimo film della serie, '.\nTra il 2008 e il 2009 Oikawa diresse l'horror-thriller \"Shrill Cries of Summer\" e il suo sequel \"Shrill Cries - Reshuffle\", tratti dall'anime \"Higurashi no naku koro ni\"."}
{"id": "2393694", "revid": "149727", "url": "https://it.wikipedia.org/wiki?curid=2393694", "title": "Media citt\u00e0 di circondario (Germania)", "text": ""}
{"id": "2393696", "revid": "767487", "url": "https://it.wikipedia.org/wiki?curid=2393696", "title": "Pedicelli ambulacrali", "text": "I pedicelli ambulacrali sono dei prolungamenti che si diramano da un sistema di canali ripieni d'acqua, chiamato sistema vascolare acquifero (o sistema acquifero), esclusivo degli echinodermi. I pedicelli hanno la forma di piccoli tubi dotati di ventosa, e vengono utilizzate da stelle, ricci e cetrioli di mare per la deambulazione sui fondali marini, oltre che per la manipolazione del cibo e l'alimentazione. Sono dotati anche di funzione respiratoria e recezione sensoriale.\nOperano tramite pressione idraulica, piegandosi ed irrigidendosi quando le ampolle collegate si riempiono o svuotano d'acqua, provocando un moto sulla superficie dell'animale che convoglia verso la bocca il cibo. Allo stesso modo, aderendo alle superfici tramite le ventose e piegandosi consentono il lento movimento strisciante degli echinodermi."}
{"id": "2393698", "revid": "729019", "url": "https://it.wikipedia.org/wiki?curid=2393698", "title": "Austin-Ball A.F.B.1", "text": "L'Austin-Ball A.F.B.1 (Austin Fighting Biplane) fu un caccia biplano realizzato dall'azienda britannica Austin Motor Company, meglio nota per la sua produzione nel settore automobilistico, con il supporto dell'asso dell'aviazione britannica Albert Ball per essere utilizzato durante la prima guerra mondiale.\nBench\u00e9 potenzialmente possedesse caratteristiche che lo rendevano superiore ai pari ruolo contemporanei ne venne prodotto un solo prototipo e non fu mai avviato alla produzione in serie.\nStoria del progetto.\nAlbert Ball, asso dell'aviazione britannica e figlio di Albert Ball Sr., imprenditore che faceva parte del Consiglio di Amministrazione dell'Austin Motor Company, cominci\u00f2 ad interessarsi al progetto dei nuovi aerei da caccia ben prima del suo primo abbattimento aereo. Gi\u00e0 il 14 aprile 1916 aveva inviato una lettera al padre dove, bench\u00e9 non ne avesse alcuna pretesa sulla paternit\u00e0, citava di essere in possesso di appunti circa il disegno di un nuovo velivolo \u00ab...\"heaps better than the Hun Fokker\"...\u00bb (di molto migliore dei caccia Fokker) ma che non poteva pubblicarli e che li avrebbe portati a casa in occasione della sua prima licenza. Alcuni scrittori ritengono questa affermazione come riferimento iniziale alla progettazione che diede origine all'A.F.B.1, tuttavia la maggior parte degli storici dell'aviazione ritengono sia una deduzione errata in quanto il modello venne realizzato attorno al nuovo motore Hispano-Suiza, cosa che pone l'avvio del progetto qualche tempo dopo l'agosto del 1916. Lo scritto risale a sei mesi prima che il giovane pilota ricevesse una licenza ma sembra essere stato durante questo periodo che Ball Jr. inizi\u00f2 a concretizzare le sue idee nelle specifiche per un progetto per un caccia monoposto.\nFu realizzato un solo prototipo. In realt\u00e0 il velivolo prometteva prestazioni eccezionali, ma era gi\u00e0 in produzione il caccia S.E.5a, sempre di costruzione Austin, e questo significava dover condividere gli impianti di produzione per la realizzazione sia dei due caccia che dei motori, in quanto i due aerei utilizzavano lo stesso propulsore. Inoltre Ball era gi\u00e0 deceduto quando il prototipo fu pronto al suo primo volo.\nL'esemplare venne portato in volo per la prima volta nel luglio 1917 ma pur confermando la bont\u00e0 del progetto si decise di sospenderne lo sviluppo, sospensione che con la fine del conflitto diventer\u00e0 definitiva rimanendo l'unico costruito.\nTecnica.\nL'A.F.B.1 era caratterizzato da un aspetto generale, per l'epoca, tradizionale, monomotore biplano con carrello fisso, ma con l'ala superiore montata appena sopra la massiccia fusoliera che davano al velivolo un aspetto tozzo.\nLa fusoliera era massiccia, rispetto alle dimensioni del velivolo, sviluppata in altezza, e presentava un unico abitacolo aperto. Posteriormente terminava in una coda dall'impennaggio classico monoderiva dotato di piani orizzontali a pianta triangolare e controventati.\nLa configurazione alare era biplana, con entrambe le ali di ugual misura e di forma rettangolare con raccordi rastremati alle estremit\u00e0 alari. L'ala superiore era quasi direttamente collegata alla fusoliera, soluzione piuttosto originale e poco usata nel panorama tecnico dei biplani, permettendo cos\u00ec al pilota una visuale eccezionale in ogni direzione.\nIl carrello d'atterraggio era un biciclo classico fisso anteriormente ed integrato posteriormente da un pattino d'appoggio posizionato sotto la coda.\nInusuale era anche l'armamento, la mitragliatrice posta sul muso sparava tramite la canna posizionata al centro del rotore a cui era fissata l'elica, sistema brevettato nel dicembre del 1915. L'altra mitragliatrice era montata sull'ala superiore e poteva essere puntata ad arco verso l'altro rispetto al pilota. Questa configurazione, combinata alla superiore visibilit\u00e0 offerta al pilota, rendeva il velivolo adatto alla tecnica combattiva preferita da Ball, cio\u00e8 fare fuoco sul nemico dal basso."}
{"id": "2393699", "revid": "149732", "url": "https://it.wikipedia.org/wiki?curid=2393699", "title": "Barriera acustica", "text": ""}
{"id": "2393700", "revid": "729019", "url": "https://it.wikipedia.org/wiki?curid=2393700", "title": "Legamento di sospensione dell'ovaia", "text": "Nell'anatomia femminile il legamento di sospensione dell'ovaia, chiamato anche legamento \ninfundibulopelvico o legamento sospensore dell'ovaia, si ritrova vicino all'ovaio e lo unisce al pavimento pelvico.\nAnatomia.\n\u00c8 il reale mezzo di fissit\u00e0 dell\u2019ovaio.Costituito da una lamina connettivale, contenente miocellule, che avvolge i vasi e i nervi ovarici destinati al peduncolo dell\u2019organo. Forma un evidente rilievo nel peritoneo della fossa iliaca e, portandosi avanti e medialmente, incrocia lo stretto superiore del bacino e i vasi iliaci esterni per raggiungere poi l\u2019estremit\u00e0 superiore del margine anteriore dell\u2019ovaio."}
{"id": "2393702", "revid": "116505487", "url": "https://it.wikipedia.org/wiki?curid=2393702", "title": "Circondario di Kaiserslautern", "text": "Il circondario di Kaiserslautern (targa KL) \u00e8 un circondario (\"Landkreis\") della Renania-Palatinato, in Germania.\nComprende 3 citt\u00e0 e 47 comuni.\nLa sede amministrativa si trova nella citt\u00e0 extracircondariale di Kaiserslautern. Il centro maggiore \u00e8 Landstuhl."}
{"id": "2393703", "revid": "149727", "url": "https://it.wikipedia.org/wiki?curid=2393703", "title": "Landkreis Kaiserslautern", "text": ""}
{"id": "2393710", "revid": "124939124", "url": "https://it.wikipedia.org/wiki?curid=2393710", "title": "Gran Premio del Canada 1995", "text": "Il Gran Premio del Canada 1995 fu una gara di Formula 1, disputatasi l'11 giugno 1995 sul Circuito di Montr\u00e9al. Fu la sesta prova del mondiale 1995 e vide l'unica vittoria di Jean Alesi su Ferrari, seguito da Rubens Barrichello e da Eddie Irvine, entrambi su Jordan-Peugeot.\nGara.\nResoconto.\nAl via Schumacher mantenne la sua posizione, poi Herbert e Hakkinen si toccarono all'Epingle. Mentre era in terza posizione, al secondo giro, Coulthard si dovette ritirare a causa di un testacoda. Le Ferrari passarono Hill e avanzarono in seconda e terza posizione, ma al pit stop Berger, al terzo posto, ebbe dei problemi. Pure Schumacher, in testa, dovette fare un'ulteriore sosta e ripart\u00ec al settimo posto, cos\u00ec Alesi pass\u00f2 in testa. Quando mancavano pochi giri al termine, Berger tocc\u00f2 la Ligier di Brundle nel tentativo di ottenere il quinto posto, che and\u00f2 a Schumacher per il ritiro di entrambi. Vinse Alesi per la prima (ed ultima) volta in carriera; trionfale fu il suo giro d'onore a cavallo della Benetton di Schumacher al rientro box, poich\u00e9 rimasto senza carburante all'altezza della curva \"Epingle du casino\". Seguirono sul podio (rispettivamente) le Jordan di Barrichello ed Irvine, al primo podio in carriera.\nLeader della Gara.\nM.Schumacher - 57 giri = 1-57\nJ.Alesi - 11 giri = 58-68\nNote.\n\"Salvo indicazioni diverse le classifiche sono tratte da \""}
{"id": "2393711", "revid": "39884", "url": "https://it.wikipedia.org/wiki?curid=2393711", "title": "Xunit", "text": ""}
{"id": "2393715", "revid": "204012", "url": "https://it.wikipedia.org/wiki?curid=2393715", "title": "Trapianto del pancreas", "text": ""}
{"id": "2393717", "revid": "61051", "url": "https://it.wikipedia.org/wiki?curid=2393717", "title": "Chiostri del Carmine Maggiore", "text": "I chiostri del Carmine Maggiore sono strutture monumentali della citt\u00e0 di Napoli; sono siti nell'omonimo complesso religioso, nei pressi di piazza del Mercato.\nDescrizione.\nIl \"chiostro piccolo\" risalente al 1466 e conseguente all'ampliamento del complesso religioso lungo l'area che si estendeva verso il mare, era di forma quadrata (25 metri per ogni lato). Questa struttura, in seguito, fu usata come carcere militare e successivamente come scuola di guardie carcerarie e caserma. Con l'edificazione di via Marina, questo, and\u00f2 distrutto e oggi, dalla strada, sono solo visibili i resti dei suoi vecchi archi rinascimentali.\nIl chiostro degli affreschi.\nIl secondo chiostro, detto degli \"affreschi\", il cui ingresso \u00e8 all'immediata sinistra della chiesa basilicale, fu eretto verso la fine del XVI secolo: un periodo di rinnovamento dell'intero complesso, ai tempi del governo del duca d'Alcal\u00e0. I dipinti sono opera di Giovanni da Pistoia e Francesco Balducci da Firenze. Altri affreschi sono stati realizzati grazie alle offerte dei fedeli della zona; essi raffigurano i cicli pittorici dedicati ai santi patriarchi Elia ed Eliseo e dei santi carmelitani Angelo, Cirillo, ecc.. Sulla prima ala sono raffigurate le nove storie di Elia, mentre sulle facce interne dello stesso portico, vi sono sedici raffigurazioni a grandezza naturale dei pi\u00f9 illustri rappresentanti dell'ordine carmelitano. \nIl successivo ciclo pittorico, caratterizzante le storie di Eliseo, raffigura anch'esso, i prodigi del profeta.\nGli affreschi sono caratterizzati anche da cartigli in versi che narrano i miracoli e le gesta dei santi raffigurati: sono brevi componimenti del priore padre Carlo Sernicola. \nNello stesso portico, il \u00e8 composto da una pseudo edicola di medie dimensioni, con nicchia; in alto si pu\u00f2 ammirare la statua del defunto intento a pregare. Successivamente vi \u00e8 il sepolcro di Errico de Anna, la cui scultura lo rappresenta in modo fiero ed altero, con spada alla sinistra e mani incrociate sull'addome.\nIl convento e le sue vicende storiche.\nDurante la rivolta di Masaniello, l'intero complesso religioso fu assediato dal popolo e fu danneggiato. Distruzioni ancora pi\u00f9 gravi, invece, si verificarono durante il governo spagnolo che, ricordiamo, attraverso le sue tasse ed altre forme di oppressioni, mise la citt\u00e0 in ginocchio; di conseguenza, spesso, venivano distrutte e/o maltenute anche varie strutture, tra cui quella in questione che venne occupata per 16 anni, fino al 1663. Con la peste, le strutture furono usate come ospedali improvvisati, in seguito, vi fu la separazione del convento dalle fortificazioni e i monaci carmelitani, presto attuarono i loro piani di restauro, che ammontarono a 3000 ducati. \nNel 1866, con l'ulteriore soppressione degli ordini, i Carmelitani furono espulsi dal convento, che venne destinato di nuovo a scopi militari, che andranno per\u00f2 via via riducendosi."}
{"id": "2393721", "revid": "767487", "url": "https://it.wikipedia.org/wiki?curid=2393721", "title": "Resezione addomino perineale", "text": "La resezione addominoperineale chiamata anche tecnica secondo Miles, \u00e8 una tecnica chirurgica che si utilizza nel trattamento del cancro rettale e anale. Si tratta di un intervento chirurgico altamente demolitivo. \nProcedura.\nInizialmente vengono rimossi l'ano ed il retto, in seguito dopo aver chiuso il piano perineale si procede con la colostomia terminale definitiva creando un ano artificiale a livello della parete addominale, generalmente in fossa iliaca sinistra.\nVantaggi/Svantaggi.\nPer molto tempo, l'intervento secondo Miles \u00e8 stato il \"gold standard\" per il trattamento del cancro del retto, in particolare per tumori distanti meno di 15 cm dal margine anale. Miglioramenti nella qualit\u00e0 di vita dopo chirurgia sono stati ottenuti dopo l'introduzione delle suturatrici meccaniche, insieme all'osservazione che un margine distale di 2 cm dal tumore primario \u00e8 sicuro. Inoltre, l'impiego della chemioterapia e della radioterapia neoadiuvante (cio\u00e8 da effettuarsi prima dell'intervento) permette spesso una riduzione delle dimensioni del tumore, rendendo pi\u00f9 agevole l'operazione. La combinazione di questi tre fattori ha consentito la realizzazione di resezioni pi\u00f9 basse, garantendo uno sfintere anale anatomicamente e funzionalmente integro rispetto alla resezione secondo Miles, che richiede una colostomia definitiva. Al giorno d'oggi questa operazione viene eseguita di rado, riservandola soprattutto a pazienti affetti da neoplasia del retto basso (a meno di 2 centimetri di distanza dal margine anale) o da neoplasia del canale anale non asportabile per via conservativa con la tecnica della TEM (Escissione Microscopica Trans-anale)."}
{"id": "2393722", "revid": "1318658", "url": "https://it.wikipedia.org/wiki?curid=2393722", "title": "Mike Donovan", "text": ""}
{"id": "2393725", "revid": "124807161", "url": "https://it.wikipedia.org/wiki?curid=2393725", "title": "Gran Premio di Francia 1995", "text": "Il Gran Premio di Francia 1995 fu una gara di Formula 1, disputatasi il 2 luglio 1995 sul Circuito di Nevers Magny-Cours. Fu la settima prova del mondiale 1995 e vide la vittoria di Michael Schumacher su Benetton-Renault, seguito da Damon Hill e da David Coulthard\nGara.\nAl via Hill tiene la prima posizione davanti a Schumacher, Barrichello, Coulthard e Panis. Herbert si porta da decimo a sesto nel corso del primo giro, mentre Alesi ha una brutta partenza e da quarto finisce settimo. Diniz finisce in testacoda e si ritira, cos\u00ec come i giapponesi Inoue e Katayama che vengono al contatto. Al secondo giro Alesi tenta l'attacco su Herbert al tornante Adelaide ma tocca il pilota della Benetton che finisce in testacoda ed \u00e8 costretto al ritiro. Brundle ne approfitta e si porta in sesta posizione, davanti alle due Ferrari.\nBarrichello e Panis, che occupavano la terza e la quinta posizione, vengono sanzionati con uno stop and go di 10 secondi per partenza anticipata, cos\u00ec che Coulthard si porta in terza posizione davanti a Brundle e le due Ferrari, che entrano in zona punti. Barrichello e Panis rientrano in pista nono e decimo, dietro anche ad Hakkinen e Irvine. Hill e Schumacher intanto fanno gara a parte, e dopo 18 giri hanno gi\u00e0 10 secondi di vantaggio sul terzo, Coulthard. Schumacher rientra ai box al giro 18 e ha pista libera per recuperare su Hill, che rimane bloccato dietro ai doppiati. Quando Hill si ferma al giro 20 \u00e8 nettamente dietro il Campione del Mondo, che comanda con 8 secondi sull'inglese.\nDopo il pit-stop per tutti comanda dunque Schumacher davanti a Hill, terzo \u00e8 Brundle che ai box ha passato Coulthard. Alesi e Barrichello chiudono la zona punti, seguono Irvine, Hakkinen, Panis e Frentzen. Berger \u00e8 precipitato sedicesimo dato che il suo pit-stop \u00e8 durato ben 54 secondi, per via di un problema del bocchettone di rifornimento della Ferrari. Schumacher nel frattempo amplia il suo vantaggio su Hill, che a met\u00e0 gara \u00e8 di 14 secondi.\nPoco prima del secondo rifornimento per tutti arriva qualche goccia di pioggia, ma ai box tutti i piloti montano ancora gomme slick. Schumacher nonostante un problema all'anteriore destra rimane al comando con un margine rassicurante su Hill; seguono poi Brundle (che aveva anticipato la seconda sosta e dovr\u00e0 fermarsi una terza volta), Coulthard, Alesi e Barrichello. Hakkinen e Panis sono ora settimo e ottavo davanti a Irvine (che ha spento il motore durante la seconda sosta e ha perso vari secondi) e Frentzen. Berger \u00e8 nel frattempo risalito in dodicesima posizione, ma la sua gara \u00e8 ormai compromessa.\nBrundle si ferma per la terza volta a 16 giri dal termine, uscendo a 7 secondi da Coulthard e andando cos\u00ec alla caccia del podio. Il pilota della Ligier giunge negli scarichi dello scozzese ma non riesce mai ad attaccarlo sul tortuoso tracciato francese. La gara termine dunque con la quarta vittoria stagionale di Schumacher, la quattordicesima in carriera. Le due Williams si piazzano seconda e terza, chiudono a punti Brundle, Alesi e Barrichello. Schumacher si porta dunque a +11 su Hill e a +20 su Alesi, mentre nel mondiale costruttori la Benetton sorpassa nuovamente la Ferrari. \nCollegamenti esterni.\n\"Salvo indicazioni diverse le classifiche sono tratte da \""}
{"id": "2393727", "revid": "486946", "url": "https://it.wikipedia.org/wiki?curid=2393727", "title": "Sentaro Daimoji", "text": ""}
{"id": "2393734", "revid": "123410562", "url": "https://it.wikipedia.org/wiki?curid=2393734", "title": "Conclave del 1958", "text": "Il conclave del 1958 venne convocato a seguito della morte del papa Pio XII, avvenuta a Castel Gandolfo il 9 ottobre dello stesso anno. Si svolse alla Cappella Sistina dal 25 al 28 ottobre, e, dopo undici scrutini, elesse papa il cardinale Angelo Giuseppe Roncalli, patriarca di Venezia, che assunse il nome di Giovanni XXIII. L'elezione venne annunciata dal cardinale protodiacono Nicola Canali.\nSituazione generale.\nBench\u00e9 negli ultimi anni le condizioni di salute di Pio XII apparissero precarie, la straordinaria personalit\u00e0 del pontefice non aveva permesso il formarsi di una linea alternativa alla sua visione monolitica della Chiesa. Il papa, inoltre, non creava nuovi cardinali dal concistoro del 12 gennaio 1953, con il risultato che importanti prelati quali l'arcivescovo di Milano Giovanni Battista Montini e il pro-segretario di Stato Domenico Tardini risultavano \"di fatto\" esclusi da una possibile successione.\nL'orientamento generale della maggior parte del collegio cardinalizio, dopo il quasi ventennale pontificato di Pio XII, quindi, propendeva verso l'elezione di un papa anziano, di transizione. Questo orientamento ricorreva gi\u00e0 da anni nei rapporti diplomatici che le ambasciate accreditate in Vaticano inviavano ai loro governi per tenerli aggiornati sugli orientamenti a proposito del nuovo papa.\nAnche l'ambasciatore italiano Francesco Giorgio Mameli, in un rapporto del 1954 al Ministro degli affari esteri Attilio Piccioni, parl\u00f2 della tendenza dei cardinali a orientarsi verso un porporato anziano per un papato di transizione. Tale rapporto indicava tre possibili papabili nei cardinali Alfredo Ottaviani, Giacomo Lercaro ed Ernesto Ruffini, con l'arcivescovo di Napoli Marcello Mimmi come possibile outsider. Qualora fosse prevalsa la preferenza per una personalit\u00e0 proveniente dalla diplomazia, il rapporto identificava nel patriarca di Venezia Angelo Giuseppe Roncalli e nel cardinale armeno di passaporto libanese Gr\u00e9goire-Pierre Agagianian coloro che avrebbero riscosso i maggiori consensi.\nDal 1941, con la morte del cardinale Lorenzo Lauri, era rimasta vacante la carica di camerlengo, che avrebbe dovuto presiedere agli affari ordinari e curare l'organizzazione del conclave. Il giorno stesso della morte del pontefice, pertanto, i cardinali della curia elessero camerlengo Benedetto Aloisi Masella, arciprete di San Giovanni in Laterano e prefetto della congregazione per la disciplina dei sacramenti.\nI cardinali, giunti a Roma, trovarono la citt\u00e0 turbata da uno spiacevole episodio accaduto alla morte del papa. L'archiatra pontificio Riccardo Galeazzi Lisi, infatti, aveva fotografato il corpo nudo di Pio XII durante le procedure dell'imbalsamazione e venduto il tutto ai giornali, i quali pubblicarono anche un resoconto delle procedure stesse. Galeazzi Lisi tenne anche una conferenza stampa dove forn\u00ec i dettagli tecnici pi\u00f9 crudi dell'imbalsamazione, fino a provocare reazioni di sdegno.\nPrima del conclave venne avanzata la candidatura del \"delfino\" di Pio XII, il cardinale Giuseppe Siri. L'iniziativa sarebbe partita dai cardinali Ignazio Gabriele I Tappouni, Gaetano Cicognani e Benedetto Aloisi Masella. Secondo Cicognani, Siri sarebbe stato \u00abl'unico candidato in grado di continuare il magistero di Pio XII\u00bb. L'et\u00e0 di Siri, appena 52 anni, tuttavia, male si sarebbe conciliata alla prospettiva di un pontificato breve.\nL'elezione alla carica di camerlengo del cardinale Aloisi Masella ebbe l'effetto di indirizzare una parte delle preferenze dei curiali in favore di quest'ultimo; un'altra parte sembrava propendere per Agagianian. Roncalli, invece, sembrava riscuotere i favori dei cardinali francesi che, comunque, erano solo sei, oltre al \"decano\" cardinale Tisserant.\nIl cardinale Clemente Micara propose anche il nome dell'arcivescovo di Milano Giovanni Battista Montini (eletto poi nel conclave del 1963 con il nome di Paolo VI), bench\u00e9 non fosse ancora cardinale, ma forse pi\u00f9 per una sorta di dimostrazione affettiva che per una reale intenzione di voto.\nNelle giornate immediatamente precedenti all'apertura del conclave Roncalli registr\u00f2 nel diario un \"gran movimento di farfalle\" intorno alla sua persona, alludendo alle molteplici visite ricevute nel suo alloggio di Via Aurelia. Gli fece visita due volte l'anziano cardinale Dalla Costa di Firenze, comunicandogli il suo appoggio, insieme a quello del cardinale Maurilio Fossati; anche numerosi cardinali francesi dichiararono la disponibilit\u00e0 del loro gruppo a votarlo. Prima del conclave Roncalli ebbe colloqui personali anche con Tardini, Ottaviani e Masella.\nLe votazioni.\nIn totale c'erano 53 cardinali elettori, ma, a causa delle restrizioni imposte dai governi comunisti, al cardinale ungherese J\u00f3zsef Mindszenty e al croato Alojzije Viktor Stepinac non fu permesso recarsi a Roma per il conclave. Di conseguenza solo 51 cardinali parteciparono al conclave e il quorum per l'elezione a papa venne fissato a 35 voti. Roncalli fu l'ultimo a entrare in conclave, prima dell\"'extra omnes\".\nLe votazioni iniziarono il 25 ottobre 1958 con le candidature principali di Roncalli e Agagianian, fiancheggiate da quelle di Aloisi Masella, Ruffini ed altri, quanto meno nei primi turni. Per Roncalli ci sarebbero stati inizialmente una ventina di voti, diciotto per Agagianian, quattro per Lercaro, due a Montini e altri a Valeri. I due candidati principali erano stati scelti per le loro qualit\u00e0 diplomatiche, piuttosto che per l'et\u00e0 avanzata, essendoci, in conclave, ben 19 cardinali pi\u00f9 anziani di Roncalli (77 anni), mentre Agagianian era uno dei pi\u00f9 giovani (63 anni).\nNelle prime votazioni i nomi di Roncalli e di Agagianian si sarebbero alternati in testa alle preferenze dei cardinali, come raccont\u00f2 il 1\u00ba febbraio 1959 lo stesso Roncalli, ormai divenuto papa Giovanni XXIII, in un discorso al collegio armeno di Roma: \u00abSapete che il vostro cardinale e io eravamo come appaiati nel conclave dello scorso ottobre? I nostri nomi si avvicendavano or su, or gi\u00f9, come i ceci nell'acqua bollente\u00bb.\nAl settimo scrutinio, la mattina del 27 ottobre, su proposta del cardinale decano Eug\u00e8ne Tisserant, avrebbe preso corpo la candidatura Aloisi Masella (79 anni; due pi\u00f9 di Roncalli) che avrebbe raggiunto circa diciotto voti, senza intaccare il pacchetto dei voti di Agagianian; quello di Roncalli, invece, dovette leggermente contrarsi, pur restando consistente. Gi\u00e0 in serata, per\u00f2, i consensi di Masella si sarebbero erosi, scendendo a circa dieci.\nAgagianian e Masella, secondo il vaticanista Giancarlo Zizola, sarebbero stati i candidati dell'area \"curiale\", molto vicina al raggiungimento del \"quorum\", qualora avesse trovato una candidatura comune. Al nono-decimo scrutinio, tuttavia, sarebbero scesi intorno alla decina anche i voti in favore di Agagianian, con un progressivo smottamento a favore di Roncalli, che sarebbe tornato in testa con trentuno-trentadue voti.\nTra la sera del 27 ottobre e la pausa pranzo del giorno successivo, i cardinali avrebbero raggiunto l'intesa su Roncalli. Sembra che il cardinale Micara, nella Sala Regia, intorno a mezzogiorno, avrebbe declamato a voce alta, data la sua sordit\u00e0: \u00ab\u00c8 fatta. Stasera avremo Roncalli papa\u00bb. Nel pomeriggio del 28 ottobre, infatti, all'undicesimo scrutinio, con trentasei o trentotto voti, il patriarca di Venezia super\u00f2 il quorum necessario e fu eletto al soglio pontificio."}
{"id": "2393737", "revid": "767487", "url": "https://it.wikipedia.org/wiki?curid=2393737", "title": "Croce Rossa della Guinea", "text": "La Croce Rossa della Guinea \u00e8 la societ\u00e0 nazionale di Croce Rossa della Repubblica di Guinea (\"R\u00e9publique de Guin\u00e9e\"), stato dell'Africa occidentale.\nStoria.\n\u00c8 stata fondata nel 1984 e nel 1986 \u00e8 stata riconosciuta ufficialmente dal Governo come societ\u00e0 nazionale di Croce Rossa; Nello stesso anno \u00e8 stata riconosciuta dal CICR ed \u00e8 stata ammessa nella Federazione.\nNel febbraio del 2002 \u00e8 stato aggiornato lo statuto. Nella nuova stesura si ribadisce che la CRG \u00e8 l'unica societ\u00e0 nazionale di Croce Rossa ed \u00e8 riconosciuta come tale dal Governo, che \u00e8 una organizzazione indipendente, neutrale, su base volontaria ed ausiliaria delle pubbliche autorit\u00e0.\nSuddivisioni.\nLa rete territoriale della Societ\u00e0 \u00e8 basata sulle divisioni amministrative dello Stato: \u00e8 suddivisa infatti in 33 comitati prefettizi, uno per ogni prefettura in cui \u00e8 suddiviso il territorio. Essi sono suddivisi in comitati subprefettizi, distrettuali, comunali che coprono l'intero territorio nazionale. La citt\u00e0 di Conakry ha una propria prefettura e comprende 5 comitati comunali.\nOrganizzazione.\nGli organi direttivi della Croce Rossa della Guinea sono l'Assemblea generale, il Consiglio Nazionale ed il Comitato Direttivo Nazionale (CDN): quest'ultimo \u00e8 composto di sette membri e si riunisce almeno una volta al mese, il Segretario esecutivo del CDN rappresenta la pi\u00f9 alta carica all'interno dell'Associazione.\nRisorse umane.\nLa societ\u00e0 impiega 14 dipendenti ed \u00e8 composta da circa dodicimila soci, compresi i volontari attivi.\nPersonale dipendente.\nDei 14 dipendenti, 12 sono finanziati direttamente dalla Federazione Internazionale e gli altri 2 dal CICR.\nAttivit\u00e0.\nLa Croce Rossa della Guinea svolge le seguenti attivit\u00e0:"}
{"id": "2393739", "revid": "287204", "url": "https://it.wikipedia.org/wiki?curid=2393739", "title": "Baloncesto Le\u00f3n", "text": "Il Baloncesto Le\u00f3n fu una squadra di basket della citt\u00e0 di Le\u00f3n, in Spagna. Il club nacque ufficialmente il 20 maggio 1981 grazie ad un gruppo di le\u00f2nesi capitanati da Pepe Estrada, ex direttore tecnico del Cantera del Baloncesto Le\u00f3n.\nStoria.\nIl Club Baloncesto Le\u00f3n si costitu\u00ec il 20 maggio del 1981. I fondatori furono Enrique Emperador, Juan Carlos Rodr\u00edguez, Lisardo Mourelo, Alberto Sobr\u00edn e Jos\u00e9 Antonio Moir\u00f3n; una rappresentanza di un gruppo di leonesi appassionati di basket e vogliosi di diffonderlo in citt\u00e0.\nIl club debutt\u00f2 in Tercera Divisi\u00f3n durante la stagione 1980-81 con Jos\u00e9 Estrada come allenatore ottenendo un meritato secondo posto e, nell'anno seguente, la promozione in Segunda Divisi\u00f3n.\nDopo quattro stagioni in questo campionato, nella stagione 1985-86 con Antonio Garrido al timone, la squadra raggiunse la promozione, in questo caso in Primera Divisi\u00f3n B. Successivamente prese la guida della squadra Jos\u00e9 Mariano Parra Clavijo che la lascer\u00e0 a met\u00e0 della stagione 1988-89 a Gustavo Aranzana, che riesce a far mantenere la squadra nella categoria. L'anno successivo vide le dimissioni, nel gennaio 1990 del presidente Josecho Pardo in favore di Jos\u00e9 Luis L\u00f3pez-Doriga, con il raggiungimento della storica promozione in Liga ACB che la squadra ottenne in trasferta, nel match decisivo a Lugo, seguito da numerosi tifosi le\u00f3nesi.\nIl club riusc\u00ec a salvarsi nella stagione 1990-91 e riusc\u00ec a mantenere la categoria pi\u00f9 alta sino alla stagione 1999-2000, ottenendo come miglior risultato un settimo posto nel campionato 1996-97 che permise alla squadra anche di qualificarsi alla Coppa Kora\u0107. L'anno successivo Aranzana venne sostituito da coach Edu Torres, che riusc\u00ec ad arrivare sino ai quarti di finale di Korac. Tuttavia, bastarono solo due anni al club per ritornare nel limbo della Seconda Divisione.\nCon Josecho Brown presidente del club, la squadra rest\u00f2 per sette anni in Liga LEB nonostante con Oliete Jose Luis, Roberto Hereros, Quino Salvo Jare\u00f1o Angelo abbia provato a risalire la china, ottenendo ogni anno qualificazioni ai playoff che non hanno mai fruttato una promozione. Nella stagione 2006-07 arriv\u00f2 la svolta quando, con il coach Aranzana Gustavo, tornato ad allenare il Le\u00f3n dalla stagione precedente, il club riusc\u00ec ad ottenere la sua seconda promozione. Nel 2007 viene nominato presidente Emilio Fernandez con la squadra ancora una volta pronta a disputare il massimo campionato con Aranzana sempre in cabina di regia. La stagione, per\u00f2, finisce male con l'ennesima retrocessione e il cambio alla presidenza, assunta dal team manager Joaquin Rodriguez, con l'obiettivo di risalire in Liga ACB. Al termine della stagione 2011-12 il Club, colpito da problemi economici, fallisce."}
{"id": "2393740", "revid": "297802", "url": "https://it.wikipedia.org/wiki?curid=2393740", "title": "The Necros", "text": ""}
{"id": "2393744", "revid": "838137", "url": "https://it.wikipedia.org/wiki?curid=2393744", "title": "Milites Templi", "text": "Milites Templi fu una bolla promulgata da papa Celestino II il 9 gennaio 1144 con l'obiettivo di incrementare i privilegi dei Templari. Essa ordina al clero di proteggere e sostenere i Cavalieri templari, e ai fedeli di contribuire alla loro causa, accordando speciali indulgenze ai benefattori e a chiunque faccia donazioni all'Ordine. Con questa bolla il papa inoltre permette ai Templari, una volta all'anno per ogni chiesa o cappella, di raccogliere questue e sollecitare elemosine e di tenerle per s\u00e9.\nQuesta bolla, assieme alla Omne Datum Optimum e alla Militia Dei, costitu\u00ec la base giuridica dell'Ordine e del suo successo."}
{"id": "2393748", "revid": "343651", "url": "https://it.wikipedia.org/wiki?curid=2393748", "title": "Le\u00f3n Caja Espa\u00f1a", "text": ""}
{"id": "2393749", "revid": "287204", "url": "https://it.wikipedia.org/wiki?curid=2393749", "title": "Rodenbach", "text": ""}
{"id": "2393752", "revid": "204012", "url": "https://it.wikipedia.org/wiki?curid=2393752", "title": "Addominali", "text": ""}
{"id": "2393753", "revid": "830939", "url": "https://it.wikipedia.org/wiki?curid=2393753", "title": "Piero Rismondo", "text": "Vita.\nFiglio di Karoline Flohr e Antonio Rismondo, Direttore generale della compagnia di marittima triestina \"Navigazione Fratelli Rismondo\u201c, frequent\u00f2 il ginnasio tedesco di Trieste, poi - successivamente alla prima guerra mondiale - segu\u00ec la famiglia in Austria e termin\u00f2 gli studi nella Scuola Superiore per il Commercio di Vienna. Nel 1938 fugg\u00ec dall'Austria a seguito della sua annessione al Terzo Reich, stabilendosi inizialmente a Belgrado in Jugoslavia.\nNel 1945 \u00e8 a Fiume, all'epoca formalmente ancora italiana, ma nei fatti sotto la giurisdizione jugoslava, essendo stata occupata dai partigiani di Tito il 3 maggio dello stesso anno.\nPer le sue conoscenze in campo teatrale nel 1947 venne fatto direttore della Compagnia di prosa del Dramma Italiano del Teatro Nazionale Croato della citt\u00e0 capoluogo del Quarnaro, fondata l'anno precedente e dunque primo teatro stabile italiano. Tale funzione, insieme a quella di regista e di drammaturgo la espleter\u00e0 fino al 1954, quando decise di tornare a vivere a Vienna. Nella capitale austriaca, al tempo suddivisa in quattro settori al pari di Berlino, entr\u00f2 nel giornalismo, presso il quotidiano Die Presse.\nSi segnal\u00f2 subito come acuto critico teatrale e ottimo traduttore dall'italiano. Grazie alla sua opera, il mondo letterario viennese scopr\u00ec Italo Svevo, del quale fa conoscere \"Zeno Cosini\", \"Senilit\u00e0\", \"Una vita\", \"Corto viaggio sentimentale\", \"La novella del buon vecchio e della fanciulla\". Sempre per merito suo, l'Austria letteraria cominci\u00f2 ad ammirare altri grandi autori italiani del Novecento, tra cui Alberto Moravia, Alba de C\u00e9spedes e Michele Prisco. Tradusse anche alcune commedie di Carlo Goldoni e Luigi Pirandello: particolarmente fortunato risulter\u00e0 il suo lavoro con il romanzo pirandelliano \"Il fu Mattia Pascal\".\nQuesta vasta opera di divulgazione della letteratura italiana gli varr\u00e0 nel 1966 il titolo di Cavaliere Ufficiale dell'Ordine al Merito della Repubblica Italiana, conferitogli dal Presidente della Repubblica dell'epoca, Giuseppe Saragat. Ottenne anche altri riconoscimenti, sia dall'Italia che dall'Austria, il pi\u00f9 ambito dei quali fu il Premio Medaglia Robert Musil.\nOltre a tradurre e scrivere critiche e saggi teatrali, Rismondo \u00e8 autore di numerosi lavori teatrali regolarmente allestiti dai principali teatri austriaci, ma il debutto da commediografo avvenne alla fine degli anni Quaranta al teatro di Fiume, con il dramma \"Dietro la maschera\", che verr\u00e0 rimesso in scena anche negli anni Cinquanta, racconti e romanzi.\nIl nome del Rismondo \u00e8 presente in tutte le pubblicazioni inerenti alla Letteratura austriaca (o di lingua tedesca) del Novecento."}
{"id": "2393754", "revid": "1573940", "url": "https://it.wikipedia.org/wiki?curid=2393754", "title": "Nebrius ferrugineus", "text": "Lo squalo nutrice fulvo (Nebrius ferrugineus ()) \u00e8 uno squalo della famiglia dei Ginglimostomatidi, unica specie del genere Nebrius.\nDescrizione.\nRaggiunge una lunghezza di 3,2 m.\nBiologia.\nCon una forma pi\u00f9 snella rispetto agli altri squali nutrice, si ritiene che lo squalo nutrice fulvo sia un nuotatore molto attivo. Le caratteristiche del suo corpo, testa, pinne e denti sono paragonabili ad altri squali di barriera attivi che condividono la sua gamma, come lo squalo limone. Gli squali nutrice fulvo sono principalmente notturni, anche se si dice che siano attivi a tutte le ore al largo del Madagascar, e in cattivit\u00e0 diventeranno diurni attivi se presentati con il cibo. Durante il giorno, si possono trovare gruppi di due o pi\u00f9 dozzine di squali che riposano all'interno di caverne e sotto sporgenze, spesso accatastati l'uno sull'altro. I singoli squali hanno piccoli range domestici a cui ritornano costantemente ogni giorno. \nLo squalo nutrice fulvo ha pochi predatori naturali; attacchi su questa specie sono stati segnalati da squali toro e grandi squali martello maggiori\nLo squalo nutrice fulvo pu\u00f2 essere uno dei pochi pesci specializzati alla caccia del polpo. Si nutrono anche di coralli, ricci di mare, crostacei (ad esempio granchi e aragoste), calamari, piccoli pesci (ad esempio pesce chirurgo) e anche di serpenti di mare, raramente. Questi squali cacciano e nuotano lentamente appena sopra il fondo del mare, spingendo la testa in depressioni e buchi. Quando viene trovato un oggetto da preda, lo squalo espande con forza la sua grande faringe muscolare, creando una potente pressione negativa che succhia la preda nella sua bocca.\nDistribuzione e habitat.\nVive nelle acque costiere tropicali dell'Indo-Pacifico a latitudini comprese tra i 31\u00b0 N e i 24\u00b0 S.\nConservazione.\nLa Lista rossa IUCN classifica \"Nebrius ferrugineus\" come specie vulnerabile."}
{"id": "2393757", "revid": "287204", "url": "https://it.wikipedia.org/wiki?curid=2393757", "title": "Hirschhorn", "text": ""}
{"id": "2393758", "revid": "149727", "url": "https://it.wikipedia.org/wiki?curid=2393758", "title": "Hirschhorn (Assia)", "text": ""}
{"id": "2393762", "revid": "124729967", "url": "https://it.wikipedia.org/wiki?curid=2393762", "title": "Antonello Folco Biagini", "text": "Biografia.\nDopo la laurea ha iniziato la carriera nel mondo universitario intervallando ricerca scientifica e attivit\u00e0 didattica, svolte nelle Universit\u00e0 di Perugia, Messina, Roma \"La Sapienza\", Roma \u201cS. Pio V\u201d, Roma \u201cLumsa\u201d. L'insegnamento principale \u00e8 stato quello di Storia dell'Europa orientale, per il quale pu\u00f2 vantare due lauree honoris causa dell'Universit\u00e0 di Seghedino e di T\u00e2rgu Mure\u0219 (Romania).\nLa produzione scientifica \u00e8 fondamentalmente basata su opere di carattere storico-militare, nelle quali la fonte originale \u00e8 costituita dalla documentazione presente presso l'Ufficio Storico dello Stato Maggiore dell'Esercito Italiano; attraverso questa tenta di spiegare una complessit\u00e0 che necessiterebbe ulteriori approfondimenti. L'attenzione rivolta alle vicende dell'Europa Orientale lo ha inserito in una serie di progetti rivolti all'integrazione e alla cooperazione tra i paesi (appartenenti alle precedenti esperienze asburgiche, ottomane e sovietiche) di recente o di possibile adesione all'Unione europea, spostando cos\u00ec l'interesse dal piano storico a quello pi\u00f9 geopolitico.\nL'attivit\u00e0 di promozione interculturale tra i popoli si \u00e8 sviluppata attraverso alcuni incarichi in Italia e all'estero, tra cui quello di direttore del Centro interuniversitario degli studi ungheresi in Italia (CISUI), di coordinatore nazionale del progetto strategico CNR II sistema Mediterraneo e di coordinatore del corso di formazione per diplomatici dell'Europa centro-orientale e di quelli dell'Argentina. \u00c8 membro della Commissione Italiana di Storia Militare e del Comitato Scientifico della rivista \"Geopolitica\" Per il biennio 1997-1999 \u00e8 stato presidente della Societ\u00e0 Italiana di Storia Militare.\nDal 2008 al 2013 \u00e8 stato prorettore per la Cooperazione e Rapporti Internazionali dell'Universit\u00e0 \u201cLa Sapienza\u201d. Dal 2013 al 2014 \u00e8 stato Prorettore Vicario dello stesso ateneo. Dal 2015 al 2016 \u00e8 stato Prorettore agli Affari generali della Sapienza. Ha inoltre preso parte a numerose commissioni per concorsi di ricercatore, professore associato e professore ordinario del settore MSTO-03, Storia dell'Europa Orientale, sempre come presidente. Alla sua politica accademica si deve l'attuale organigramma della materia.\nDal novembre 2015 al 31 gennaio 2021 \u00e8 stato presidente della Fondazione Roma Sapienza.\nNel 2017 \u00e8 stato nominato Professore Emerito di Storia dell'Europa Orientale della Sapienza. Dal 1\u00ba novembre 2018 \u00e8 Rettore dell\u2019Universit\u00e0 degli studi di Roma Unitelma Sapienza, succedendo al Prof. Francesco Avallone."}
{"id": "2393768", "revid": "1543377", "url": "https://it.wikipedia.org/wiki?curid=2393768", "title": "Militia Dei", "text": "Militia Dei fu una bolla promulgata da papa Eugenio III il 7 aprile 1145, e scritta da Civita Castellana. In essa il pontefice conferma i privilegi dell'Ordine dei Cavalieri templari, ne rafforza l'indipendenza in rapporto al clero secolare e ai vescovi, permette loro di raccogliere decime, come pure di edificare cappelle proprie con annessi cimiteri dove seppellire i propri confratelli defunti. Inoltre la bolla estende la protezione apostolica alle famiglie dei Templari, come pure alle persone loro sottomesse ed ai loro beni (contadini, animali, edifici).\nQuesta bolla, assieme alla Omne Datum Optimum e alla Milites Templi, costitu\u00ec la base giuridica dell'Ordine e del suo successo."}
{"id": "2393770", "revid": "468393", "url": "https://it.wikipedia.org/wiki?curid=2393770", "title": "Ketil Flatnose", "text": "I suoi possedimenti si trovavano nella Norvegia Settentrionale. Alcuni studiosi hanno congetturato, in base a certe sue caratteristiche (ubicazione, soprannome e cognome non di origine norrena del padre), che Ketil fosse almeno parzialmente di discendenza Sami.\nNegli anni che vanno grosso modo dall'850 all'860 Ketil fu un valente condottiero vichingo, conquistando le Ebridi e l'Isola di Man. Alcune fonti fanno riferimento a lui come \"Re delle Sudreys\", ma \u00e8 poco attendibile che egli stesso potesse reclamare quel titolo. Il re norvegese lo nomin\u00f2 sovrano di queste isole, ma Ketil trascur\u00f2 di pagare il tributo ad Harald Fairhair e venne cos\u00ec bandito. La maggior parte della sua famiglia fin\u00ec per emigrare in Islanda. \nLa moglie di Ketil era Yngvild Ketilsdattir, figlia di Ketil Wether, un hersir di Ringarike. Ebbero numerosi figli, tra cui Bjorn the Easterner, Helgi Bjola; Aud the Deep-Minded, e Thorunn the Horned. \nLa figlia di Ketil, Aud, spos\u00f2 Olaf il bianco, re di Dublino. I suoi figli, Thorstein il Rosso, in breve conquistarono molta parte della Scozia settentrionale tra l'870 e l'890, prima che fosse ucciso in battaglia. Aud e molti membri del suo clan si insediarono ad Laxdael, una regione dell'Islanda.\nKetil potrebbe essere stato il Caittil Find descritto dalle fonti irlandesi, nell'857, come un capo di un contingente di Gaelici norvegesi. \nNella letteratura.\nKetil \u00e8 un personaggio nelle saghe \"Laxdaela\", \"Eyrbyggja\", ed \"Erik il Rosso\". La sua genealogia \u00e8 descritta in dettaglio nel \"Landn\u00e1mab\u00f3k\"."}
{"id": "2393779", "revid": "1573940", "url": "https://it.wikipedia.org/wiki?curid=2393779", "title": "Pseudoginglymostoma brevicaudatum", "text": "Lo squalo nutrice codacorta (\"Pseudoginglymostoma brevicaudatum\" ()), unico membro del genere \"Pseudoginglymostoma\", \u00e8 uno squalo nutrice della famiglia dei Ginglimostomatidi. Vive nelle acque tropicali dell'Oceano Indiano occidentale a latitudini comprese tra gli 0\u00b0 e i 27\u00b0 S; raggiunge una lunghezza di 75 centimetri."}
{"id": "2393780", "revid": "386131", "url": "https://it.wikipedia.org/wiki?curid=2393780", "title": "Pseudoginglymostoma", "text": ""}
{"id": "2393781", "revid": "386131", "url": "https://it.wikipedia.org/wiki?curid=2393781", "title": "Nebrius", "text": ""}
{"id": "2393782", "revid": "729019", "url": "https://it.wikipedia.org/wiki?curid=2393782", "title": "M\u00e1nd", "text": "M\u00e1nd \u00e8 un comune dell'Ungheria di 266 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2393788", "revid": "599013", "url": "https://it.wikipedia.org/wiki?curid=2393788", "title": "European Rugby Cup", "text": "La European Rugby Cup, spesso abbreviata con l'acronimo ERC, \u00e8 l'ex organismo di coordinamento del rugby a 15 di club di vertice in Europa.\nAgente sotto la giurisdizione degli organismi istituzionali (IRB e FIRA-AER), essa organizzava le due maggiori competizioni continentali per club, la Heineken Cup (o coppa d'Europa) e l'European Challenge Cup.\nLa sua sede era a Dublino, in Irlanda, l'ultimo presieduta \u00e8 stato il francese Jean-Pierre Lux, che ricopr\u00ec tale incarico dal 1999 al 2014, anno dello scioglimento della federazione, sostituita dall'European Professional Club Rugby.\nStoria.\nCon l'imminente apertura al professionismo nel rugby a 15, avvenuta nel 1996, i club dell'Emisfero Nord vollero dotarsi di una competizione internazionale allo scopo di favorire lo sviluppo della disciplina d'\u00e9lite.\nFu cos\u00ec che, nel 1995, nacque la Coppa d'Europa di rugby, rinominata fin dall'inizio Heineken Cup per via dello sponsor, l'industria olandese della birra Heineken, che da allora ha sempre messo il suo marchio sulla competizione.\nRivolta alle federazioni dell'allora Cinque Nazioni (Inghilterra, Scozia, Irlanda, Galles e Francia), fin dalla prima edizione apr\u00ec le porte anche all'Italia e invit\u00f2 un club della Romania; le squadre inglesi e scozzesi invece non presero parte alla prima edizione della Coppa, in quanto le rispettive federazioni non concessero il permesso ai propri club.\nDalla stagione 1996/97 la Heineken Cup assunse la composizione nazionale a tutt'oggi conosciuta, ovvero quella simmetrica alle sei federazioni dell'attuale Sei Nazioni; nell'occasione fu istituito un torneo cadetto, la European Challenge Cup - equivalente, per fare un parallelo con il calcio, alla UEFA Europa League, la vecchia Coppa UEFA - riservato alle squadre di club che nei rispettivi campionati si siano classificate immediatamente a ridosso di quelle che prendono parte alla Heineken Cup.\nTale competizione, a differenza del torneo maggiore, \u00e8 aperta anche a club di Portogallo, Romania e Spagna.\nBench\u00e9 l'European Challenge Cup sia formalmente aperta anche alla Scozia, quest'ultima federazione non ha tuttavia club da iscrivere alla competizione, in quanto gli unici suoi due club partecipanti alla Celtic League, campionato che garantisce l'accesso alle competizioni ERC, partecipano esclusivamente alla Heineken Cup.\nNel 2014 l'organizzazione venne sciolta poich\u00e9 venne creata la EPCR (European Professional Club Rugby), che sostitu\u00ec l'Heineken Cup a 24 squadre con l'European Rugby Champions Cup a 20 squadre, e l'European Challenge Cup con European Rugby Challenge Cup.\nOrganigramma.\nL'European Rugby Cup era diretta da un Consiglio (\"Board of Directors\") composto da 12 membri, due per ogni Paese del Sei Nazioni, pi\u00f9 il presidente: per Francia e Inghilterra uno dei membri \u00e8 rappresentante della Federazione e l'altro della propria Lega rugbistica di vertice, mentre per i quattro Paesi del Pro12 i rappresentanti sono entrambi in quota federazione nazionale.\nL'ultimo presidente fu Jean-Pierre Lux, presidente della Lega Nazionale Rugby francese, rieletto alla carica il 9 febbraio 2011.\nL'ultlimo organigramma, datato 2014, fu il seguente:"}
{"id": "2393789", "revid": "729019", "url": "https://it.wikipedia.org/wiki?curid=2393789", "title": "M\u00e1rokpapi", "text": "M\u00e1rokpapi \u00e8 un comune dell'Ungheria di 437 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2393791", "revid": "729019", "url": "https://it.wikipedia.org/wiki?curid=2393791", "title": "M\u00e1tyus", "text": "M\u00e1tyus \u00e8 un comune dell'Ungheria di 373 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2393793", "revid": "26630", "url": "https://it.wikipedia.org/wiki?curid=2393793", "title": "Serie perfetta", "text": ""}
{"id": "2393794", "revid": "767487", "url": "https://it.wikipedia.org/wiki?curid=2393794", "title": "M\u00e9htelek", "text": "M\u00e9htelek \u00e8 un comune dell'Ungheria di 765 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2393796", "revid": "33689", "url": "https://it.wikipedia.org/wiki?curid=2393796", "title": "Aristone di Pella", "text": "Aristione apparteneva alla Chiesa di Pella, nella moderna Giordania, e fior\u00ec alla met\u00e0 del II secolo, dopo la fine della Terza guerra giudaica (132-135): un suo brano, riguardo alla conquista romana di Bit-thera e al decreto di Adriano che proibiva agli ebrei di avvicinarsi a Gerusalemme, fu citato da Eusebio di Cesarea.\nCompose il \"Dialogo di Giasone e Papisco\", un'opera andata perduta, ma molto diffusa tra le Chiese sue contemporanee. Il filosofo pagano Celso la confut\u00f2, mentre Origene, all'inizio del III secolo, la difese; fu tradotta in latino nel VII secolo da un certo Celso. L'opera, sotto forma di un dialogo tra un ebreo cristiano e un ebreo di Alessandria, trattava del ruolo delle profezie dell'Antico Testamento e della loro realizzazione con il cristianesimo.\nI pochi brani conservatisi dell'opera di Aristone permettono di delinearne la cristologia: Ges\u00f9 \u00e8 il Figlio attraverso il quale il Padre cre\u00f2 i cieli e la terra, oltre che il \"Principio\" cui fa riferimento \"Genesi\" ."}
{"id": "2393798", "revid": "767487", "url": "https://it.wikipedia.org/wiki?curid=2393798", "title": "Mez\u0151lad\u00e1ny", "text": "Mez\u0151lad\u00e1ny \u00e8 un comune dell'Ungheria di 1024 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2393799", "revid": "125667975", "url": "https://it.wikipedia.org/wiki?curid=2393799", "title": "Copa Colsanitas", "text": "La Copa Colsanitas \u00e8 un torneo femminile di tennis che si disputa a Bogot\u00e0 in Colombia. \nFin dal 1998 questo torneo \u00e8 giocato sulla terra rossa.\nFino al 2012 per motivi di sponsorizzazione il torneo era conosciuto anche come Copa Sony Ericsson Colsanitas. L'edizione del 2020 non viene disputata a causa della pandemia di COVID-19."}
{"id": "2393800", "revid": "767487", "url": "https://it.wikipedia.org/wiki?curid=2393800", "title": "M\u00e9rk", "text": "M\u00e9rk \u00e8 un comune dell'Ungheria di 2.328 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2393803", "revid": "767487", "url": "https://it.wikipedia.org/wiki?curid=2393803", "title": "Milota", "text": "Milota \u00e8 un comune dell'Ungheria di 868 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2393830", "revid": "729019", "url": "https://it.wikipedia.org/wiki?curid=2393830", "title": "Nagyar", "text": "Nagyar \u00e8 un comune dell'Ungheria di 730 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2393841", "revid": "767487", "url": "https://it.wikipedia.org/wiki?curid=2393841", "title": "N\u00e1br\u00e1d", "text": "N\u00e1br\u00e1d \u00e8 un comune dell'Ungheria di 958 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2393850", "revid": "767487", "url": "https://it.wikipedia.org/wiki?curid=2393850", "title": "Nagycserkesz", "text": "Nagycserkesz \u00e8 un comune dell'Ungheria di 1875 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2393874", "revid": "486946", "url": "https://it.wikipedia.org/wiki?curid=2393874", "title": "Michail", "text": ""}
{"id": "2393900", "revid": "729019", "url": "https://it.wikipedia.org/wiki?curid=2393900", "title": "Legamento cardinale", "text": "Nell'anatomia femminile il legamento cardinale chiamato anche legamento di Mackenrodt \u00e8 la base del legamento largo dell'utero.\nAnatomia.\nFormata da una parte vascolare e da un'altra che contiene il nervo. Svolge un ruolo significativo nell'isterectomia.\nSi diparte dai lati della cervice uterina e del fornice vaginale laterale per arrivare alle pareti pelviche, ove si inserisce allargandosi.\nIn esso \u00e8 possibile distinguere una porzione mediale ed una laterale, il cui limite \u00e8 rappresentato dal punto in cui l'uretere \u00e8 incrociato dall'arteria uterina. La porzione mediale \u00e8 pi\u00f9 robusta in quanto costituita da connettivo fibroso che comprende un intricato groviglio vascolare costituito soprattutto dal plesso venoso utero-vaginale; la porzione laterale, pi\u00f9 sottile, \u00e8 formata dal connettivo che accompagna i tronchi arteriosi e venosi uterini e il tronco venoso rettale medio."}
{"id": "2393901", "revid": "729019", "url": "https://it.wikipedia.org/wiki?curid=2393901", "title": "Nagydobos", "text": "Nagydobos \u00e8 un comune dell'Ungheria di 2280 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2393907", "revid": "729019", "url": "https://it.wikipedia.org/wiki?curid=2393907", "title": "Nagyh\u00f3dos", "text": "Nagyh\u00f3dos \u00e8 un comune dell'Ungheria di 131 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2393908", "revid": "28592", "url": "https://it.wikipedia.org/wiki?curid=2393908", "title": "Duca longobardo di Bergamo", "text": ""}
{"id": "2393912", "revid": "729019", "url": "https://it.wikipedia.org/wiki?curid=2393912", "title": "Battaglia di Montemaggiore", "text": "La battaglia di Montemaggiore \u00e8 stata combattuta sulla modesta altura di monte Maggiore il 4 maggio 1041, a breve distanza dalla riva sinistra del fiume Ofanto, in una landa lontana da qualsiasi centro abitato, in prossimit\u00e0 di alcuni tratturi utilizzati durante la transumanza degli armenti, nel settore meridionale della Capitanata. Fu la seconda delle grandi battaglie campali nell'Apulia, combattute dai Bizantini contro gli alleati Normanni e Longobardi, dopo la battaglia di Olivento.\nNella zona esiste la Torre Alemanna, un complesso monumentale che risale al XIII secolo, situato presso il Borgo Libert\u00e0, frazione di Cerignola.\nIl luogo non va confuso con l'omonimo monte situato nella stessa provincia di Foggia, ma nel comune di Orsara di Puglia.\nQuadro storico.\nIl Meridione in questo periodo \u00e8 abitato da popolazioni che professano religioni eterogenee. La coesistenza fra musulmani, Bizantini e Longobardi determina conflitti politici, strappi nel tessuto etnico, variazioni nella vita della societ\u00e0. Le popolazioni del Catepanato bizantino d'Italia e della Campania conservano il Cristianesimo Romano. I principi longobardi amministrano Capua, Benevento e Salerno. Il Ducato di Sorrento e le citt\u00e0-stato di Napoli e di Gaeta manifestano autonomia. I fedeli della Calabria praticano il Cristianesimo d'Oriente e gli emiri arabi dominano la Sicilia, con popolazione che pratica il culto islamico, e piccoli nuclei latini d'ispirazione cristiana Romana.\nQuesta situazione favorisce la penetrazione dei Normanni, che hanno una forte coesione tra di loro e sfruttano l'antagonismo fra i potenti. L'armigero Arduino di Milano valuta che il territorio dell'Apulia \u00e8 quasi sguarnito di truppe bizantine, perch\u00e9 le stesse sono impegnate in Sicilia contro i Saraceni, e si procura l'appoggio del principe Guaimario V di Salerno, il quale vuol liberarsi dal giogo bizantino. Arduino, di conseguenza, passa al fronte dei rivali Normanni e si reca ad Aversa. Qui incontra Rainulfo Drengot, conte di Aversa e padrone della Terra di Lavoro, che ha riunito trecento cavalieri normanni e un migliaio di fanti.\nEssi rispondono a dodici condottieri alleati, tra cui i normanni Guglielmo d'Altavilla, Drogone d'Altavilla, Umfredo d'Altavilla e il condottiero Ugo Tutabovi; il longobardo Atenolfo di Benevento e Argiro (figlio di Melo di Bari). A costoro Arduino propone di cacciare i Bizantini dalla regione, promette la met\u00e0 delle terre conquistate e propone Melfi come quartier generale.\nGuglielmo di Puglia rileva che i Normanni iniziano il reclutamento e l'inglobamento delle forze locali ed accolgono gli elementi pi\u00f9 turbolenti del vicinato tra le proprie file. La testimonianza dell'Anonimo Vaticano, invece, rende evidente che la popolazione locale, longobarda o latina, si divide in due fazioni, con alcuni che passano dalla parte normanna ed altri che rimangono fedeli ai bizantini. Il Catepano d'Italia, Michele Dukeianos, perde la prima battaglia campale (battaglia di Olivento), scampa alla morte con pochi dei suoi e riesce a riparare a Bari, dove attende l'arrivo di truppe di rinforzo, con il proposito di attaccare di nuovo i Normanni.\nSchieramenti degli eserciti.\nMa gi\u00e0 \u00e8 pronto un nuovo grande esercito Bizantino, forte di 18\u00a0000 uomini, con i contingenti di Pissidi e Likaoni, che appartengono al \"tagma\" dei federati, costituito anche da cittadini dell'Apulia arruolati con la forza. Il comando \u00e8 affidato al catapano d'Italia Michele Dokeianos (o Dulchiano). Ma il grande numero non deve meravigliare: De Blasiis scriver\u00e0 che le milizie bizantine indigene ausiliarie, raccogliticce, schierate a fianco delle truppe regolari, gonfiano il numero, ma risultano d'impaccio.\nLe truppe di Guglielmo Altavilla, invece, si trovano sempre in numero inferiore, ma sono meglio equipaggiate. I mercenari sono capeggiati da Atenolfo, fratello del principe di Benevento, con forze Longobarde e con il clan degli Altavilla, forte di duemila Normanni di Melfi.\nSvolgimento della battaglia.\nIl 4 maggio si combatte la battaglia di Montemaggiore. La battaglia dura un giorno.\nGli ufficiali bizantini puntano su una strategia diversa ed attaccano ancora le truppe Normanne e Longobarde.\nLa coalizione alleata normanna e longobarda si accampa su di un rialzo del terreno e tiene una posizione favorevole sulla collina. Quando lancia la prima carica, i Greci cadono sotto i colpi di spada e di lancia. \u00c8 un bagno di sangue.\nL'organizzazione logistica delle armate normanne durante la campagna appare scarsa: non sono seguite da reparti organizzati per la sussistenza. Esse combattono su di un territorio dal quale traggono il sostentamento delle truppe, mediante azioni sistematiche di saccheggio. Amato da Montecassino scriver\u00e0 che i Normanni catturano tutti i carriaggi, che i Greci portano in battaglia con le masserizie necessarie all'esercito, e rileva una certa meraviglia nei confronti di una pratica, che risulta sconosciuta ad un osservatore latino. I Bizantini combattono sul suolo amico, per cui le armate sono autosufficienti e, come elemento indispensabile dello schieramento, utilizzano il tuldon, cio\u00e8 l'insieme dei carriaggi che trasportano i rifornimenti, gestiti da un apposito reparto, e scortati da militari della retroguardia.\nAncora una volta i Normanni sconfiggono definitivamente i Bizantini, nelle cui file milita anche il vescovo di Acerenza, Stefano, che muore in combattimento. Il Catepano Michele, sopraffatto di nuovo, ripara a Bari, ove attende l'arrivo di nuove truppe.\nSi conclude, cos\u00ec, la seconda di tre battaglie, a cui seguir\u00e0, la battaglia di Montepeloso (Irsina).\nConseguenze della battaglia.\nIl contingente Normanno guidato da Arduino e Guglielmo Altavilla, rientra al quartier generale di Melfi e, con la complicit\u00e0 delle forze locali, ottiene il possesso dell'Apulia e dell'intera regione compresa tra la valle dell'Ofanto, del Biferno e di Matera. I normanni s'impadroniscono anche delle terre di Acerenza, dei borghi di Lavello, presso il fiume Ofanto, di Matera e Genzano, sulla via Herculea, ove costruiscono un castello (che andr\u00e0 distrutto). In mano alla coalizione sono anche Venosa e Gravina.\nLa vittoria spinge altre popolazioni Longobarde della Capitanata a sollevarsi e conferisce Ascoli Satriano, come feudo di Guglielmo Fortebraccio, primogenito di Tancredi d'Altavilla (il quale morirebbe in questo periodo).\nDopo la battaglia di Montemaggiore non si hanno pi\u00f9 notizie di Arduino.\nLe voci della continue sconfitte arrivano a Costantinopoli, ove il Basileus richiama Dulchiano e lo trasferisce in Sicilia, ed invia nell'Apulia il nuovo Catepano Exaugusto Bojiannes (Augusto Bugiano), figlio di Basilio secondo, con la speranza che ripeta le gesta del padre."}
{"id": "2393913", "revid": "525063", "url": "https://it.wikipedia.org/wiki?curid=2393913", "title": "Dipartimento della Loira", "text": ""}
{"id": "2393914", "revid": "287204", "url": "https://it.wikipedia.org/wiki?curid=2393914", "title": "Chiloscyllium", "text": "Chiloscyllium \u00e8 un genere di squali orectolobiformi della famiglia degli Emiscilliidi."}
{"id": "2393915", "revid": "28592", "url": "https://it.wikipedia.org/wiki?curid=2393915", "title": "Armata francese", "text": ""}
{"id": "2393916", "revid": "19580", "url": "https://it.wikipedia.org/wiki?curid=2393916", "title": "Parlamento islandese", "text": ""}
{"id": "2393925", "revid": "298229", "url": "https://it.wikipedia.org/wiki?curid=2393925", "title": "Croce Rossa della Guinea-Bissau", "text": "La Croce Rossa della Guinea-Bissau \u00e8 la societ\u00e0 nazionale di Croce Rossa della Repubblica di Guinea-Bissau (\"Rep\u00fablica da Guin\u00e9-Bissau\", in portoghese), stato dell'Africa occidentale.\nStoria.\n\u00c8 stata fondata nel 1977 e riconosciuta dal Movimento internazionale nel 1986. Nel 2000 \u00e8 stato rivisto lo statuto dall'Assemblea Generale, che ha inoltre eletto il Consiglio Nazionale ed il Consiglio amministrativo.\nSuddivisioni.\nL'Associazione \u00e8 suddivisa in 11 sezioni regionali che coprono l'intero territorio nazionale.\nOrganizzazione.\nGli organi direttivi della Croce Rossa di Guinea-Bissau sono, dal gennaio 2000, l'Assemblea Generale, il Consiglio Nazionale composto di 25 membri ed il Consiglio Amministrativo composto da 9 membri. Ausiliari e consulenti a questi nella direzione dell'Associazione sono la Commissione Finanziaria e la Commissione per lo Sviluppo delle Risorse Umane.\nRisorse umane.\nLa societ\u00e0 impiega 11 dipendenti ed \u00e8 composta da 675 membri (nel 2001) di cui 429 volontari attivi.\nAttivit\u00e0.\nComunit\u00e0.\nI volontari della Croce Rossa di Guinea-Bissau hanno ripulito i mercati e gli spazi cittadini di tutto il territorio per prevenire la diffusione di epidemie. Nella capitale Bissau sono state costruite 43 latrine pubbliche.\nSanit\u00e0.\nLa societ\u00e0 svolge campagne di vaccinazioni e corsi di formazione al primo soccorso.\nProtezione civile e prevenzione dei disastri.\nLa Croce Rossa offre assistenza alle vittime di disastri naturali. La RCGB ha svolto un'analisi per l'identificazione dei rischi di disastri naturali, epidemie, deterioramento dell'ambiente e conseguenti emigrazioni nella Regione di Biombo al fine di stabilire un piano di intervento.\nGiovent\u00f9.\nI membri giovani dell'Associazione sono coinvolti in programmi di educazione alla salute, in particolare sulla prevenzione di AIDS/HIV, malaria e miglioramento delle condizioni igieniche. La Croce Rossa della Guinea-Bissau \u00e8 uno dei membri del Rome Consensus per la lotta alla tossicodipendenza."}
{"id": "2393927", "revid": "838137", "url": "https://it.wikipedia.org/wiki?curid=2393927", "title": "Abdicazione di Napoleone Bonaparte", "text": ""}
{"id": "2393934", "revid": "287204", "url": "https://it.wikipedia.org/wiki?curid=2393934", "title": "Juan Antonio de Vizarr\u00f3n y Eguiarreta", "text": "Inizi della carriera.\nStudi\u00f2 presso il Collegio di San Clemente a Roma. Nel momento in cui fu nominato arcivescovo di Citt\u00e0 del Messico (13 gennaio 1730), era arcidiacono della chiesa patriarcale di Siviglia. Era anche cappellano del re. Fu consacrato arcivescovo a Citt\u00e0 del Messico il 13 maggio 1730, prendendo possesso formale dell'arcidiocesi il 21 marzo 1731.\nVicer\u00e9 della Nuova Spagna.\nNel 1734 assunse il governo del vicereame in base agli ordini inviati dalla Corona spagnola. Gli ordini furono aperti dalla Audiencia in occasione della morte del precedente vicer\u00e9, Juan de Acu\u00f1a. Essi nominarono Vizarr\u00f3n y Eguiarreta quale suo successore.\nCome vicer\u00e9, confisc\u00f2 le propriet\u00e0 del duca di Monteleone, discendente di Hern\u00e1n Cort\u00e9s, a causa del suo coinvolgimento nella guerra condotta contro Filippo V di Spagna a Napoli. Rafforz\u00f2 i presidi di Coahuila a causa della vicinanza dei francesi. Due di loro si trovavano 30 e 55 leghe (170 e 300\u00a0km) a nord di Monclova.\nI disastri del 1735 e del 1736.\nNel 1735 una tempesta inond\u00f2 completamente l'insediamento di Saint Augustine, in Florida, ed il vicer\u00e9 invi\u00f2 soccorsi.\nIl 1736 fu disastroso per la Nuova Spagna. Forti venti settentrionali sradicarono alberi e rovesciarono le banderuole segnavento e le croci presenti sugli edifici. Apparve una cometa, provocando panico nella popolazione che la considerava un segno nefasto. Ad ottobre scoppi\u00f2 una grave epidemia di \"matlaz\u00e1huatl\" (forse febbre gialla o vaiolo) nelle vicinanze di Citt\u00e0 del Messico. Vizarr\u00f3n y Eguiarreta tent\u00f2 di limitare le conseguenze dell'epidemia, che si dice aver ucciso due terzi della popolazione indiana della capitale. La cosa sicura \u00e8 che uccise migliaia di uomini, in prevalenza indiani, in molte citt\u00e0 e villaggi. Per combattere la piaga il vicer\u00e9 ordin\u00f2 di convertire numerosi edifici pubblici in ospedali, e fece un voto a Nostra Signora di Guadalupe nel 1737. Riforn\u00ec di cibo tutti gli ammalati.\nAltre azioni da vicer\u00e9.\nSempre nel 1736 furono scoperte nuove miniere d'argento in Arizona, scatenando una corsa per l'accaparramento delle miniere.\nNel 1737 apparve un profeta religioso tra gli indiani Guaima e Pima. Si trattava di Agust\u00edn Ascuchul, che affermava di aver ricevuto un'apparizione del dio Moctezuma che, in quell'occasione, l'avrebbe nominato profeta. Disse agli indiani di seguirlo in un nuovo posto, per adorare il dio. Oltre 5000 nativi abbandonarono le proprie case seguendo il profeta. Il governatore di Sonora, Juan Bautista de Anza, interpret\u00f2 la cosa come una ribellione. In poco tempo sed\u00f2 la rivolta ed impicc\u00f2 il profeta.\nGli inglesi stavano svolgendo molto contrabbando, ed il vicer\u00e9 si impegn\u00f2 per fermare i loro traffici. Quando la Armada de Barlovento (guardiacosta) requis\u00ec quattro navi britanniche dirette in Nuova Spagna, Vizarr\u00f3n y Eguiarreta era sul punto di rompere le relazioni. Gli inglesi inviarono un numeroso contingente nella regione, ma l'incidente fu risolto in modo diplomatico. Nel 1739 gli inglesi dichiararono guerra alla Spagna, minacciando di invadere le colonie spagnole delle Americhe. A causa della guerra con l'Inghilterra, Vizarr\u00f3n y Eguiarreta rafforz\u00f2 le guarnigioni di San Juan de Ul\u00faa e Veracruz, fornendo armi, militari, rifornimenti e soldi destinati a Florida, Puerto Rico, Santo Domingo e Cartagena.\nMand\u00f2 aiuti agli spagnoli della California e della Capitaneria Generale del Guatemala, dove erano scoppiate rivolte indiane. I ribelli del Guatemala erano armati ed assistiti dagli inglesi del Belize, ed assaltavano e depredavano gli insediamenti spagnoli sulla costa. In California gli indiani avevano ucciso due missionari gesuiti, alcuni soldati ed indiani amichevoli. Spagnoli ed alleati indiani trovarono rifugio a Loreto (Bassa California del Sud). Il vicer\u00e9 ordin\u00f2 che una flotta della Armada de Barlovento andasse presso le Isole Vergini per cacciare i danesi, ma le navi non raggiunsero la destinazione.\nContinu\u00f2 la propria lotta al banditismo. Mand\u00f2 due milioni di pesos in argento in Spagna come contributo per la ricostruzione del Palazzo Reale di Madrid, distrutto da un incendio nel 1734. La zecca di Citt\u00e0 del Messico fu completata, e le strade riparate. La sua rivoluzione del conio delle monete fece infuriare i mercanti d'argento.\nUltimi anni.\nNel 1740 lasci\u00f2 il potere civile a Pedro de Castro y Figueroa, mantenendo per\u00f2 il titolo di arcivescovo fino alla morte, giunta nel 1747. Durante il suo mandato da arcivescovo fece costruire il palazzo arcivescovile ed il Collegio di San Fernando. Mor\u00ec il 25 gennaio 1747 a Citt\u00e0 del Messico, e fu sepolto nella cattedrale cittadina.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2393935", "revid": "287204", "url": "https://it.wikipedia.org/wiki?curid=2393935", "title": "Juan Antonio de Vizarron y Eguiarreta", "text": ""}
{"id": "2393936", "revid": "106858108", "url": "https://it.wikipedia.org/wiki?curid=2393936", "title": "Mister Cee", "text": "Attivo come dj dal 1988 Laburn \u00e8 meglio conosciuto come il dj di Big Daddy Kane negli anni 80 e a inizio anni 90. Ha anche lavorato come produttore esecutivo per l'album di debutto di Notorious B.I.G., \"Ready to Die\", nel 1994. Di recente ha inaugurato una linea di drink a bassa gradazione alcolica, chiamata \"Island Punch Finisher\".\nBiografia.\nLabrun nasce a Bedford-Stuyvesant, Brooklyn. All'et\u00e0 di 14 anni inizia a svolgere alcuni lavori estivi e, durante gli anni del liceo, conosce Big Daddy Kane. In seguito inizia a lavorare per compagnie come la Airborne Express, prima di collaborare con Daddy Kane alla realizzazione del suo album del 1998, dal titolo \"Long Live the Kane\". Nel 2008, Mister Cee interpreta s\u00e9 stesso in una delle radio stazioni - \"102.7 The Beat\" - del gioco della Rockstar Games' \"Grand Theft Auto IV\"."}
{"id": "2393938", "revid": "838137", "url": "https://it.wikipedia.org/wiki?curid=2393938", "title": "Laudabiliter", "text": "Laudabiliter \u00e8 una bolla promulgata da papa Adriano IV, nel 1155, ed indirizzata al re inglese Enrico II.\nCon questa bolla il papa riconosce ai re d'Inghilterra il titolo di \"Dominus Hiberniae\"; in questo modo dava ad Enrico II l'autorizzazione di invadere l'Irlanda in modo da frenare gli abusi e la corruzione degli ecclesiastici e riportare l'ordine nella chiesa irlandese.\nL'autenticit\u00e0 della bolla \u00e8 oggi messa in discussione, perch\u00e9 non esiste l'originale, e perch\u00e9 lo stile di redazione non corrisponde a quello in uso all'epoca presso la corte papale."}
{"id": "2393944", "revid": "486946", "url": "https://it.wikipedia.org/wiki?curid=2393944", "title": "Film d'animazione Pixar", "text": ""}
{"id": "2393947", "revid": "124337746", "url": "https://it.wikipedia.org/wiki?curid=2393947", "title": "Moonage Daydream", "text": "Moonage Daydream \u00e8 un brano musicale scritto dall'artista inglese David Bowie e pubblicato come 45 giri il 7 maggio 1971 sotto lo pseudonimo The Arnold Corns.\nCitata da Trevor Bolder, Mick Woodmansey e dal produttore Ken Scott come la migliore traccia dell'album \"The Rise and Fall of Ziggy Stardust and the Spiders from Mars\" del 1972, al quale rimane inevitabilmente legata, \"Moonage Daydream\" venne incisa in una versione differente per questo singolo circa un anno prima.\nNel 2002 il brano ha dato il titolo al libro fotografico \"Moonage Daydream: The Life And Times Of Ziggy Stardust\" pubblicato da Mick Rock, autore dei primi videoclip di David Bowie, che documenta attraverso centinaia di scatti gli anni della cosiddetta \"Ziggymania\", ovvero il biennio 1972-73.\nFormazione.\nVersione di \"The Rise and Fall of Ziggy Stardust and the Spiders from Mars\"\nIl brano.\nNell'aprile 1971, rientrato dal viaggio negli Stati Uniti per promuovere \"The Man Who Sold the World\", David Bowie decise di registrare alcune canzoni che aveva scritto, tra cui \"Moonage Daydream\" e \"Hang On to Yourself\". Il gruppo che lo accompagnava, The Hype, si era appena sciolto e per i nuovi brani decise di coinvolgere una band studentesca di Dulwich chiamata Runk, formata dal chitarrista Mark Carr Pritchard, il bassista Polak de Somogyl e il batterista James Ralph St. Laurent Broadbent. Il general manager della Chrysalis Records, Bob Grace, propose di far uscire i due brani su 45 giri per recuperare le spese di registrazione e per aggirare il contratto che legava David alla Mercury Records venne deciso di farlo sotto falso nome.\nNacque cos\u00ec la band fittizia The Arnold Corns nella quale venne coinvolto anche Freddie Burretti, diciannovenne disegnatore di moda che David aveva conosciuto al Sombrero, il locale gay pi\u00f9 alla moda di Londra in quel periodo. Burretti venne introdotto nell'entourage del cantante, rinominato \"Rudi Valentin\" e presentato come voce solista del gruppo, sebbene non avesse mai partecipato alle sessioni.\nIl ponderoso arrangiamento di \"Moonage Daydream\" e il tentativo di Bowie di dare alla sua interpretazione vocale un tono da rock 'n' roll americano rendevano questa versione ancora lontana da quella che avrebbe rappresentato la chiave di volta di \"The Rise and Fall of Ziggy Stardust and the Spiders from Mars\", in cui il folgorante attacco della chitarra elettrica di Mick Ronson si inserisce sulla dissolvenza di \"Soul Love\". Ziggy fa finalmente la sua comparsa e l'ascoltatore viene immerso nell'intreccio di sesso e fantascienza surreale che occupa la parte centrale dell'album dal messia androgino venuto dallo spazio, sospeso tra le radici del rock e il destino dell'umanit\u00e0.\nLa presenza di molti \"americanismi\" come \"\u2018lectric\" o \"rock \u2018n\u2018 rollin\u2018\" e frasi come \"busting up my brains\" (\"mi sto friggendo il cervello\") o \"lay the real thing on me\" (\"offriti a me completamente\") tengono il brano in linea con l'orientamento dell'intero album, immerso nell'idioma del rock statunitense, e la presentazione stessa di Ziggy fa riferimento a pionieri del rock americano come Bill Haley che nel 1956 aveva portato al successo \"See You Later Alligator\":\nSecondo il produttore Ken Scott, il break strumentale suonato da sax baritono e pennywhistle nella parte centrale del brano deriverebbe dall'infanzia di David: \u00abL'aveva ascoltato su un vecchio disco dei Coasters, gli era piaciuto il tipo di sonorit\u00e0 e gli aveva chiarito le idee sul risultato che intendeva ottenere\u00bb. In un paio di interviste successive, Bowie ha dichiarato che in realt\u00e0 l'ispirazione gli era venuta da \"Shoe Know a Lot About Love\" degli Hollywood Argyles, lato B del 45 giri \"Alley Oop\" del 1960. L'idea dell'effetto phaser con cui venne trattata l'orchestrazione della sezione archi di Mick Ronson nella dissolvenza finale venne invece a Ken Scott in fase di missaggio.\nIl lato B.\nAnche \"Hang On to Yourself\" venne incisa come parte del progetto Arnold Corns, in una versione differente da quella che sarebbe stata poi inclusa in \"The Rise and Fall of Ziggy Stardust and the Spiders from Mars\". La versione originale aveva un ritmo piuttosto enfatico e un arrangiamento per chitarra e tamburello un po' arrancante, mentre il testo non conteneva ancora nessuno degli accenni alle performance sul palco, alle groupies o agli Spiders presenti in quella dell'album.\nIl brano sarebbe stato ripubblicato su 45 giri altre tre volte nel 1972, nella forma originaria come lato A (e con il titolo \"Hang Onto Yourself\"), e nella versione pi\u00f9 famosa come lato B di \"John, I'm Only Dancing\" e dell'edizione di \"The Jean Genie\" uscita in Italia, Francia e Jugoslavia.\nRegistrazione.\nLe versioni Arnold Corns di \"Moonage Daydream\" e \"Hang On to Yourself\" vennero registrate nell'aprile 1971 presso gli studi di Radio Luxembourg, mentre quelle di \"Ziggy Stardust\" furono tra le prime tracce dell'album ad essere incise nei Trident Studios, agli inizi di novembre dello stesso anno.\nUscita e accoglienza.\nIl singolo venne pubblicato il 7 maggio 1971 dalla B&amp;C Records nel Regno Unito e nei Paesi Bassi, senza alcun impatto commerciale.\n\"Moonage Daydream\" dal vivo.\n\"Moonage Daydream\" ha rappresentato un classico nei concerti dello Ziggy Stardust Tour 1972 e dell'Aladdin Sane Tour 1973, nel corso dei quali Bowie presentava spesso la canzone come \"scritta dallo stesso Ziggy\".\nIn occasione di una delle prime date dello Ziggy Stardust Tour fu anche girato un video diretto da Mick Rock e rimasto inedito. \u00ab\u00c8 stato il primo video al quale ho lavorato con David\u00bb, ricordava il fotografo nel 1998, \u00abSi trattava di un collage di spezzoni ripresi dal vivo. Non ricordo che sia mai stato mostrato in pubblico...\u00bb\nDopo il Diamond Dogs Tour 1974 il brano spar\u00ec dai concerti fino all'Outside Tour 1995-96 e in seguito \u00e8 stato ripreso durante l'Earthling Tour 1997 e l'Heathen Tour 2002.\nTra le esibizioni \"estemporanee\":\nMick Ronson ha eseguito \"Moonage Daydream\" nel suo repertorio da solista per tutti gli anni settanta, mentre una versione dal vivo degli Spiders from Mars dedicata al chitarrista, scomparso il 29 aprile 1993, \u00e8 stata inclusa nell'album \"Mick Ronson Memorial Concert\" registrato nel 1994 e pubblicato nel 2001. Oltre che da Trevor Bolder e Mick Woodmansey, per l'occasione gli Spiders erano formati da Joe Elliott e Phil Collen, voce e chitarra dei Def Leppard, e dal chitarrista Bill Nelson.\nPubblicazioni successive.\nLa versione Arnold Corns di \"Moonage Daydream\" \u00e8 presente come traccia bonus nella riedizione di \"The Man Who Sold the World\" del 1990, nel bonus disc di quella di \"Ziggy Stardust\" del 2002 e nel CD \"Re:Call 1\", uscito con il box set \"Five Years (1969-1973)\" nel 2015.\nOltre che in un EP pubblicato nel 1973 negli Stati Uniti, che comprendeva anche \"Space Oddity\", \"Life on Mars?\" e \"It Ain't Easy\", la versione pi\u00f9 conosciuta del brano si trova nelle seguenti raccolte e album live:\nNel CD singolo di \"Hallo Spaceboy\" (1996) \u00e8 presente la performance del 13 dicembre 1995 al National Exhibition Centre di Birmingham.\n\"Moonage Daydream\" \u00e8 inclusa nella colonna sonora del film \"Guardiani della Galassia\" del 2014.\nCover.\nMolti artisti hanno inciso nel corso degli anni una cover di \"Moonage Daydream\", sempre nella versione di \"Ziggy Stardust\":\nAltre cover che si trovano in album tributo o compilation di artisti vari includono quelle di:"}
{"id": "2393950", "revid": "1003787", "url": "https://it.wikipedia.org/wiki?curid=2393950", "title": "Gr\u00e9gory Rast", "text": " Professionista dal 2001 al 2018, specialista delle classiche, vinse due titoli nazionali in linea, un Tour de Luxembourg e una tappa al Tour de Suisse."}
{"id": "2393952", "revid": "287204", "url": "https://it.wikipedia.org/wiki?curid=2393952", "title": "Gregory Rast", "text": ""}
{"id": "2393959", "revid": "298229", "url": "https://it.wikipedia.org/wiki?curid=2393959", "title": "Croce Rossa della Guinea Equatoriale", "text": "La Croce Rossa della Guinea Equatoriale \u00e8 la societ\u00e0 nazionale di Croce Rossa della Repubblica della Guinea Equatoriale (\"Rep\u00fablica de Guinea Ecuatorial\", in spagnolo), stato dell'Africa centrale.\nStoria.\n\u00c8 stata fondata nel 1985, \u00e8 stata riconosciuta dal CICR nel 1995 ed ammessa nella Federazione nello stesso anno.\nSuddivisioni.\nL'Associazione copre l'intero territorio grazie ad una rete di sezioni locali, divise in provinciali, distrettuali e municipali.\nOrganizzazione.\nIl Segretario Generale \u00e8 un dipendente fisso dell'Associazione. Gli amministratori delle sezioni locali sono per la maggior parte volontari non stipendiati.\nRisorse umane.\nLa societ\u00e0 impiega 39 dipendenti ed \u00e8 composta da 4100 membri (nel 1998).\nAttivit\u00e0.\nLa Croce Rossa della Guinea Equatoriale \u00e8 impegnata nelle seguenti attivit\u00e0:"}
{"id": "2393966", "revid": "986213", "url": "https://it.wikipedia.org/wiki?curid=2393966", "title": "Conclave del 1963", "text": "Il conclave del 1963 venne convocato a seguito della morte di papa Giovanni XXIII, avvenuta in Vaticano il 3 giugno dello stesso anno. Si svolse nella Cappella Sistina dal 19 al 21 giugno, e, dopo sei scrutini, venne eletto papa il cardinale Giovanni Battista Montini, arcivescovo di Milano, che assunse il nome di Paolo VI. L'elezione venne annunciata dal cardinale protodiacono Alfredo Ottaviani.\nSituazione generale.\nIl 18 giugno 1963 alcuni cardinali progressisti, giunti a Roma gi\u00e0 da parecchi giorni, si ritrovarono in gran segreto presso il convento dei frati cappuccini di Frascati, convocati dal cardinale Clemente Micara, amico di vecchia data del cardinale Giovanni Battista Montini, all'epoca arcivescovo di Milano. Arrivarono, fra gli altri, Achille Li\u00e9nart, Bernard Jan Alfrink, Paul-\u00c9mile L\u00e9ger, Franz K\u00f6nig, Montini stesso, L\u00e9on-Joseph Suenens e Joseph Frings. Notando il precipitarsi a Roma di tanti porporati fin dalle primissime ore successive alla morte di Giovanni XXIII, il cardinale Pietro Ciriaci comment\u00f2: \u00abSe ogni cosa fosse certa e scontata non vi sarebbe questa calata di cardinali stranieri a Roma\u00bb.\nSecondo l'opinione dei presenti, il conclave che si sarebbe aperto di l\u00ec a breve sarebbe stato un conclave duro a causa del Concilio Vaticano II, rimasto aperto e senza conclusione dopo la morte di Giovanni XXIII. Il concilio, infatti, apparve subito la vera discriminante per l'elezione. Per l'opposta ala conservatrice, guidata principalmente dai cardinali Giuseppe Siri, Alfredo Ottaviani e Giuseppe Pizzardo, infatti, il conclave poteva rappresentare l'ultima possibilit\u00e0 di invertire la strada innovatrice che il concilio stesso aveva intrapreso.\nDalla riunione di Frascati l'ala progressista - su impulso dei cardinali Frings e Li\u00e9nart - decise di candidare Montini, ritenuto l'erede naturale del papa deceduto per le sue ferme convinzioni \"conciliatrici\", ma che poteva anche essere un ponte con le esigenze dell'ala conservatrice all'interno del concilio, non essendo egli favorevole alle spinte innovatrici pi\u00f9 estreme. Tale piano, tuttavia, fu contrastato dal cardinale iraqeno Tappouni, il quale, d'intesa con i cardinali francesi, pensava di opporgli la candidatura dell'arcivescovo di Genova Giuseppe Siri. Questi, per\u00f2, giunto a Roma a cose fatte, declin\u00f2 l'invito, come da lui stesso dichiarato in una successiva intervista del 25 novembre 1987.\nSulla persona del cardinale Montini in piena guerra fredda, peraltro, persistevano alcune \"riserve politiche\" espresse dal cancelliere tedesco Konrad Adenauer, per l'adesione dell'arcivescovo di Milano alla linea \"giovannea\" nei rapporti con il mondo comunista; contrario era anche il dittatore spagnolo Francisco Franco, che sembra pregasse nella sua cappella privata affinch\u00e9 Montini non fosse eletto. Tramite Luigi Gedda, anche il Presidente della Repubblica Italiana Antonio Segni aveva fatto pervenire ai cardinali il suo dissenso alla candidatura Montini.\nLa candidatura del cardinale armeno Gregorio Pietro Agagianian, gi\u00e0 concorrente a quella di Roncalli nel conclave del 1958, sarebbe stata ostacolata dai servizi segreti italiani (il SIFAR), che ritenevano anch'egli troppo filo-russo. Secondo la rivista \"Trenta Giorni\", infatti, il SIFAR, nell'imminenza del conclave, avrebbe trasmesso ai cardinali un dossier concernente i presunti legami tra la sorella del porporato, la settantenne Elizabeta Papikova, con il KGB, il servizio segreto sovietico, e un contatto da questa stretto con l'ambasciata sovietica durante una visita al fratello a Roma. Ci\u00f2 sarebbe bastato a eliminare anche Agagianian dalla corsa al papato.\nDue cardinali non poterono giungere a Roma. Si tratt\u00f2 di J\u00f3zsef Mindszenty, cui il regime comunista proib\u00ec di lasciare l'Ungheria, e Carlos Mar\u00eda Javier de la Torre, assente per motivi di salute.\nVotazioni.\nLa sera del 19 giugno 1963 gli ottanta cardinali entrarono nel conclave pi\u00f9 numeroso fino ad allora mai convocato. Per essere eletti erano necessari 54 voti, pari ai due terzi del numero dei componenti il Sacro Collegio. Il blocco dei cardinali conservatori, guidati da Ottaviani e Siri, oppose una strenua resistenza all'elezione di Montini, tanto che le due fazioni si affrontarono per tutto il conclave, impossibilitati a scendere a un compromesso.\nSecondo la ricostruzione del vaticanista Giancarlo Zizola, nelle prime due votazioni, la mattina del 20 giugno, Montini ottenne circa 30 voti; il candidato dei conservatori, Ildebrando Antoniutti, arriv\u00f2 a circa 20, cos\u00ec come Giacomo Lercaro, candidato di rincalzo dell'ala progressista. Nella terza votazione, la prima del pomeriggio, i voti di Lercaro confluirono su Montini, che arriv\u00f2 a 50, a soli 4 voti dalla maggioranza richiesta. Alcuni voti andarono anche al curiale Francesco Roberti.\nIl partito conservatore, tuttavia, continuava a non essere intenzionato a far confluire su Montini i voti che gli mancavano per l'elezione e la fazione montiniana sapeva che sarebbe stato estremamente difficile guadagnarne di ulteriori. Poich\u00e9, oltre Montini, non era stato proposto nessun altro candidato in maniera seria, restava da insistere su di lui o metterlo da parte per cercare un nuovo candidato, forse proprio il cardinale Roberti, che sembrava il solo a poter rivestire il ruolo di candidato di compromesso.\nDurante la pausa fra la terza e la quarta votazione del 20 giugno il cardinale Gustavo Testa si alz\u00f2 in piedi, si avvicin\u00f2 ai cardinali Carlo Confalonieri e Alberto di Jorio e, con voce abbastanza forte affinch\u00e9 tutti sentissero, chiese loro di adoperarsi in modo che le logiche dei blocchi fossero superate, votando per Montini. La reazione dei cardinali vari\u00f2 dallo stupore, alla solidariet\u00e0, allo sdegno. Dopo la quarta e la quinta votazione, Montini aveva guadagnato qualche voto, ma non aveva ancora raggiunto la quota necessaria per la sua elezione.\nLa mattina successiva, 21 giugno, dopo tre giorni di conclave, Giovanni Battista Montini venne eletto papa al sesto scrutinio, con 57 voti, appena tre pi\u00f9 del necessario e assunse il nome di Paolo VI. Un gruppo di 22 cardinali, fra cui Giuseppe Siri e Alfredo Ottaviani, mantenne fino all'ultimo il proprio rifiuto.\nNonostante tutto, l'elezione di Montini fu una delle pi\u00f9 scontate del XX secolo, essendo stata prevista dalla maggior parte dei vaticanisti."}
{"id": "2393969", "revid": "1564499", "url": "https://it.wikipedia.org/wiki?curid=2393969", "title": "Monte Maggiore (Puglia)", "text": "Il Monte Maggiore \u00e8 una modesta altura del Subappennino dauno (nel territorio comunale di Ascoli Satriano, in provincia di Foggia) situata a un'altitudine di 261\u00a0; \u00e8 posto a breve distanza dalla riva sinistra del fiume Ofanto, che segna il confine tra Puglia e Basilicata. Non deve essere confuso con l'omonimo monte situato nella stessa provincia di Foggia, ma localizzato nella media valle del Cervaro, in territorio comunale di Orsara di Puglia.\nIl colle si erge in una landa isolata, lontana da qualsiasi centro abitato, in prossimit\u00e0 dei tratturi utilizzati fin dall'antichit\u00e0 durante la transumanza degli armenti. Nei pressi insiste la Torre Alemanna, un complesso monumentale risalente al XIII secolo, situato presso il Borgo Libert\u00e0, frazione di Cerignola.\nIl Monte Maggiore \u00e8 stato reso famoso dalla battaglia di Montemaggiore, combattuta il 4 maggio 1041, la seconda delle grandi battaglie campali nell'Apulia, combattute dai Bizantini contro gli alleati Normanni e Longobardi. Ancora una volta i Normanni sconfiggevano i Bizantini mentre il catepano Michele riparava a Bari."}
{"id": "2393972", "revid": "932277", "url": "https://it.wikipedia.org/wiki?curid=2393972", "title": "Freeskate", "text": "Il freeskate \u00e8 una disciplina del pattinaggio che rappresenta un incrocio tra il normale pattinaggio in linea e il pattinaggio aggressive. Ci si sposta infatti come nel pattinaggio fitness, ma in pi\u00f9 vengono aggiunti elementi freestyle e aggressive, cercando di affrontare nella maniera pi\u00f9 spettacolare possibile i vari ostacoli che si incontrano per la strada. \nDove si pratica.\nVisto che ci si sposta da un luogo all'altro sfruttando gli ostacoli lungo il percorso, il posto ideale per questa disciplina \u00e8 la citt\u00e0. Quartieri pianeggianti con fondo stradale sufficientemente liscio si prestano egregiamente per eseguire le innumerevoli acrobazie e per muoversi ad elevata velocit\u00e0. La situazione attuale in Italia vieta tuttavia l'utilizzo dei pattini al di fuori dei contesti idonei quali le piste.\nPattini.\nIl pattino da freeskate \u00e8 a scarpa rigida ed imbottita come quello aggressive, ma \u00e8 dotato di ruote pi\u00f9 larghe che permettono maggiore stabilit\u00e0 e maggiori velocit\u00e0. Il telaio dev'essere costruito con materiali resistenti come l'acciaio per non danneggiarsi a seguito di salti, che nel freeskate sono all'ordine del giorno. Nei pattini recenti vengono previsti sistemi di attenuazione degli impatti, detti \"shock absorber\", che vengono installati sotto al tallone."}
{"id": "2393975", "revid": "838137", "url": "https://it.wikipedia.org/wiki?curid=2393975", "title": "VII Giochi del Mediterraneo", "text": "I VII Giochi del Mediterraneo si sono svolti ad Algeri, Algeria, dal 23 agosto al 6 settembre 1975.\nNazioni partecipanti.\nAll'edizione parteciparono 2444 atleti provenienti da 15 distinte 15 nazioni.\nRisultati.\nSi disputarono 160 eventi di 19 diverse discipline sportive."}
{"id": "2393976", "revid": "1543377", "url": "https://it.wikipedia.org/wiki?curid=2393976", "title": "Sorgente di vita", "text": "Sorgente di vita \u00e8 un programma televisivo di carattere religioso in onda su Rai 2, a cura dell'Unione delle comunit\u00e0 ebraiche italiane in convenzione con la Rai, che tratta argomenti e approfondimenti legati alla religione e alla cultura ebraiche.\nIl programma \u00e8 andato in onda per la prima volta nel 1973 sotto forma di rubrica della durata di quindici minuti e, insieme all'analoga rubrica \"Protestantesimo\", \u00e8 uno dei primissimi spazi di pluralismo religioso nella televisione italiana.\nA partire dal 1975, dopo la riforma del servizio pubblico radiotelevisivo italiano, ha assunto la forma attuale di trasmissione a cadenza quindicinale, in alternanza con \"Protestantesimo\". Viene trasmesso da Rai 2 alla domenica in terza serata, con repliche nei due luned\u00ec successivi a orari alternati (in mattinata e in terza serata).\nLa trasmissione si prefigge di far conoscere tradizioni, vita, feste e cultura ebraiche, in Italia e all'estero, informare sulle attivit\u00e0 dell'Unione delle Comunit\u00e0 Ebraiche in Italia nonch\u00e9 proporre approfondimenti storici, presentare la realt\u00e0 sociale in Israele ed esporre il punto di vista della religione ebraica su principali temi etici e sociali, rivolgendosi a un pubblico non ristretto ai soli appartenenti all'ebraismo."}
{"id": "2393977", "revid": "363629", "url": "https://it.wikipedia.org/wiki?curid=2393977", "title": "Ipotonica", "text": ""}
{"id": "2393978", "revid": "15756", "url": "https://it.wikipedia.org/wiki?curid=2393978", "title": "Royal Marriages Act 1772", "text": "Il Royal Marriages Act 1772 era un atto del Parlamento della Gran Bretagna che prescriveva le condizioni alle quali i membri della famiglia reale britannica potevano contrarre un matrimonio valido e provvedeva a fornire quindi delle stringenti assicurazioni contro l'eventualit\u00e0 che un matrimonio indesiderato potesse influenzare la successione al trono o abbassare lo \"status\" della casata reale. Il potere di veto nelle mani del sovrano era molto pronunciato e provoc\u00f2 numerose critiche ai tempi in cui venne emanato. Successivamente questo atto fu abrogato dal Succession to the Crown Act 2013 che permette a coloro che hanno sposato dei cattolici di succedere al trono, limita il potere di veto del sovrano ai soli primi 6 successori e che rimpiazza la regola della precedenza dei figli maschi sulle femmine con la primogenitura semplice (solo per coloro che sono nati dopo il 28 ottobre 2011) emanato a seguito dell'Accordo di Perth del 2011.\nDisposizioni.\nL'atto stabiliva che nessun discendente di re Giorgio II, maschio o femmina, ad eccezione dei discendenti delle principesse che si fossero sposate , potesse sposarsi senza il consenso del monarca regnante, \u00abratificato con il sigillo e dichiarato in consiglio\u00bb. Il consenso doveva essere allegato alla licenza e nel registro matrimoniale, e inserito nei libri del \"Privy Council\"; qualunque matrimonio contratto senza questo consenso sarebbe stato nullo e privo di valore.\nIn ogni caso, qualunque membro della famiglia reale che avesse raggiunto l'et\u00e0 di venticinque anni e che si fosse visto rifiutare il consenso regale, avrebbe potuto sposarsi dopo un anno dandone notizia al \"Privy Council\", a meno che entrambe le camere del Parlamento non avessero dichiarato la loro disapprovazione. Non vi fu comunque mai un caso in cui il consenso formale del sovrano in consiglio fu rifiutato.\nInoltre il \"Royal Marriages Act 1772\" considerava un crimine il contrarre o partecipare ad un matrimonio illegale di qualunque membro della famiglia reale; questa disposizione venne in seguito abrogata dal \"Criminal Law Act 1967\".\nCause.\nLa proposta di legge venne effettuata da re Giorgio III come diretto risultato del matrimonio di suo fratello, il principe Enrico, duca di Cumberland, che nel 1771 spos\u00f2 la donna comune Mrs Anne Horton, figlia di Simon Luttrell e vedova di Christopher Horton. Bench\u00e9 il fatto non venne scoperto fino ad un anno dopo l'approvazione dell'atto, anche un altro fratello di re Giorgio, il principe Guglielmo, duca di Gloucester ed Edimburgo, nel 1766 aveva segretamente sposato Maria Walpole, figlia illegittima di Sir Edward Walpole e vedova del 2\u00ba Conte Waldegrave. Entrambe queste due unioni vennero considerate molto indesiderabili da parte del Re.\nCoppie ricadute negli effetti dell'atto.\nQui di seguito \u00e8 riportato un elenco delle situazioni in cui vennero applicate le disposizioni del \"Royal Marriages Act 1772\":\nEffetti pi\u00f9 ampi.\nL'atto rendeva invalido qualunque matrimonio, ovunque contratto o solennizzato, in contravvenzione ad esso; un tempo si era ritenuto che il matrimonio del principe Augusto Federico fosse legale in Irlanda ed Hannover, ma la Commissione dei Privilegi della \"House of Lords\" stabil\u00ec (nel caso sulla par\u00eca di Sussex), il 9 luglio 1844, che l'atto impediva ai discendenti di Giorgio II di contrarre un matrimonio legale senza il consenso della corona, sia all'interno dei domini britannici, che in qualunque altro luogo.\nGli effetti della legge, non sempre prevedibili, rimangono per la maggior parte ancora in vigore; un esempio \u00e8 visibile nella Casa Reale di Hannover, che discende da Ernesto Augusto, duca di Cumberland, figlio minore di re Giorgio III, che eredit\u00f2 la corona hannoveriana a causa della sua legge di successione semi-salica nel momento in cui il Regno Unito and\u00f2 a sua nipote Vittoria. Nonostante il fatto che i suoi discendenti abbiano perso la corona nel 1866, ed i titoli regali nel 1918, in quanto discendenti in linea maschile di Giorgio II, essi devono continuare a chiedere il permesso di matrimonio al monarca britannico.\nDi conseguenza, il 1\u00ba gennaio 1999, la regina Elisabetta II eman\u00f2 il seguente ordine in consiglio: \u00abMiei Lord, Io dichiaro qui il Mio Consenso ad un Contratto di Matrimonio tra \"Sua Altezza Reale\" Principe Ernesto Augusto Alberto di Hannover, duca di Brunswick-L\u00fcneburg e \"Sua Altezza Serenissima\" Principessa Carolina Luisa Margherita di Monaco...\u00bb. Senza il consenso reale il matrimonio sarebbe stato invalido in Gran Bretagna, dove la famiglia dello sposo possiede tuttora notevoli propriet\u00e0 e ritiene il diritto di petizione per la ripresa del Ducato di Cumberland, sospeso dopo la Prima guerra mondiale; similarmente, la corte monegasca notific\u00f2 ufficialmente alla Francia il contemplato matrimonio di Caroline con il principe Ernesto Augusto e ricevette l'assicurazione che non esistevano obiezioni, in ottemperanza del Trattato Franco-monegasco del 1918.\nSposando una cattolica, Ernesto Augusto ha rinunciato al suo remoto posto nell'ordine di successione al trono britannico (riguadagnato con il Succession to the Crown Act 2013). Ma la figlia della coppia, la principessa Alexandra di Hannover, nata nel 1999 e allevata nella fede protestante, \u00e8 legata sia alla legge dinastica della Casa di Monaco, che richiede il preventivo consenso del principe regnante per celebrare un matrimonio valido, sia al \"Royal Marriages Act\" britannico, bench\u00e9 essa sia approssimativamente trecentonovantanovesima nella linea di successione al trono britannico, mentre \u00e8 quattordicesima in quella relativa al Principato di Monaco.\nTutte le monarchie europee, e molti reami non europei, hanno leggi o tradizioni che richiedono l'approvazione preventiva del monarca per il matrimonio dei membri della dinastia regnante. La particolarit\u00e0 della legge britannica sta nel fatto che questa non \u00e8 stata modificata sin da quando essa \u00e8 stata adottata, cosicch\u00e9 il suo ambito \u00e8 divenuto sempre pi\u00f9 ampio, dispiegando i suoi effetti non solo sulla famiglia reale britannica pi\u00f9 stretta, ma anche su parenti molto pi\u00f9 distanti del monarca. Inoltre il suo ambito sta crescendo: mentre nel passato le principesse britanniche erano solite sposarsi in dinastie estere, escludendo cos\u00ec i loro discendenti dal seguire le norme del \"Royal Marriages Act 1772\", attualmente molte sposano loro connazionali britannici, cosicch\u00e9 i loro figli divengono soggetti alle restrizioni dell'atto, cos\u00ec come per i loro discendenti protestanti che sposano altri britannici, e cos\u00ec via, potenzialmente senza limiti. D'altronde l'applicazione della legge non \u00e8 confinata unicamente a quelle che portano il titolo ufficiale di principessa: ai fini dell'atto, questo termine \u00e8 inteso ad includere ogni discendente femmina legittimo di Giorgio III, visto che ognuna di esse pu\u00f2 ereditare delle pretese alla corona britannica, a meno che non sia esclusa dall'atto stesso.\nL'esenzione Farran.\nNegli anni 1950, Charles d'Olivier Farran, docente di diritto costituzionale presso l'Universit\u00e0 di Liverpool, teorizz\u00f2 che l'atto non potesse essere pi\u00f9 applicato ad alcuna persona vivente, perch\u00e9 tutti gli appartenenti alla pi\u00f9 ristretta famiglia reale sono in realt\u00e0 discendenti di principesse britanniche sposate in famiglie straniere.\nA causa di \"inter-matrimoni\", molte discendenti in linea femminile di Giorgio II si sono nuovamente sposati nella famiglia reale britannica; in particolare, l'attuale Regina ed altri membri della Casa Windsor discendono, attraverso la regina consorte Alessandra, da almeno due principesse (Maria, langravina d'Assia, e Luisa, regina di Danimarca) che erano figlie di Giorgio II che avevano sposato monarchi esteri (rispettivamente Federico II d'Assia-Kassel e re Federico V di Danimarca).\nQuesta cosiddetta \"Esenzione Farran\" and\u00f2 incontro ad una notevole pubblicit\u00e0, ma argomentazioni contro di essa sono state portate da Clive Parry, docente del Downing College di Cambridge, e, da quel momento, l'interpretazione di Farran \u00e8 stata ignorata. Il consenso per il matrimonio nella famiglia reale (compreso il distantemente collegato Casato di Hannover) continua ad essere cercato e garantito come se nessuno dei discendenti in linea maschile di Giorgio II fosse anche discendente in linea femminile.\nCome evidenzi\u00f2 Clive Parry, la teoria dell'esenzione Farran era ulteriormente complicata dal fatto che tutti i discendenti protestanti dell'elettrice Sofia di Hannover, antenata dei monarchi del Regno Unito sin dal 1714, erano stati intitolati ad avere la cittadinanza britannica mediante il \"Sophia Naturalization Act 1705\" (se questi erano nati prima del 1948, anno in cui l'atto \u00e8 stato abrogato). Di conseguenza, alcuni matrimoni di principesse britanniche con monarchi e principi del Continente non furono, per la legge, matrimoni con stranieri. Per esempio, il matrimonio del 1947 tra la principessa Elisabetta ed il principe Filippo, duca di Edimburgo, per nascita principe di Grecia e Danimarca, ma discendente dell'elettrice Sofia, fu un matrimonio con un cittadino britannico, anche se egli non era stato preventivamente naturalizzato nel Regno Unito. Questo vorrebbe dire che, per esempio, almeno teoricamente, la famiglia reale di Norvegia \u00e8 legata agli effetti dell'atto, perch\u00e9 il matrimonio della principessa Maud, figlia di re Edoardo VII, con il futuro re Haakon VII di Norvegia, fu un'unione tra due cittadini britannici, visto che Haakon discendeva anch'esso dall'elettrice Sofia.\nProposta di abrogazione.\nIl \"Succession to the Crown Bill\", una proposta di legge presentata al parlamento del Regno Unito il 9 dicembre 2004, se fosse stata approvata avrebbe abrogato l'atto nella sua interezza; in ogni caso la proposta venne ritirata il 15 gennaio 2005 dal suo promotore, dopo avere appreso che non avrebbe ricevuto alcun supporto dal governo. Solo con l'Accordo di Perth e con il successivo Succession to the Crown Act l'atto fu abrogato.\nAltra legislazione.\nL'atto di reggenza del 1830, che disciplinava l'eventuale stato di reggenza che si sarebbe venuto a verificare nel caso in cui la regina Vittoria fosse salita al trono prima dell'et\u00e0 di diciotto anni, rese illegale per lei lo sposarsi senza il consenso del reggente. Lo sposo e chiunque fosse stato coinvolto nel predisporre il matrimonio senza il consenso sarebbe stato colpevole di alto tradimento; questa conseguenza era ancora pi\u00f9 seria di quella prevista dall'atto del 1772. In ogni caso l'atto non entr\u00f2 mai in vigore visto che Vittoria era gi\u00e0 diciottenne quando divenne regina.\nConsensi per i matrimoni.\nI consensi ai matrimoni forniti dal sovrano in ottemperanza al \"Royal Marriages Act 1772\" sono stati raccolti nei registri del \"Privy Council\", ma non sono stati pubblicati. Nel 1857 divenne invece usanza quella di pubblicarli sulla \"London Gazette\", anche se non tutte le autorizzazioni vennero annotate sul giornale. Tali mancanze sono state integrate consultando l'archivio nazionale:"}
{"id": "2393982", "revid": "116141557", "url": "https://it.wikipedia.org/wiki?curid=2393982", "title": "Prokop'evskij rajon", "text": "Ia provincia Prokop'evskij () \u00e8 un rajon dell'Oblast' di Kemerovo, nella Russia europea; il capoluogo \u00e8 Prokop'evsk. Istituito nel 1924, ricopre una superficie di 3.500 chilometri quadrati e consta di una popolazione di circa 33.000 abitanti."}
{"id": "2393984", "revid": "614400", "url": "https://it.wikipedia.org/wiki?curid=2393984", "title": "Robert A. M. Stern", "text": ""}
{"id": "2393986", "revid": "39884", "url": "https://it.wikipedia.org/wiki?curid=2393986", "title": "Stazioni di Milano", "text": ""}
{"id": "2393990", "revid": "228587", "url": "https://it.wikipedia.org/wiki?curid=2393990", "title": "\u00c1ed mac Boanta", "text": "Biografia.\nIl solo riferimento che si fa ad \u00c1ed \u00e8 negli Annali di Ulster, dove viene registrato che \"E\u00f3gan\u00e1n mac \u00d3engusa, Bran mac \u00d3engusa, \u00c1ed mac Boanta, e altri quasi innumerevoli\" perirono nella battaglia combattuta accanto agli uomini di Fortriu contro i Vichinghi nell'839. \nIl Duan Albanach elenca un \"\u00c1ed An\" che govern\u00f2 per quattro anni su D\u00e1l Riata, mentre il \"Sincronismo\" di Flann Mainistrech lo posizion\u00f2 fra Caustant\u00edn mac Fergusa e E\u00f3gan\u00e1n mac \u00d3engusa, nipote di Caustant\u00edn. \u00c8 incerto se Caustant\u00edn ed E\u00f3gan\u00e1n avessero governato su D\u00e1l Riata, ma di \u00c1ed si pens\u00f2 che l'avesse fatto. \n\u00c1ed pu\u00f2 essere stato preceduto come re da Domnall mac Caustant\u00edn. Non si conoscono re che, dopo di lui, abbiano ereditata la corona, prima che la regione cadde sotto il dominio dei Gaelici Norreni, come la dinastia U\u00ed \u00cdmair nell'ultima parte del IX secolo."}
{"id": "2393992", "revid": "363629", "url": "https://it.wikipedia.org/wiki?curid=2393992", "title": "Soluzione ipertonica", "text": ""}
{"id": "2393997", "revid": "363629", "url": "https://it.wikipedia.org/wiki?curid=2393997", "title": "Soluzione ipotonica", "text": ""}
{"id": "2393999", "revid": "125953951", "url": "https://it.wikipedia.org/wiki?curid=2393999", "title": "Trilli (film)", "text": "Trilli (\"Tinker Bell\") \u00e8 un film d'animazione statunitense \"direct-to-video\" del 2008 diretto da Bradley Raymond, facente parte del franchise Disney Fairies e prodotto da DisneyToon Studios. \nIl film ruota attorno a Trilli, una fata creata da J. M. Barrie per la sua opera teatrale \"Peter Pan, o il ragazzo che non voleva crescere\", e apparsa nel Classico Disney del 1953 \"Le avventure di Peter Pan\" e nel suo sequel del 2002 \"Ritorno all'Isola che non c'\u00e8\". A differenza dei due film di Peter Pan della Disney con il personaggio, che erano stati prodotti utilizzando principalmente animazione tradizionale, \"Trilli\" venne prodotto utilizzando la modellazione digitale in 3D.\nIl film venne distribuito in DVD e Blu-ray Disc negli Stati Uniti da Walt Disney Studios Home Entertainment il 28 ottobre 2008, mentre in Italia usc\u00ec il successivo 12 novembre.\nTrama.\nTrilli nasce dalla prima risata di un bambino, e viene portata dal vento alla Radura Incantata (che fa parte dell'Isola che non c'\u00e8). Si apprende che il suo talento \u00e8 quello di essere una tuttofare, le fate che fanno e sistemano le cose. Altri due tuttofare, Blobl\u00f2 e Clank, le insegnano la loro arte e le raccontano delle fate che visitano il mondo fermo per portare le stagioni. Trilli \u00e8 entusiasta e non vede l'ora di andare nel mondo fermo per la primavera.\nMentre \u00e8 fuori per lavoro, incontra Argentea, una fata dell'acqua; Rosetta, una fata giardiniera; Iridessa, una fata della luce; e Daina, una fata degli animali. Dopo il loro incontro, si accorge di Vidia, una fata del volo veloce che la prende subito in antipatia a causa del suo insolitamente forte talento. Vidia la sfida a dimostrare di essere in grado di andare nel mondo fermo, e Trilli crea diverse invenzioni che mostra al ministro della primavera. Ma Trilli impara presto dalla regina Clarion che solo le fate con talenti legati alla natura possono visitare il mondo fermo.\nTrilli allora cerca di imparare delle abilit\u00e0 naturali, facendo le gocce di rugiada con Argentea, illuminando le lucciole con Iridessa e cercando con Daina di insegnare agli uccellini a volare, ma fallisce miseramente in tutto. Nel frattempo, Blobl\u00f2 e Clank coprono Trilli quando vengono interrogati da Fairy Mary, la fata tuttofare sorvegliante. Quando Trilli ritorna cerca di spiegare, ma Mary risponde semplicemente di sapere gi\u00e0 tutto, ed esprime la sua delusione per le azioni di Trilli.\nSulla spiaggia, Trilli scopre dei pezzi di un carillon e capisce come metterli insieme. Iridessa, Daina, Argentea e Rosetta la vedono e le dicono che dovrebbe essere orgogliosa del suo talento come tuttofare, e che il mondo fermo non le dovrebbe importare. Ma Trilli ha ancora voglia di andarci. Chiede a Rosetta se potr\u00e0 insegnarle ad essere una fata giardiniera, ma Rosetta le dice che crede che il suo talento stia nell'armeggiare.\nCome ultima risorsa, Trilli chiede aiuto a Vidia per diventare una fata giardiniera. Vidia le dice astutamente che catturare i cardi scattanti potrebbe provare il suo valore. Tuttavia, una volta che vede Trilli sta facendo progressi, lei lascia liberi i cardi catturati e, nel tentativo di riacchiapparli, Trilli distrugge tutti i preparativi per la primavera. Trilli decide di andarsene, ma dopo aver parlato con lo spargi-polvere Terence su quanto sia importante il suo lavoro, si rende conto dell'importanza di un tuttofare.\nTrilli si riscatta inventando macchine che accelerano il processo di decorazione di fiori, coccinelle, ecc. In questo modo le altre fate tornano nei tempi previsti, salvando cos\u00ec l'arrivo della primavera. Vidia viene punita per aver spinto Trilli a causare il caos, e la regina Clarion permette a Trilli di unirsi alle fate con talenti legati alla natura quando porteranno la primavera nel mondo fermo. A Trilli viene dato il compito di consegnare il carillon alla sua proprietaria originale (che si scopre essere Wendy Darling). La narratrice conclude dicendo che quando giochi perduti sono trovati o un orologio rotto ricomincia a funzionare, \"significa che una fata molto speciale \u00e8 pi\u00f9 vicina di quanto possiate immaginare\".\nProduzione.\n\"Trilli\" \u00e8 il primo film Disney a caratterizzare la fata Trilli in un ruolo parlato. L'attrice Brittany Murphy era stata originariamente scelta per la parte, prima che il ruolo andasse a Mae Whitman. Previsto per la distribuzione nell'autunno 2007, il film speriment\u00f2 ritardi connessi ai cambiamenti di personale nella gestione Disney. Secondo un articolo di \"Variety\" del giugno 2007, Sharon Morrill, il capo della divisione direct-to-video dei DisneyToons Studios dal 1994, venne rimosso da questa posizione a causa di problemi con questo film, tra cui un budget che si era esteso a quasi 50 milioni di dollari, e \"quasi due dozzine di versioni della sceneggiatura e una dozzina di registi diversi\". Ai dirigenti della Pixar John Lasseter e Edwin Catmull venne data la leadership della Walt Disney Feature Animation dopo che la Disney aveva acquisito la Pixar all'inizio del 2006, e anche se i DisneyToons Studios non sono sotto la loro gestione, \"sembra che siano sempre pi\u00f9 coinvolti nelle operazioni dell'unit\u00e0\". Lasseter disse che il film era a quel tempo \"praticamente inguardabile\" e che avrebbe danneggiato sia la Walt Disney Feature Animation che la linea Disney Consumer Products che era stato concepito per supportare. Morill venne spostato ai \"progetti speciali\" e lo stato del film era seriamente in dubbio. L'osservatore Disney Jim Hill rifer\u00ec all'epoca che le complicazioni che circondavano questo film avevano condotto alla decisione che la Disney non avrebbe pi\u00f9 prodotto sequel direct-to-video per i suoi lungometraggi.\nColonna sonora.\nLa colonna sonora del film \u00e8 stata composta da Joel McNeely, che ha registrato la musica di un ensemble di 88 pezzi della Hollywood Studio Symphony e la solista di violino celtico M\u00e1ir\u00e9ad Nesbitt al Sony Scoring Stage.\nAlbum.\nLa colonna sonora del film venne distribuita il 14 ottobre 2008, una settimana prima dell'uscita del DVD, e contiene canzoni dal film e ispirate a esso.\nDistribuzione.\nData di uscita.\nIl film vide una breve uscita in sala a El Capitan Theatre tra il 19 settembre e il 2 ottobre. Il film usc\u00ec al cinema, nel corso del 2008, anche nei seguenti Stati:\nEdizione italiana.\nIl doppiaggio italiano del film venne eseguito dalla Dubbing Brothers Int. Italia e diretto da Leslie La Penna su dialoghi di Paola Valentini. Le canzoni sono dirette da Ermavilo su testi di Lorena Brancucci, e sono interpretate da Rossella Ruini e Renata Fusco. La canzone portante del film \"Fly to Your Heart\" nell'edizione italiana \u00e8 eseguita da Amalia Gr\u00e9 con il titolo \"Volerai\".\nAccoglienza.\nIl film \u00e8 stato ben accolto dalla critica, con l'aggregatore di recensioni Rotten Tomatoes che riporta un punteggio di sei e mezzo. \nIn Nord America, 668.000 copie vennero vendute nel giorno dell'uscita, circa il 22% al di sopra delle aspettative precedenti. Le vendite del DVD incassarono 52.201.882 dollari per 3.347.686 unit\u00e0 vendute.\nPromozione.\nIl personaggio animato in digitale di Trilli e le altre fate che compaiono nel film apparvero nei bumper di Disney Channel, in cui disegnavano il logo del canale con le loro bacchette. Quella di Rosetta rappresenta il suo webisodio. Gli sforzi di marketing per il film includevano un tie-in con la Southwest Airlines, decorando e chiamando un Boeing 737 \"Tinker Bell One\". Gli assistenti di volo indossavano ali di fata e assegnavano premi ai passeggeri che rispondevano correttamente a domande sul personaggio di Trilli.\nFrank Nissen, regista di \"Cenerentola - Il gioco del destino\", diresse una serie di webisodi per promuovere il film sul canale \"Fairies\" del sito di Disney XD. Fatta eccezione per un paio di effetti vocali, solo uno contiene dialoghi. Essi sono stati trasmessi anche su Rai 2.\nEdizioni home video.\nDVD.\nPrima edizione.\nLa prima edizione DVD del film usc\u00ec in Italia il 12 novembre 2008. Il DVD usc\u00ec anche in un'edizione speciale da collezione con un libro illustrato. In occasione dell'uscita dei film successivi il DVD venne ristampato per l'inserimento in vari cofanetti.\nBlu-ray Disc.\nLa prima edizione BD del film usc\u00ec in Italia il 12 novembre 2008.\nSequel.\nSono stati distribuiti cinque sequel del film e uno special televisivo: \"Trilli e il tesoro perduto\" (2009), \"Trilli e il grande salvataggio\" (2010), \"I Giochi della Radura Incantata\" (2011), \"Trilli e il segreto delle ali\" (2012), \"Trilli e la nave pirata\" (2014), \"Trilli e la creatura leggendaria\" (2015)."}
{"id": "2394001", "revid": "869733", "url": "https://it.wikipedia.org/wiki?curid=2394001", "title": "La Banda Volante", "text": "La Banda Volante \u00e8 un cartone animato prodotto e realizzato dallo studio italiano Toposodo e dalla francese Ellipsanime, basato su un'idea di Marco Bigliazzi e Fabrizio Bondi, e distribuito nel mondo dalla francese Mediatoon. In Italia \u00e8 trasmesso da Rai 2 ed \u00e8 destinato a bambini dai 4 ai 9 anni.\nTrama.\nNei cieli di tutto il mondo viaggia uno specialissimo dirigibile, con a bordo una multietnica colonia di uccelli. Ko, un corvo, ha sempre le migliori idee sulla base delle sue esperienze ed \u00e8 il capitano del dirigibile. Pina, una pinguina, \u00e8 lei che ha avuto l'idea de \"la Banda Volante\" ed \u00e8 sempre molto istruita su tutto. Filippo, un fenicottero un po' tonto che crede che tutto sia un gioco, dopo le anatre \u00e8 il pi\u00f9 grosso e il pi\u00f9 forte. Brio, un colibr\u00ec, il migliore amico di Filippo, molto fifone tanto che la torre di Pisa gli fa venire le vertigini. Natasha, Yolanda, Vanessa, Deborah e Katia, un gruppo di cinque anatre obese che si confondono spesso, il loro hobby \u00e8 fare esercizi nei quali si criticano a vicenda e litigano in una vasca da bagno appesa a uno dei motori del dirigibile. Nello, un pipistrello che all'inizio era scambiato con un vampiro, \u00e8 il pilota notturno del dirigibile. Chou-Chou, una civetta con un'ottima vista notturna che fa compagnia a Nello nelle notti, ha sempre idee buone ma sono sempre le pi\u00f9 lente da realizzare. Ticchio, un picchio, \u00e8 l'ingegnere del gruppo e sa costruire qualsiasi cosa, si dimostra anche molto abile con principi fisici e chimici. Marius, un merlo indiano proveniente da Vienna, ex uccello di compagnia di un pianista di 12 anni (Wolfgang), sa leggere e parlare la lingua degli umani. Questi personaggi formano la banda volante \u2013 ognuno con un proprio carattere ma un obiettivo comune: correre in aiuto di chi si trova in pericolo. \u00c8 la Banda Volante, sempre pronta a partire in volo sopra a oceani, montagne, paesi, citt\u00e0, per fronteggiare le pi\u00f9 disparate emergenze fino ai pi\u00f9 remoti angoli del globo."}
{"id": "2394020", "revid": "729019", "url": "https://it.wikipedia.org/wiki?curid=2394020", "title": "United Kingdom Special Forces", "text": "Il United Kingdom Special Forces (UKSF) \u00e8 un direttorato del Ministro della Difesa britannico che ha anche la capacit\u00e0 per fungere da comando interforze per le operazioni speciali. L'UKSF \u00e8 comandato dal \"Director Special Forces\" (DSF), un maggior generale.\nFormazione.\nL'UKSF \u00e8 stato creato nel 1987 per mettere insieme il Special Air Service del British Army e lo Special Boat Squadron dei Royal Marines, designato nello stesso periodo come Special Boat Service, all'interno di un comando unificato, basato sull'ex \"Director SAS\" che aveva come titolo aggiuntivo \"Director Special Forces\". Il Direttorato \u00e8 stato espanso con la creazione del Joint Special Forces Aviation Wing, il Special Reconnaissance Regiment e il Special Forces Support Group.\nRuoli e attivit\u00e0.\nLe unit\u00e0 dell'UKSF intraprendono una serie di ruoli, con un certo livello di interazione e interoperabilit\u00e0:\nDirettore.\nIl \"Director Special Forces\" \u00e8 dal 1988 il vertice del direttorato. Precedentemente un Brigadier generale, dal 2009 \u00e8 un maggior generale.\nHa sede nella caserma \"Duke of York\" di Londra. Il comandante \u00e8 responsabile della definizione della dottrina d\u02bcimpiego, dell\u02bcaddestramento e dei programmi di equipaggiamento delle forze speciali, e svolge anche la funzione di consigliere dello Stato Maggiore e del Governo per le problematiche relative alle forze speciali. Per assolvere tale compito \u00e8 assistito da un vicecomandante (solitamente un colonnello dei Royal Marines con esperienza nelle operazioni speciali), e si avvale di uno Stato Maggiore, dal quale dipendono lo \"Special Air Service Group\" (SAS Group), lo Special Boat Service (SBS), la \"602 Signal Troop\" e la \"4/73 (Sphinx) SP Observation Post (OP) Battery\".\nSimbolo.\nIl distintivo di ogni unit\u00e0 dell'UKSF mostra una rappresentazione della Spada di Damocle (o Excalibur).\nUnit\u00e0 di supporto.\nL'UKSF \u00e8 supportato da un numero di reparti:\nAviazione.\nIl Joint Special Forces Aviation Wing provvede supporto con elicotteri ed aerei all'UKSF. Tre unit\u00e0 dell'Army Air Corps (AAC) e della Royal Air Force (RAF) hanno il compito di supportare le operazioni speciali britanniche.\nSei aerei Hercules C.3 (C-130H-30), aggiornati allo standard C.3A (con pi\u00f9 contromisure e sistemi di navigazione), sono stati aggiunti alla Squadriglia Forze Speciali a causa delle necessit\u00e0 delle forze speciali dopo l'11 settembre 2001."}
{"id": "2394024", "revid": "838137", "url": "https://it.wikipedia.org/wiki?curid=2394024", "title": "Nuoto ai VII Giochi del Mediterraneo", "text": "Il nuoto ai Giochi del Mediterraneo 1975 ha visto lo svolgimento di 21 gare, 15 maschili e 6 femminili."}
{"id": "2394025", "revid": "125491865", "url": "https://it.wikipedia.org/wiki?curid=2394025", "title": "Eracleone", "text": "In accordo con il suo maestro Valentino Eracleone gli uomini hanno una triplice natura: sono tutti terreni per la loro comune discendenza da Adamo ma alcuni sono differenti perch\u00e9 hanno ricevuto una natura psichica dal Demiurgo e tra i psichici solo alcuni hanno una natura spirituale a loro attribuita da Sophia. :\nSecondo Eracleone vi sono nella Bibbia tre periodi che corrispondono all'et\u00e0 degli uomini:\nDi lui ci sono giunti numerosi frammenti, a volte abbastanza estesi, di un suo Commento al Vangelo secondo Giovanni, riportati da Origene nel suo \"commento al Vangelo di Giovanni\" al fine di confutarlo. Per quanto possiamo ricavare da questi frammenti superstiti, si tratta di un'opera, alla pari dell\"Epistola a Flora\" di Tolomeo, destinata perci\u00f2 ad un grande pubblico e scritta con particolare attenzione. L'interpretazione del vangelo di Giovanni \u00e8 compiuta con metodo esclusivamente allegorico. "}
{"id": "2394027", "revid": "174925", "url": "https://it.wikipedia.org/wiki?curid=2394027", "title": "Teorema di Duggan-Schwartz", "text": "Il teorema di Duggan-Schwartz fornisce la dimostrazione che in ogni sistema elettorale che scelga un insieme non vuoto di vincitori, secondo un sistema di preferenze individuali, e dove vi siano almeno tre o pi\u00f9 candidati, vale almeno una delle seguenti:\nLe prime due condizioni sono proibite in qualsiasi elezione onesta, la terza condizione richiede che molti candidati siano vincitori \"ex aequo\". La conclusione generale, allora, \u00e8 la stessa che di solito \u00e8 data dal teorema di Gibbard-Satterthwaite: i sistemi di votazione possono essere manipolati. Il risultato essenzialmente permane anche quando gli \"ex aequo\" sono permessi nelle schede elettorali; in quel caso esiste almeno un \"dittatore debole\" tale che almeno uno dei candidati a pari merito in cima alla scheda elettorale di quel votante, sia un vincitore. \nIl teorema di Gibbard-Satterthwaite \u00e8 un teorema che restringe l'insieme dei vincitori ad uno. Similmente il teorema dell'impossibilit\u00e0 di Arrow tratta dei sistemi che danno un ordine di preferenza completo dei singoli candidati, invece di scegliere soltanto i vincitori."}
{"id": "2394041", "revid": "281666", "url": "https://it.wikipedia.org/wiki?curid=2394041", "title": "Microtunneling", "text": ""}
{"id": "2394042", "revid": "2149023", "url": "https://it.wikipedia.org/wiki?curid=2394042", "title": "The Beatrice Letters", "text": "The Beatrice Letters \u00e8 un libro di Lemony Snicket, pseudonimo dello scrittore statunitense Daniel Handler. Il romanzo fa riferimento alla serie di libri per bambini \"Una Serie di Sfortunati Eventi\" ed \u00e8 stato pubblicato poco prima dell'uscita del tredicesimo ed ultimo volume della saga. \u00c9 inedito in Italia.\nTrama.\nIl libro consiste in tredici lettere, sei da parte di Beatrice Baudelaire II a Lemony Snicket, sei scritte da Lemony Snicket a Beatrice Baudelaire e una da Lemony Snicket al suo editore (questa appare in ogni libro della serie, ma in questo caso \u00e8 la prima volta che tale lettera \u00e8 parte integrante della trama). \nLe lettere di Lemony Snicket per Beatrice partono dall'infanzia di Snicket e arrivano fino a poco prima della nascita di Violet, la primogenita dei Baudelaire. La Beatrice che scrive a Lemony e quella che riceve le sue lettere, tuttavia invece, sembrano essere due persone diverse: la Beatrice adulta, a cui Lemony scrive le sue lettere d'amore, \u00e8 la stessa che in \"Una Serie di Sfortunati Eventi\" l'autore indica come suo amore perduto\",\" e che qui scopriamo essere la madre di Violet, Klaus e Sunny\";\" della Beatrice pi\u00f9 giovane (quella che scrive a Snicket), invece, viene soltanto detto che ha un legame imprecisato con i tre orfani Baudelaire. Nell'ultimo libro della serie, La Fine, viene rivelato che Beatrice Baudelaire II \u00e8 la figlia di Kit Snicket e Dewey, che dopo gli eventi sull'isola verr\u00e0 cresciuta dagli orfani Baudelaire.\nCuriosit\u00e0.\nIl libro contiene dodici lettere dell'alfabeto estraibili , ognuna delle quali viene introdotta in un diverso, creativo modo: ad esempio, la prima lettera \u00e8 una E, giustapposta vicino una cartolina da parte di Snicket a Beatrice nella quale Snicket ha disegnato una mappa proprio a forma di lettera E. Le lettere in cartoncino estraibili possono essere usate per formare l'anagramma \"\"Beatrice Sank\" (Beatrice \u00e8 affondata), dove Beatrice \u00e8 la barca che appare in \"La Fine,\" ma potrebbero formare anche la scritta \"A\" \"Snicket Brae\" (Un Pendio Snicket) o \"Bear A Snicket\"\" (sopporta uno Snicket). \nIl libro include anche un poster che ritrae il relitto della Beatrice, una grotta, gli occhiali di Klaus, il nastro per capelli di Violet e i libri di cucina di Sunny.\nCritica.\nKidsreads.com ha elogiato \"The Beatrice Letters\", affermando che \"Snicket ha aggiunto quelle che potrebbero, sorprendentemente, essere alcune dei pi\u00f9 toccanti e sincere (se non assurde) lettere d'amore mai scritte... intensifica l'interesse e l'attesa per il tanto atteso Tredicesimo Libro.\"\nNel 2006 furono vendute ben 350,000 copie negli Stati Uniti."}
{"id": "2394048", "revid": "154893", "url": "https://it.wikipedia.org/wiki?curid=2394048", "title": "Teorema di Holmstrom", "text": ""}
{"id": "2394049", "revid": "116828909", "url": "https://it.wikipedia.org/wiki?curid=2394049", "title": "Rodolfo Nin Novoa", "text": "\u00c8 stato Vicepresidente del suo Paese ed \u00e8 uno dei leader del partito Fronte Ampio. Dal 2015 al 2020 \u00e8 stato Ministro degli Affari Esteri dell'Uruguay."}
{"id": "2394050", "revid": "486946", "url": "https://it.wikipedia.org/wiki?curid=2394050", "title": "Citt\u00e0 russa", "text": ""}
{"id": "2394060", "revid": "121434228", "url": "https://it.wikipedia.org/wiki?curid=2394060", "title": "Fergus M\u00f3r", "text": "Mentre la sua storicit\u00e0 pu\u00f2 essere discutibile, la sua importanza postuma come il fondatore della Scozia nel mito nazionale scozzese medievale e rinascimentale non viene messa in dubbio. I governatori della Scozia, da Cin\u00e1ed mac Ailp\u00edn, fino ad oggi dichiarano di discendere da Fergus M\u00f3r.\nLe prime fonti su Fergus M\u00f3r.\nIl primo documento storico \u00e8 costituito da un'annotazione negli Annali di Tigernach, per l'anno 501, nel quale si precisa: \"Feargus Mor mac Earca cum gente Dal Riada partem Britaniae tenuit, et ibi mortuus est.\" (Fergus M\u00f3r mac Eirc, insieme al popolo di D\u00e1l Riata, possedette parte della Britannia e quivi mor\u00ec.) Tuttavia, le forme di Fergus, Erc e D\u00e1l Riata sono posteriormente unificate e annotate molto pi\u00f9 in l\u00e0 del VI secolo. La registrazione negli annali ha fatto sorgere teorie riguardo ad invasioni di Argyll provenienti dall'Irlanda, ma queste non sono considerate attendibili.\nFergus si trova anche nell'elenco dei re di D\u00e1l Riata, e pi\u00f9 tardi di Scozia, dei quali il Senchus fer n-Alban e il Duan Albanach possono essere presi come esempi. Il Senchus precisa che Fergus M\u00f3r fu noto anche come Mac Nisse M\u00f3r. \u00c8 probabile che queste fonti risalgano rispettivamente al X e all'XI secolo, periodi fino ai quali possono essere vissute, dopo Fergus, 30 e 40 generazioni.\nIl Senchus e il Duan citano il padre di Fergus come Erc figlio di Eochaid Muinremuir. Una genealogia del \"Middle Irish\" dei re di Alba d\u00e0 una estesa genealogia per Fergus: [Fergus] m. h-Eircc m. Echdach Muinremuir m. \u00d3engusa Fir m. Feideilmid m. \u00d3engusa m. Feideilmid m. Cormaicc, e ulteriori 46 generazioni qui omesse. Lo storico John Morris ha suggerito che a Fergus gli venne permesso di insediarsi in Scozia come un federato di Arthur, per fare da baluardo contro i Pitti.\nQueste fonti, mentre offrono una dimostrazione dell'importanza di Fergus M\u00f3r nel periodo medievale, non provano per\u00f2 la sua realt\u00e0 storica. Invero, solo un re nella Scozia, nel VI secolo, \u00e8 noto realmente ai contemporanei, Ceretic di Alt Clut, e anche questa identificazione rimane in un commento posteriore alla \"Lettera a Coroticus\" di San Patrizio. I primi re di D\u00e1l Riata, le cui esistenze sono ragionevolmente sicure, sono Gabr\u00e1n mac Domangairt, nipote di Fergus, e Comgall, o forse il suo pronipote \u00c1ed\u00e1n mac Gabr\u00e1in.\nFonti successive su Fergus M\u00f3r.\nNell\"\"Orygynale Cronykil of Scotland\" degli inizi del XV secolo di Andrew of Wyntoun si legge che Fergus fu il primo Scoto a governare in Scozia, e che Cin\u00e1ed mac Ailp\u00edn fosse il suo discendente. Inoltre viene detto che Fergus port\u00f2 la Stone of Scone con lui dall'Irlanda, e che a lui succedette un figlio chiamato D\u00fangal. Segue un elenco, certamente corrotto, di re che si relazionano per\u00f2 a quelli trovati nelle fonti pi\u00f9 antiche.\nSe le annotazioni di Wyntoun aggiungono poco riguardo ai sovrani pi\u00f9 antichi, alla fine del XVI secolo George Buchanan nel suo \"Rerum Scoticarum Historia\" aggiunse molto, generalmente seguendo John of Fordun. In questa versione, gli Scoti furono scacciati dalla Scozia quando i romani sotto Massimo conquistarono tutta la Britannia. Suo padre Eugenio fu ucciso dai romani, e Fergus, Fergusius II secondo quanto afferma Buchanan, fu mandato in esilio in Scandinavia. Successivamente combatte con i Franchi, prima eventualmente ritornando in Scozia e riconquistando le terre scozzesi. Venne ucciso in battaglia contro Durstus, re dei Pitti, e venne a succedergli suo figlio Eugenio.\nIl re di Buchanan, Giacomo VI, condivise il giudizio del suo studente sulle origini della sua linea, descrivendo s\u00e9 stesso in uno dei molti versi scritti a sua moglie Anna di Danimarca, come il \"felice Monarca nato dalla stirpe di Fergus\". N\u00e9 fu Giacomo VI l'ultimo governante a condividere questo credo. La \"Grande Galleria\" del Palazzo di Holyroodhouse a Edimburgo venne decorata da Jacob de Wet con 89 ritratti di monarchi scozzesi, da Fergus a Carlo II, su ordine del nipote di Giacomo."}
{"id": "2394063", "revid": "174925", "url": "https://it.wikipedia.org/wiki?curid=2394063", "title": "Teorema di Holmstr\u00f6m", "text": "Il teorema di Holmstr\u00f6m, attribuito a Bengt R. Holmstr\u00f6m, nelle scienze economiche prova come nessun incentivo per un gruppo di agenti pu\u00f2 soddisfare contemporaneamente le seguenti condizioni:\nIl teorema di Gibbard-Satterthwaite \u00e8 simile, e tratta dei sistemi di voto.\nPertanto in un sistema paretiano con un bilancio in pareggio non esiste alcun punto in cui un agente pu\u00f2 migliorare la sua situazione cambiando il proprio livello di sforzo, anche se il livello di sforzo di tutti gli altri resta lo stesso, il che significa che gli agenti non possono mai impegnarsi in una strategia stabile; un sistema paretiano con un equilibrio di Nash non distribuisce tutti gli introiti, n\u00e9 spende pi\u00f9 di quanto ha; e un sistema con un equilibrio di Nash e un bilancio in pareggio non massimizza il profitto totale di tutti.\nEnunciato del teorema.\nSi supponga che vi sia un gruppo di \"n\" &gt; 1 agenti neutrali al rischio le cui funzioni di preferenza sono strettamente concave e crescenti, nonch\u00e9 addittivamente separabili in denaro e sforzo. Quindi, in base a un sistema di incentivi che distribuisca esattamente l'output tra i membri del gruppo, qualsiasi equilibrio di Nash \u00e8 paretianamente inefficiente.\nRasmusen studia l'attenuazione di questo problema ottenuta eliminando l'assunzione che gli agenti siano neutrali al rischio (Holmstr\u00f6m: \"lineari rispetto al denaro\").\nLa ragione economica del risultato di Holmstr\u00f6m \u00e8 un \"problema di condivisione\". Un membro del gruppo si trova di fronte a incentivi efficienti se riceve tutti i rendimenti marginali di un'unit\u00e0 addizionale del suo input. In uno schema di condivisione con il bilancio in pareggio, tuttavia, i membri del gruppo non possono essere incentivati in questo modo. Questo problema sarebbe aggirato se l'output potesse essere distribuito \"n\" volte invece che una soltanto. Questo richiede che ogni membro del gruppo prometta pagamenti fissi a un \"anti-condivisore\" (\"anti-sharer\"), come dimostrato da Kirstein e Cooter. Tuttavia, se uno dei membri del gruppo assume il ruolo dell'anti-condivisore, questo giocatore non ha assolutamente alcun incentivo a impiegare sforzi. L'articolo deriva le condizioni in base alle quali l'anti-condivisione interna induce i membri del gruppo a impiegare pi\u00f9 sforzi di un contratto di condivisione con il bilancio in pareggio."}
{"id": "2394067", "revid": "357738", "url": "https://it.wikipedia.org/wiki?curid=2394067", "title": "Ultravioletti", "text": ""}
{"id": "2394071", "revid": "339392", "url": "https://it.wikipedia.org/wiki?curid=2394071", "title": "MAN AG", "text": ""}
{"id": "2394072", "revid": "599013", "url": "https://it.wikipedia.org/wiki?curid=2394072", "title": "Aristone", "text": ""}
{"id": "2394076", "revid": "1305772", "url": "https://it.wikipedia.org/wiki?curid=2394076", "title": "Rachel Trezise", "text": "Biografia.\nLa scrittrice, nata nelle valli carbonifere del sud-est del Galles da una famiglia originaria della Cornovaglia, ha studiato alla \"University of Glamorgan\" (oggi \"University of South Wales\") in Galles e alla University of Limerick in Irlanda, e ha ottenuto la laurea in giornalismo e lingua inglese.\nIl suo primo romanzo, in parte autobiografico, \"In and Out of the Goldfish Bowl\", scritto nel 2000 quando era ancora studentessa, ha ottenuto nello stesso anno il premio \"Orange Futures Award\" riservato alle giovani scrittrici; e ha ricevuto ottime recensioni da parte della critica, tanto che nel 2003 la rivista \"Harpers &amp; Queen\" ha definito la scrittrice \"Il nuovo volto della letteratura\". Nell'ottobre del 2006, grazie al suo libro di racconti \"Fresh Apples\", nel quale viene descritta la vita in una zona mineraria del sud-est del Galles, l'autrice ha vinto la prima edizione del \"Dylan Thomas Prize\", il pi\u00f9 prestigioso premio del mondo per gli scrittori di lingua inglese sotto i trent'anni. In quella competizione \u00e8 stata, prima di vincere, l'unica scrittrice gallese arrivata tra i finalisti. Nel marzo del 2010 ha vinto la prima edizione del premio \"Max Boyce Prize\" per la letteratura in inglese; insieme a Fflur Dafydd, vincitrice per la letteratura in gallese.\nIn Italia il suo primo romanzo \"In and Out of the Goldfish Bowl\" \u00e8 stato pubblicato con il titolo \"La mia pelle sporca\" da Einaudi nel 2004. La sua prima raccolta di racconti \"Fresh Apples\" \u00e8 stata pubblicata con il titolo \"Giostre, puzzle e altre storie\" dall'editore Beit di Trieste nel 2009\nTra le opere successive, non ancora tradotte in italiano, figurano: il romanzo \"Dial M for Merthyr\", resoconto della propria esperienza al seguito del gruppo musicale gallese post-hardcore \"Midasuno\"; \"Cosmic Latte\", la sua seconda raccolta di racconti; e \"Tonypandemonium\", la sua prima opera teatrale pubblicata da un editore ufficiale."}
{"id": "2394077", "revid": "6923", "url": "https://it.wikipedia.org/wiki?curid=2394077", "title": "Rhyl Football Club", "text": "Il Rhyl Football Club, meglio noto come Rhyl, fu una societ\u00e0 calcistica gallese con sede nella citt\u00e0 di Rhyl.\nLa squadra fu fondata nel 1898 e disputava le sue partite casalinghe al Corbett Sports Stadium di Rhyl.\nStoria.\nFondata nel 1898, la squadra \u00e8 sempre stata inserita nel sistema piramidale inglese finch\u00e9 nel 1993 ha scelto di entrare nel nuovo sistema piramidale gallese.\nNel corso degli anni il club ha prodotto giocatori di ottimo livello: Graham Williams (West Bromwich Albion), Barry Horne (Everton), Andy Jones (Charlton Athletic), Andy Holden (Oldham Athletic) e pi\u00f9 di recente Lee Trundle, che ha giocato per Swansea City e Bristol City.\nNella stagione 2003-04, il club vince la Premier League gallese, qualificandosi per il primo turno di qualificazione di Champions League (pur perdendo in totale 7-1).\nIl club partecipa alla Coppa Intertoto 2008, ma viene sconfitto al primo turno dagli irlandesi del Bohemians per 9-3 in totale.\nAlla fine della stagione 2009-10 la squadra, pur essendo arrivata sesta in campionato, \u00e8 retrocessa in Cymru Alliance per problemi finanziari.\nNella stagione 2012-13 vince la Cymru Alliance e, avendo ottenuto dalla FAW la licenza, conquista la promozione nella Welsh Premier League 2013-2014.\nStatistiche e record.\nStatistiche nelle competizioni UEFA.\nTabella aggiornata alla fine della stagione 2018-2019."}
{"id": "2394080", "revid": "834", "url": "https://it.wikipedia.org/wiki?curid=2394080", "title": "Soul to Soul (Stevie Ray Vaughan)", "text": "Soul to Soul \u00e8 il terzo album di Stevie Ray Vaughan and Double Trouble, pubblicato dalla Epic Records nel settembre del 1985. I brani del disco furono registrati nel marzo-maggio 1985 al \"Dallas Sound Labs.\" di Dallas (Texas) ed al \"Texas and Riverside Sound\" di Austin, Texas (Stati Uniti)."}
{"id": "2394084", "revid": "24298953", "url": "https://it.wikipedia.org/wiki?curid=2394084", "title": "Disney Brothers Cartoon Studio", "text": ""}
{"id": "2394086", "revid": "131358", "url": "https://it.wikipedia.org/wiki?curid=2394086", "title": "Rhyl FC", "text": ""}
{"id": "2394093", "revid": "290948", "url": "https://it.wikipedia.org/wiki?curid=2394093", "title": "Popolazioni precolombiane", "text": ""}
{"id": "2394104", "revid": "126257", "url": "https://it.wikipedia.org/wiki?curid=2394104", "title": "Solidi sospesi", "text": ""}
{"id": "2394105", "revid": "126257", "url": "https://it.wikipedia.org/wiki?curid=2394105", "title": "Solidi sospesi totali", "text": ""}
{"id": "2394107", "revid": "120130467", "url": "https://it.wikipedia.org/wiki?curid=2394107", "title": "Agronomo paesaggista", "text": "L\u2019agronomo paesaggista \u00e8 un titolo di specializzazione dei dottori agronomi e forestali, iscritti nell'ordine professionale, i quali hanno frequentato le scuole di specializzazione. \u00c8 un professionista con competenze tecniche nell'ambito delle scienze agrarie, forestali e ambientali, dell'architettura del paesaggio, dell'ingegneria naturalistica e della pianificazione territoriale.\nLa qualifica professionale di agronomo paesaggista \u00e8 inserita nel Sistema di codifica delle Professioni del Ministero del Lavoro con il codice: 322101 Agronomo paesaggista.\nL'insegnamento nelle facolt\u00e0 di agrarie delle materie paesaggistiche, risale al 1968, quando a Bologna venne attivata dal Prof. Alessandro Chiusoli, la materia Floricoltura e giardinaggio. In seguito, negli anni '80 venne attivata presso le universit\u00e0 di Bologna, Ancona e Bari, la materia Paesaggistica, parchi e giardini. Negli anni \u201890 la Facolt\u00e0 di Agraria di Milano avvi\u00f2 un corso di perfezionamento post-laurea in \u201cProgettazione del verde negli spazi urbani\u201d.\nPresso la Facolt\u00e0 di Agraria dell'Universit\u00e0 di Torino, venne istituita la Scuola di Specializzazione in \u201cParchi e Giardini\u201d riconosciuta dall'AIAPP (Associazione Italiana di Architettura del Paesaggio) e dall'IFLA (International Federation for Landscape Architects).\nAlla fine del corso di Specializzazione in Parchi e Giardini veniva rilasciata la qualifica di Agronomo Paesaggista o Forestale Paesaggista.\nTutte le materie paesaggistiche rientrano comunque nelle competenze dei dottori agronomi iscritti all'ordine, tuttavia, con la riforma universitaria, avviata con il decreto ministeriale n. 509 del 3 novembre 1999, vennero istituiti nelle Facolt\u00e0 di Agraria, corsi di laurea triennale con specializzazione nell'ambito delle discipline paesaggistiche, la cui lista \u00e8 qui riportata:\nMentre i corsi di laurea specialistiche vennero istituiti presso la Facolt\u00e0 di Agraria di Pisa (Progettazione e pianificazione delle aree verdi e del paesaggio), Bologna (Progettazione e gestione degli ecosistemi agro territoriali, forestali e del paesaggio) e Torino (Progettazione di giardini, parchi e paesaggio).\nSecondo la legge 10 febbraio 1992 n. 152, che definisce le competenze del dottore agronomo e forestale, le competenze specialistiche del paesaggista sono:\nAgronomi paesaggisti di fama internazionale sono:"}
{"id": "2394109", "revid": "1005847", "url": "https://it.wikipedia.org/wiki?curid=2394109", "title": "Elezioni primarie della Concertaci\u00f3n del 1999", "text": "Le elezioni primarie presidenziali della Concertaci\u00f3n de Partidos por la Democracia dell'anno 1999 si sono svolte domenica 30 maggio 1999 per definire il candidato presidenziale della coalizione di centrosinistra, al governo del Cile dall'11 marzo 1989, alle elezioni del mese di dicembre 1999.\nCome di consueto si sfidarono a questa consultazione un candidato del Partito Democratico Cristiano del Cile ed uno del blocco cosiddetto \"progressista\" della coalizione, rappresentato dal Partito Socialista del Cile, Partito per la Democrazia, Partito Radicale Social Democratico. I candidati furono rispettivamente Andr\u00e9s Zald\u00edvar (PDC) e Ricardo Lagos (PPD).\nSviluppo delle elezioni.\nGli ultimi anni del governo di Eduardo Frei Ruiz-Tagle sono stati caratterizzati dalla recessione economica e dalla crisi dovuta al crollo delle Borse valori dell'Asia, avvenuta nel 1997, e questo ha provocato diversi problemi al Paese sudamericano in quanto partner principale di molte nazioni asiatiche tra cui Giappone, Corea del Sud e Singapore.\nIn questa situazione la DC cercava di esprimere un terzo candidato alla guida del centrosinistra cileno e principali nomi che circolavano all'interno del partito su possibili candidati alle primarie erano: Gabriel Vald\u00e9s, Alejandro Foxley, Enrique Krauss ed Andr\u00e9s Zald\u00edvar.\nFin dal ritorno alla democrazia l'ala sinistra della coalizione aveva come principale esponente Ricardo Lagos ed ancora una volta decise di ripresentarsi. Questa volta rispetto alle precedenti primarie Lagos risultava favorito rispetto a qualsiasi candidatura democristiana dovuto essenzialmente alla delusione dell'elettorato concertazionista nei confronti del Presidente Frei.\nLa DC alla fine scelse come candidato Andr\u00e9s Zald\u00edvar. Lagos vince questa consultazione con oltre il 70% convertendosi nel primo candidato socialista dal 1973."}
{"id": "2394111", "revid": "24443", "url": "https://it.wikipedia.org/wiki?curid=2394111", "title": "Monte Argento (Terni)", "text": "Il monte Argento \u00e8 situato a sud di Terni e quindi occupa il circondario della citt\u00e0, che insieme ad altri massicci montuosi, circondano la Conca ternana."}
{"id": "2394112", "revid": "287204", "url": "https://it.wikipedia.org/wiki?curid=2394112", "title": "Juan Bautista Pomar", "text": "Biografia.\nSecondo quanto scritto da fra' Juan de Torquemada, possiamo stimare che sia nato nel 1535 a Texcoco. Era pronipote di Acolmiztli Nezahualc\u00f3yotl, e mezzo-spagnolo dal lato del padre. Considerato nobile dagli spagnoli, riusc\u00ec ad ottenere una delle case reali del suo antenato a Texcoco.\nPomar fu allevato come un cristiano ma impar\u00f2 le tradizioni azteche dalla madre. Era bilingue e parlava e scriveva sia in spagnolo che in lingua nahuatl. A lui viene attribuita una delle pi\u00f9 importanti raccolte di poesia nahuatl, il \"Romances de los se\u00f1ores de Nueva Espa\u00f1a\".\nTra le opere pi\u00f9 importanti di Pomar si trova un racconto di Aztechi e Tlatelolchi, \"Relaci\u00f3n de Juan Bautista Pomar\", completato nel 1582. Egli intervist\u00f2 anziani nativi americani, che raccontarono i loro ricordi dei vecchi usi e costumi del loro popoli. Quest'opera , scritta su suggerimento del medico di Filippo II di Spagna, \u00e8 complementare ai lavori di Bernardino de Sahag\u00fan e Fernando de Alva Cort\u00e9s Ixtlilxochitl. \nPomar scrisse anche un trattato in cui reclamava i diritti sull'eredit\u00e0 di Nezahualcoyotl."}
{"id": "2394121", "revid": "125812302", "url": "https://it.wikipedia.org/wiki?curid=2394121", "title": "Maestro dei Baldraccani", "text": "Biografia.\nIl nome e la sua identificazione sono attribuiti a Federico Zeri, che con tale nominativo ha identificato un anonimo del periodo. L'epiteto \"dei Baldraccani\" \u00e8 dovuto al fatto che in uno dei quadri compare lo stemma di questa famiglia gentilizia di Forl\u00ec.\nStefano Tumidei, confrontando le notizie biografiche e gli altri dati in possesso, \u00e8 giunto alla conclusione che il Maestro dei Baldraccani possa essere identificato con un pittore e storico forlivese, noto all'epoca, ma a cui pochissimo \u00e8 stato tradizionalmente attribuito: Leone Cobelli.\nLo stile del Maestro dei Baldraccani appare alquanto vicino a quello di Melozzo da Forl\u00ec e a quello di Marco Palmezzano."}
{"id": "2394122", "revid": "6923", "url": "https://it.wikipedia.org/wiki?curid=2394122", "title": "Vyatta", "text": "Vyatta \u00e8 un'azienda operante nel campo del networking con il suo Open Network Operating System basato su architettura x86, prodotto per i protocolli IPv4 e IPv6."}
{"id": "2394131", "revid": "79396425", "url": "https://it.wikipedia.org/wiki?curid=2394131", "title": "Legge della conservazione della massa", "text": ""}
{"id": "2394133", "revid": "1543377", "url": "https://it.wikipedia.org/wiki?curid=2394133", "title": "LOKI", "text": "Con il termine LOKI si indica in crittografia una famiglia di algoritmi crittografici sviluppati all'inizio degli anni novanta come possibili sostituti del Data Encryption Standard (DES). Gli algoritmi sono sviluppati sulla base delle analisi effettuate sul DES stesso, da cui riprendono la struttura di base. Il nome LOKI deriva da Loki, il dio della grande astuzia della mitologia norrena.\nLOKI89.\nIl LOKI89 (ribattezzato successivamente come LOKI) \u00e8 stato il primo algoritmo della serie ad essere pubblicato, nel 1990, dai crittografi australiani Lawrie Brown, Josef Pieprzyk e Jennifer Seberry. Il LOKI89 \u00e8 stato presentato come candidato per il RIPE, ma non \u00e8 stato selezionato.\nIl cifrario utilizza un blocco dati lungo 64 bit ed una chiave crittografica lunga anch'essa 64 bit. \u00c8 basato su una rete di Feistel a 16 passaggi ed ha una struttura molto simile al DES da cui deriva, differenziandosi per la particolare funzione di sostituzione (S-box), per la funzione di permutazione (P-BOX) e per la funzione di \"permutazione ad espansione\".\nLe S-box utilizzano un criterio non lineare sviluppato da Josef Pieprzyk, che le rende pi\u00f9 complesse e non prevedibili rispetto a quelle del DES. Le P-box sono state progettate per ottenere un rapido mescolamento degli output delle S-box, cos\u00ec da favorire il cosiddetto effetto valanga, requisito fondamentale di ogni buona rete di Feistel, mantenendo al contempo, rispetto alle P-box del DES, una struttura chiara e semplice.\nDopo la sua pubblicazione, il LOKI89 \u00e8 stato crittanalizzato risultando vulnerabile ad attacchi condotti con la crittanalisi differenziale. A causa di ci\u00f2 gli autori ne hanno prodotto una versione modificata che ha preso il nome di LOKI91.\nLOKI91.\nIl LOKI91 \u00e8 stato progettato in risposta agli attacchi condotti al LOKI89 (Brown, 1991). Le modifiche includono la rimozione dei mascheramenti della chiave (\"key whitening\") iniziali e finali, una nuova S-box ed altre piccole modifiche al gestore della chiave.\nPi\u00f9 specificatamente, la funzione di sostituzione \u00e8 stata cambiata per minimizzare la probabilit\u00e0 di avere differenti dati in ingresso che restituiscono lo stesso risultato in uscita, un punto debole che viene utilizzato dalla crittanalisi differenziale, rendendolo immune a questo tipo di attacchi. Le modifiche al gestore della chiave (\"key scheduler\") hanno invece ridotto il numero di chiavi equivalenti o correlate, che riducono conseguentemente lo spazio delle chiavi, vale a dire il numero di possibili combinazioni differenti.\nAnche se il cifrario \u00e8 provatamente pi\u00f9 robusto e sicuro del LOKI89, ci sono comunque un certo numero di potenziali attacchi che possono violare il cifrario, cos\u00ec come descritto negli studi di Knudsen e Biham. Come conseguenza di ci\u00f2 questi cifrari dovrebbero essere intesi solo come tentativi di migliorare la struttura dei cifrari a blocchi e non come algoritmi realmente utilizzabili."}
{"id": "2394136", "revid": "144796", "url": "https://it.wikipedia.org/wiki?curid=2394136", "title": "James Francis Edward Stuart", "text": ""}
{"id": "2394137", "revid": "125204146", "url": "https://it.wikipedia.org/wiki?curid=2394137", "title": "Legge della conservazione della massa (chimica)", "text": "In chimica la legge della conservazione della massa o legge di Lavoisier \u00e8 una legge ponderale ed enuncia che:\nLegge di conservazione della massa.\nLavoisier esegu\u00ec alcuni esperimenti concentrandosi sugli aspetti quantitativi; utilizzando una semplice bilancia, egli misurava la massa delle sostanze che venivano fatte reagire (reagenti) e quella delle sostanze ottenute alla fine della reazione (prodotti) e le metteva a confronto. In questo modo osserv\u00f2 che se la reazione avveniva in un contenitore chiuso, cio\u00e8 senza scambio di materia con l'esterno, le masse dei reagenti e quelle dei prodotti erano uguali. Questo importante risultato gli permise di formulare quella che \u00e8 nota come la \"legge di conservazione della massa\".\nFondamenti storici.\nUn'idea importante nell'antica filosofia greca dei fisici pluralisti, era che \"Nulla viene dal nulla\" : nessun elemento nuovo pu\u00f2 venire a esistere dove prima non c'era niente. Una dichiarazione esplicita di questo, insieme inoltre al principio che nulla pu\u00f2 divenire nulla, si trova in Empedocle (ca. 490-430 a.C.):\nl'unione di elementi (gli elementi, intesi in senso filosofico, e non nella contemporanea accezione scientifica, introdotta proprio da Lavoisier, di elemento chimico) determina la nascita delle cose e la loro separazione, la morte. Si tratta di apparenti nascite e apparenti morti, dal momento che: \nAnaloghi concetti si ritrovano in Anassagora e Democrito.\nAccezione scientifica moderna.\nIl principio di conservazione della massa \u00e8 stato modernamente delineato da Mikhail Lomonosov (1711\u20131765) nel 1748. Il principio venne dimostrato da esperimenti, anche se questo fatto a volte \u00e8 messo in discussione. Autori che hanno anticipato il successivo lavoro di Lavoisier includono Joseph Black (1728\u20131799), Henry Cavendish (1731\u20131810), e Jean Rey (1583\u20131645).\nNel XVIII secolo il chimico e naturalista francese Antoine-Laurent Lavoisier aveva espresso queste idee in modo pi\u00f9 definito diversi anni dopo Lomonosov:\nQuesta osservazione venne resa pubblica come \"principio di conservazione della massa\", comunemente conosciuta come \" Legge di Lavoisier\".\nAspetto consolidato.\nIn definitiva tale principio pu\u00f2 essere espresso, nell'accezione contemporanea nel seguente modo:\nIn parole pi\u00f9 semplici, tale teoria \u00e8 conosciuta anche cos\u00ec:\nIn realt\u00e0 questa \u00e8 una legge fenomenologica ed \u00e8 valida, approssimativamente, a una valutazione macroscopica, per qualsiasi reazione chimica. L'approssimazione, piccola, concerne la questione del difetto di massa.\nIn fisica atomica e in fisica nucleare al contrario questa legge deve essere sostituita dalla pi\u00f9 estensiva formulazione della legge di conservazione dell'energia. Le reazioni nucleari dimostrano infatti che la legge di Lavoisier esposta qui sopra non \u00e8 valida.\nUn esempio di applicazione della conservazione della massa \u00e8 la seguente reazione chimica di ossido-riduzione, da bilanciare, che vede come protagonisti l'elemento sodio (Na) e l'acqua, composta a sua volta dall'elemento idrogeno (H) e dall'elemento ossigeno (O):\nIl termine bilanciare indica che le moli dei reagenti non corrispondono a quelle dei prodotti; in questo caso si nota molto bene che la reazione non \u00e8 bilanciata, in quanto si trovano 2 atomi di H dalla parte dei reagenti e 3 dalla parte dei prodotti. Questo sbilanciamento viene corretto portando a 2 moli l'acqua dalla parte dei reagenti, e a 2 moli l'anione idrossido OH\u2212 (ione negativo) dalla parte dei prodotti.\n2 Na + 2 H2O 2 Na+ + H2 + 2 OH\u2212"}
{"id": "2394142", "revid": "287204", "url": "https://it.wikipedia.org/wiki?curid=2394142", "title": "LOKI89", "text": ""}
{"id": "2394143", "revid": "729019", "url": "https://it.wikipedia.org/wiki?curid=2394143", "title": "Dux limites Tripolitani", "text": "Il Dux limites Tripolitani era il comandante di truppe di limitanei della diocesi d'Africa, provincia di \"Tripolitania\", e facenti parte dell'armata imperiale del \"Numerus intra Africam\". Suo diretto superiore era il \"comes Africae\" al tempo della \"Notitia dignitatum\" (nel 400 circa), che a sua volta dipendeva dal \"magister peditum praesentalis\" per le unit\u00e0 di fanteria, e dal \"magister equitum praesentalis\" per quelle di cavalleria.\nElenco unit\u00e0.\nEra a capo di 14 unit\u00e0 (o distaccamenti), come risulterebbe dalla \"Notitia dignitatum\":\nPraepositus limitis Talalatensis, Praepositus limitis Tenthettani, Praepositus limitis Bizerentane, Praepositus limitis Tillibarensis, Praepositus limitis Madensis, Praepositus limitis Maccomadensis, Praepositus limitis Tintiberitani, Praepositus limitis Bubensis, Praepositus limitis Mamucensis, Praepositus limitis Balensis, Praepositus limitis Varensis, Milites Fortenses in castris Leptitanis, Milites Munifices in castris Madensibus, Praepositus limitis Sarcitani."}
{"id": "2394144", "revid": "287204", "url": "https://it.wikipedia.org/wiki?curid=2394144", "title": "LOKI91", "text": ""}
{"id": "2394145", "revid": "1543377", "url": "https://it.wikipedia.org/wiki?curid=2394145", "title": "Team US F1", "text": "Il Team US F1 \u00e8 stata una scuderia automobilistica statunitense fondata nel 2009. Ottenne l'iscrizione al mondiale di Formula 1 2010, \u2013 pagando anche alla FIA la quota d'iscrizione non rimborsabile ( euro) \u2013 ma poi rinunci\u00f2 a parteciparvi.\nOrigini.\nIl Team US F1, chiamato anche US Grand Prix Engineering (abbreviato USGPE), \u00e8 stato fondato dal tecnico Ken Anderson e dal giornalista Peter Windsor, ed era una squadra a carattere fortemente patriottico. Infatti il progetto prevedeva una scuderia interamente americana, sia nell'organico tecnico che amministrativo, passando per i piloti e le tecnologie utilizzate.\nLa squadra \u00e8 stata presentata il 24 febbraio 2009 sul canale televisivo Speed TV.\nIl team pot\u00e9 beneficiare dell'esperienza dei propri fondatori, poich\u00e9 Anderson ha spaziato in vari campi del motorosport, tra i quali il motocross, la Indy Racing League, la Champ Car, la NASCAR ed anche la Formula 1. Inoltre fu direttore tecnico di Ligier e della Onyx sul finire degli anni ottanta.\nWindsor invece \u00e8 da anni uno dei pi\u00f9 importanti giornalisti della Formula 1 ed esperto di pubbliche relazioni per le scuderie della serie. Tra i suoi impieghi pi\u00f9 importanti si possono citare quelli per la rivista \"F1 Racing\", l'emittente Speed TV e il ruolo di direttore sportivo del team Williams.\nTra i finanziatori della scuderia ci fu Chad Hurley, uno dei fondatori di YouTube.\nLogistica.\nLa sede della USGPE si trovava nella citt\u00e0 americana di Charlotte in Carolina del Nord. La costruzione della sede \u00e8 stata terminata nell'ottobre 2009. Ad ogni modo la squadra progett\u00f2 una seconda sede, di appoggio, anche in Spagna, ad Alca\u00f1iz, nella regione dell'Aragona, presso il complesso del Motorland Arag\u00f3n.\nIl tentativo di partecipare al mondiale.\nLa prima vettura sarebbe dovuta andare in pista nel febbraio 2010 presso il Barber Motorsports Park, circuito dell'Alabama. Successivamente la vettura avrebbe dovuto venir testata sui circuiti europei assieme alle altre che avrebbero disputato il mondiale 2010. Il primo pilota messo sotto contratto dalla scuderia statunitense \u00e8 stato l'argentino Jos\u00e9 Mar\u00eda L\u00f3pez, sponsorizzato dal governo del suo paese.\nIl 22 dicembre 2009 Bernie Ecclestone espresse dubbi sulla possibilit\u00e0 che questa scuderia fosse al via del campionato 2010, dubbi per\u00f2 negati dai titolari della stessa, che anzi comunicarono di aver gi\u00e0 terminato la costruzione del primo telaio.\nIl 9 febbraio 2010 Jean Todt, presidente FIA, ricord\u00f2 come, col nuovo Patto della Concordia, una scuderia possa saltare tre gare senza conseguenze economiche o sportive. Successivamente la stessa FIA ha affermato che non sarebbero state concesse proroghe.\nIl 16 febbraio 2010 si diffuse la notizia che David Ward, dipendente della scuderia, aveva scritto su una pagina del social network Facebook delle frasi molto dure, che mettevano in seria discussione non soltanto la partecipazione della scuderia al campionato di Formula 1, ma perfino la seriet\u00e0 e la professionalit\u00e0 dei dirigenti Anderson e Windsor: \nIn una conferenza stampa, tenuta il 17 febbraio 2010, si ebbe la conferma ufficiale che il Team US F1 non avrebbe preso parte alla stagione 2010.\nIl 20 febbraio Ken Anderson, afferm\u00f2 di aver chiesto alla FIA la possibilit\u00e0 di saltare i primi 4 gran premi della stagione, per esordire solo dal Gran Premio di Spagna. Afferm\u00f2 inoltre di aver saldato i debiti con i membri del suo team a fine gennaio cos\u00ec come conferm\u00f2 la presenza nella struttura di Peter Windsor e l'impegno di Chad Hurley tra i finanziatori.\nA fine febbraio vi fu un tentativo di Chad Hurley di accordarsi con Zoran Stefanovi\u0107 per una fusione tra il team statunitense e la Stefan Grand Prix, anche contro il parere di Anderson e Windsor . Stefanovi\u0107 successivamente conferm\u00f2 che il tentativo non and\u00f2 a buon fine. Il 28 febbraio fu rivelato che Ken Anderson e Chad Hurley hanno chiesto alla FIA di posticipare al 2011 l'entrata nel campionato.\nIl 2 marzo fu comunicata la notizia della chiusura dello stabilimento della scuderia e l'interruzione dello sviluppo della vettura per il 2010. Il giorno seguente venne ufficializzata l'esclusione del team dal campionato 2010, anche se rest\u00f2 la possibilit\u00e0 di schierarsi nel 2011.\nSuccessivamente fu reso noto l'abbandono definitivo dell'attivit\u00e0. Durante la dismissione del team un tribunale britannico, nel tentativo di colmare parte dei debiti accumulati dalla scuderia e su richiesta di alcuni creditori, furono messi all'asta due motorhome che la USF1 aveva acquistato dalla Brawn GP.\nIl 23 giugno 2010 la FIA, in seguito alla mancata partecipazione al mondiale di Formula 1, mult\u00f2 il \"team\" di e band\u00ec lo stesso da tutte le sue manifestazioni."}
{"id": "2394147", "revid": "44939", "url": "https://it.wikipedia.org/wiki?curid=2394147", "title": "Insulinasi", "text": ""}
{"id": "2394154", "revid": "135224", "url": "https://it.wikipedia.org/wiki?curid=2394154", "title": "Single Action Army", "text": ""}
{"id": "2394155", "revid": "135224", "url": "https://it.wikipedia.org/wiki?curid=2394155", "title": "Colt 1851 Navy Revolver", "text": ""}
{"id": "2394160", "revid": "298229", "url": "https://it.wikipedia.org/wiki?curid=2394160", "title": "Martin Edwards", "text": ""}
{"id": "2394161", "revid": "827882", "url": "https://it.wikipedia.org/wiki?curid=2394161", "title": "Trentasei vedute del Monte Fuji", "text": " \u00e8 una serie paesaggistica di stampe in stile ukiyo-e realizzata dall'artista giapponese Katsushika Hokusai (1760\u20131849) tra il 1826 e il 1833. Consiste in 46 xilografie policrome aventi come soggetto il Fuji, rappresentato in condizioni meteorologiche e stagioni diverse da posti e distanze variabili. Le prime 36 furono incluse nella pubblicazione originale e, considerata la loro popolarit\u00e0, altre 10 furono aggiunte dopo la pubblicazione originale.\nStoria.\nNonostante \"Trentasei vedute del Fuji\" di Hokusai sia la pi\u00f9 famosa serie ukiyo-e avente il Monte Fuji come soggetto, esistono parecchie altre serie sullo stesso soggetto, tra le altre le \"36 vedute del Fuji\" di Hiroshige, e le \"100 vedute del Monte Fuji\", anch'esse di Hokusai. Il Fuji \u00e8 un soggetto molto popolare nell'arte Giapponese per il suo significato culturale e religioso. Si pu\u00f2 trovare traccia di questa credenza nella \"Storia di un tagliabamb\u00f9\", in cui una dea deposita l'elisir della vita sulla cima del monte. Come spiegato da Henry Smith, \"Perci\u00f2 fin da tempi antichi, il Fuji fu visto come la sorgente del segreto dell'immortalit\u00e0, una tradizione che fu al centro dell'ossessione di Hokusai per il Monte.\"\nLa pi\u00f9 famosa immagine della serie \u00e8 conosciuta in italiano come . Rappresenta tre imbarcazioni minacciate da una grande onda con il Monte Fuji che sorge sullo sfondo. Anche se comunemente si pensa che l'onda sia uno tsunami, probabilmente l'onda rappresentata \u00e8 intesa solo come un'onda oceanica di grandi dimensioni.\nOgnuna delle immagini fu creata tramite un processo nel quale un'immagine su carta veniva utilizzata come guida per l'intaglio su legno. Il blocco di legno veniva successivamente coperto di inchiostro e applicato su carta per creare l'immagine. (vedi Xilografia per maggiori dettagli). La complessit\u00e0 delle immagini di Hokusai \u00e8 dovuta anche alla grande quantit\u00e0 di colori impiegati, che richiedeva l'utilizzo di una serie di blocchi di legno per ognuno dei colori utilizzati nelle immagini.\nStampe.\n36 originali.\nQueste immagini sono di stampe facsimili moderne realizzate con la stessa tecnica."}
{"id": "2394169", "revid": "73843", "url": "https://it.wikipedia.org/wiki?curid=2394169", "title": "Colt's Manufacturing Company", "text": "La Colt's Manufacturing Company (in precedenza Colt's Patent Fire-Arms Manufacturing Company) \u00e8 un'azienda statunitense che produce armi da fuoco leggere.\nStoria.\nVenne fondata da Samuel Colt nel 1855 dopo un primo tentativo imprenditoriale da parte dello stesso Colt nel 1836.\nNel 2002 ne venne scorporato un ramo dedicato alle forniture per l'industria della difesa statunitense, denominato \"Colt Defence\", ma che si riun\u00ec con l'azienda madre nel 2013. In seguito, a causa delle perdite di alcuni contratti di fornitura di M4, l'azienda ha dichiarato la bancarotta nel 2015. Nel 2016, durante la ristrutturazione straordinaria ai sensi del chapter 11, ha immesso sul mercato una nuova versione dell'M4 denominata Colt Expanse M4.\nNel febbraio del 2021 la CZ formalizza l'acquisizione del 100% dell'azienda americana Colt manufacturing company Llc, che include anche la Colt Canada corporation; divenendo cos\u00ec parte integrante del gruppo CZ."}
{"id": "2394171", "revid": "373722", "url": "https://it.wikipedia.org/wiki?curid=2394171", "title": "Calleci", "text": ""}
{"id": "2394172", "revid": "767487", "url": "https://it.wikipedia.org/wiki?curid=2394172", "title": "Hippolyte Violeau", "text": "Impiegato all'ufficio delle ipoteche, poi bibliotecario-archivista alla biblioteca di Brest nel 1843, Violeau si ritira qualche tempo pi\u00f9 tardi a Morlaix per dedicarsi agli studi letterari.\nIl suo \"Libro delle madri\" e le sue \"Serate dell'operaio\" lo incoronano all'Accademia francese nel 1848 e nel 1850. Mentre i giornali si contendono i suoi racconti, la sua notoriet\u00e0 in quanto poeta gli vale il titolo di \"Maestro in giochi\" assegnatogli dall'Accademia dei Giochi floreali nel 1861."}
{"id": "2394176", "revid": "24300466", "url": "https://it.wikipedia.org/wiki?curid=2394176", "title": "Giuseppe Maria Galeppini", "text": ""}
{"id": "2394183", "revid": "124123", "url": "https://it.wikipedia.org/wiki?curid=2394183", "title": "Juan Cano de Saavedra", "text": "Biografia.\nAll'et\u00e0 di 18 anni Cano si trasfer\u00ec nel Nuovo Mondo prendendo parte alla spedizione di P\u00e1nfilo de Narv\u00e1ez contro Hern\u00e1n Cort\u00e9s. In seguito Cano combatt\u00e9 Cort\u00e9s anche dopo la sconfitta di Narv\u00e1ez.\nNel 1532 Cano spos\u00f2 Isabel Moctezuma (Tecuichpotzin), principale erede di Montezuma, divenendo il suo terzo marito spagnolo. La coppia ebbe cinque figli: Pedro, Gonzalo, Juan, Isabel e Catalina. Entrambe le figlie divennero poi suore.\nCano mor\u00ec a Siviglia nel settembre del 1572."}
{"id": "2394187", "revid": "106872", "url": "https://it.wikipedia.org/wiki?curid=2394187", "title": "Paveway LGB", "text": ""}
{"id": "2394195", "revid": "767487", "url": "https://it.wikipedia.org/wiki?curid=2394195", "title": "Hofgarten (Innsbruck)", "text": "L'Hofgarten \u00e8 un parco pubblico storico protetto di Innsbruck (Tirolo, Austria). \u00c8 situato nel centro storico, adiacente all'Hofburg (palazzo Imperiale), al Palazzo dei Congressi e al Landestheater. Nell'arco dei suoi 600 anni di vita il giardino (grande 10 ha) ha conosciuto una trasformazione continua. Da zona ripariale \u00e8 diventato giardino rinascimentale, giardino barocco e infine da 150 anni giardino all'inglese. Nel parco crescono ancora alberi che sono stati piantati personalmente dall'imperatrice Maria Teresa d'Austria. L'ultima trasformazione, progettata da Friedrich Ludwig von Sckell, fu eseguita da un maestro sconosciuto solo quattro decenni dopo il progetto, con notevole differenza dalle intenzioni di Sckell.\nL'Hofgarten di Innsbruck \u00e8 gestito dai \"\u00d6sterreichische Bundesg\u00e4rten\", un dipartimento subordinato al ministero dell'ambiente, e costituisce un'area ricreativa al centro di Innsbruck con una interessante variet\u00e0 di alberi, uno stagno, un moderno parco giochi, una serra e un popolare ristorante con giardino.\nPer la manutenzione del parco \u00e8 responsabile una amministrazione. Nel centro del parco c'\u00e8 un padiglione costruito nel 1733, dove si svolgono molti eventi (soprattutto concerti). Su due scacchiere sovradimensionate vengono tenuti tornei di scacchi.\nLa serra contiene circa 1.700 specie di piante che si possono ammirare nei giorni feriali. Durante le mostre di quadri e sculture tenute nei mesi estivi, la serra \u00e8 aperta anche nei giorni festivi."}
{"id": "2394199", "revid": "3732", "url": "https://it.wikipedia.org/wiki?curid=2394199", "title": "Flaviano di Costantinopoli", "text": "Biografia.\nDivenne patriarca di Costantinopoli nel 446. \nNel 448 inizi\u00f2 la disputa teologica tra il monaco Eutiche, promulgatore della teoria del monofisismo, e quella di Nestorio, il quale difendeva la presenza in Cristo non di una compresenza, ma dell'unit\u00e0 non sostanziale ma solo morale di due status: quello divino ha trovato accoglienza in quello umano. \nL'8 novembre 448 Flaviano riun\u00ec il Sinodo permanente a Costantinopoli; il 22 novembre 30 vescovi e 24 archimandriti sottoscrissero la condanna delle sue proposizioni teologiche.. L'imperatore per\u00f2 decise che su Eutiche dovesse esprimersi la Chiesa universale. Convoc\u00f2 quindi un concilio ecumenico per l'anno successivo. Flaviano ottenne l'appoggio di papa Leone I che, in una lettera, elogi\u00f2 il patriarca per la sua ortodossia, invitandolo a combattere \u00abquesto errore perverso e folle\u00bb (27 maggio 449). Deciso a sostenere Flaviano, Leone I invi\u00f2 al Concilio due suoi legati, i quali depositarono una lunga lettera, nota come \"Tomus ad Flavianum\", in cui il pontefice sottolineava la propria contrariet\u00e0 verso le dottrine di Eutiche.\nIl secondo Concilio di Efeso si tenne sotto la presidenza del Patriarca di Alessandria, Dioscoro I. Durante le fasi del Concilio il pensiero di Eutiche, che trovava l'appoggio dell'imperatore Teodosio II, riscosse il favore della maggioranza dei padri conciliari, tanto che Dioscoro I di Alessandria ottenne la deposizione di quei teologi che appoggiavano il nestorianesimo. Nonostante la partecipazione dei legati pontifici ai lavori conciliari, Dioscoro intervenne per far s\u00ec che essi non leggessero il \"Tomus\"; quindi proclam\u00f2 la dottrina di Eutiche conforme all'ortodossia. Di conseguenza, Flaviano fu deposto dalla carica e condannato all'esilio. \nPer il modo dispotico con cui fu condotto il Concilio, fu poi definito \"latrocinium\" dallo stesso pontefice.\nPoco dopo aver raggiunto il luogo di esilio in Lidia (regione dell'Anatolia), Flaviano sub\u00ec un duro pestaggio. Mor\u00ec per le percosse ricevute.\nRiabilitazione.\nMorto Teodosio II, la sorella Elia Pulcheria andata in sposa al senatore Marciano divenuto imperatore, fece riportare a Costantinopoli le spoglie di Flaviano, per scongiurare le offese dei seguaci di Eutiche e le depose nella chiesa dei Santi Apostoli. \nCos\u00ec nel 451 venne riunito il concilio di Calcedonia, nel quale, letta l'epistola censurata di papa Leone I, il monofisismo fu condannato, vennero esiliati Eutiche e Dioscoro I di Alessandria, e ritirata la scomunica al papa di Roma. Infine tutta l'assemblea ritir\u00f2 le accuse contro Flaviano che fu venerato per la sua santit\u00e0 e per il suo martirio.\nCulto.\nIl Martirologio Romano ricorda san Flaviano al 17 febbraio.\nSecondo una leggenda, le spoglie di san Flaviano vennero imbarcate per volere dell'imperatrice Galla Placidia per essere inviate a Ravenna. Durante il tragitto in mare la nave, forse dopo una tempesta, approd\u00f2 senza equipaggio, sulla costa di \"Castrum Novum Piceni\", l'odierna Giulianova, che da quel momento prese il nome di Castel San Flaviano. Il giorno dell'approdo \u00e8 tradizionalmente riferito al 24 novembre. Sulle sponde venne costruito un grande tempio dedicato al Santo Patriarca e i suoi resti vennero collocati in un'arca di marmo. All'arricchimento del tempio, oggi non pi\u00f9 esistente, contribuirono personaggi illustri come Carlo Magno. Oggi le ossa del patriarca riposano nel duomo di Giulianova in un'urna rinascimentale in oro e argento. Nella citt\u00e0 adriatica, di cui \u00e8 patrono da secoli, gli si tributa la festa il 24 novembre, giorno dell'arrivo delle spoglie.\nSan Flaviano \u00e8 molto venerato in Abruzzo ed \u00e8 patrono anche di Conversano, feudo di cui il conte di Giulianova, Giulio Antonio Acquaviva d'Aragona, entr\u00f2 in possesso nel Quattrocento. \n\u00c8 compatrono della citt\u00e0 di Recanati e della sua diocesi e, come Conversano, custodisce una reliquia del Santo Patriarca prelevata dai suoi resti mortali conservati a Giulianova."}
{"id": "2394203", "revid": "1318658", "url": "https://it.wikipedia.org/wiki?curid=2394203", "title": "Barry Town United Football Club", "text": "Il Barry Town United Football Club (gallese: \"Clwb P\u00eal Droed Tref Y Barri\"), meglio noto come Barry Town United, \u00e8 una societ\u00e0 calcistica gallese con sede nella citt\u00e0 di Barry, militante nella Welsh Premier League, la massima divisione gallese.\nStoria.\nGli inizi.\nNel 1892 viene fondato il Barry and Cadoxton District. Durante i primi anni, il club cambia cinque volte lo stadio e svariati nomi, tra cui Barry Unionist Athletic, Barry United Athletic e Barry District.\nNel novembre 1912 viene ufficialmente chiamato Barry AFC (il suffisso Town viene adottato nel 1931). Si assicura il terreno di gioco e si iscrive alla Southern Football League.\nIl 6 settembre 1913 il Barry gioca la sua prima partita nella Southern League contro il Mid-Rhondda United al Jenner Park. Attirando ben 4000 tifosi di cui 1000 ospiti. Il Barry a sorpresa regala una vittoria 2-1, con il giocatore del Barry Ralph Isherwood, che ha siglato il primo goal al Jenner Park, dopo solo tre minuti.\nNella stagione 1920-21 il Barry vince la Southern League. La squadra ha giocato oltre 100 match in tutte le competizioni in quella stagione, giocando sia in Galles che nella Wester League in simultanea. Diede molto risalto alla Southern League, sperando di poter poi entrare nella nuova English Third Division. A maggio fece la domanda, ma la domanda fu rifiutata, al suo posto vennero eletti Charlton Athletic e Aberdare Athletic.\nIl club rimase nella Southern League per altri 60 anni; la pi\u00f9 alta posizione fu un quarto posto nel 1930.\nDurante questi anni, partecip\u00f2 molte volte alla FA Cup.\nDagli anni cinquanta agli anni ottanta.\nNel 1955 la squadra conquist\u00f2 la Welsh Cup, battendo il Chester in finale. Tra le sue file ha avuto circa cinquanta giocatori di livello internazionale, tra i quali lo svedese Bengt Berndtsson ed il finlandese Hannu Kankkonen. Agli inizi degli anni cinquanta molti giocatori del Barry fanno carriera nella Football League, tra cui il giovane di Barry Derek Tapscott che nel 1953 ha firmato per l'Arsenal, e Charlie Dyke che and\u00f2 al Chelsea.\nNel 1961-62 pesc\u00f2 al primo turno di FA Cup il Queens Park Rangers; al Jenner Park fin\u00ec con un clamoroso 1-1, prima di essere sconfitti nel replay londinese.\nNella stagione 1984-85 arriv\u00f2 ancora al primo turno, stavolta eliminato dal Reading per 2-1.\nAnni novanta.\nIl 1992 fu un anno molto importante per il Barry, che dovette decidere se entrare o meno nella nuova Welsh Premier. Nella primavera del 1993, il presidente O'Halloran decise di entrare nella Welsh Pyramid.\nIl loro ritorno in Galles fu l'inizio di un periodo di grandi successi. La loro prima stagione in Galles (1993-94) coincise con l'immediata conquista della Welsh League Division One, venendo promosso nella Welsh Premier League, vincendo ben quattro trofei: Welsh League, Welsh League Cup, FAW Trophy e Welsh Cup, la prima dal 1955.\nQuest'ultimo ottenuto in modo particolare, perch\u00e9 in finale sconfisse il Cardiff City davanti a circa 16.000 spettatori.\nEntr\u00f2 per la prima volta in Europa, nella Coppa delle Coppe, dove se la vide con lo FK \u017dalgiris Vilnius, venendo eliminato con un 7-0 complessivo. Dopo una solo stagione di Welsh League, il club vince nel 1995-96 il primo campionato.\nNella successiva stagione, furono la prima squadra gallese a superare un turno di coppa europea, eliminando i lettoni del Dinaburg FC; nel turno successivo pescarono gli ungheresi del Budapest Vasutas. Nonostante la sconfitta per 4-2 a Budapest, il Barry riusc\u00ec a rimontare e a passare il turno ai calci di rigore. La sfida successiva, contro l'Aberdeen, fu chiamata \"A Battle of Britain\": sconfitto 3-1 all'andata in Scozia, in Galles riusc\u00ec a pareggiare 3-3 uscendo dalla coppa a testa alta.\nSulla scena nazionale, il Barry Town vinceva tutto quello che c'era da vincere, regalandosi il primo \"treble\", mettendo in bacheca la Welsh Premier, Welsh League Cup e Welsh Cup.\nIl campionato fu conquistato con il record di 105 punti e una differenza reti di +100. Nel marzo 1997 i Dragons arrivarono a 51 partite consecutive senza sconfitte.\nNel 1999, i Dragons furono il primo club di League Welsh a vincere la FAW Premier Cup, battendo 2-1 in finale il Wrexham.\nPerso il titolo nel 2000, conquistato dai sorprendenti Total Network Solutions, ritorn\u00f2 a vincere la stagione seguente. In Europa giocarono, in seguito, contro Boavista e Dinamo Kiev.\nNuovo millennio.\nNel 2001-02 il Barry Town, allenato da Kenny Brown, fu la prima squadra gallese a superare il primo turno della Champions League, eliminando gli azeri del \u015e\u0259mkir Futbol Klubu.\nAl secondo turno fu la volta del . Nell'andata in Portogallo il Barry sub\u00ec una pesante sconfitta: 8-0 davanti a 55.000 spettatori. Al ritorno a Jenner Park, invece, arriv\u00f2 una clamorosa vittoria per 3-1.\nNonostante i successi in patria e all'estero il Barry non attirava un grosso pubblico, non andando oltre le 500 unit\u00e0. Con salari professionisti da pagare, il Barry fu costretto a fare grossi tagli.\nDopo la partenza del presidente O'Halloran, per cercare una soluzione ai problemi, viene nominato Kevin Green come amministratore delegato, che nel 2002 nomin\u00f2 nuovo presidente John Fashanu. Molti videro in lui l'uomo che avrebbe riportato al successo il Barry Town.\nFashanu fece molte promesse, come contratti televisivi con canali cinesi e nigeriani, soprattutto molti giovani dalla Nigeria. Fece notizia, ma per il club fece ben poco: ormai la nave Barry stava andando a picco. Grazie ad un programma televisivo andato in onda su ITV, Fashanu ritrov\u00f2 la sua popolarit\u00e0 e decise di lasciare il Barry.\nDeclino.\nNell'estate 2003 il club entra in amministrazione controllata, a causa di un debito di circa un milione di sterline. Il 25 agosto 2003 l'allenatore e i giocatori lasciarono il campo di allenamento in quanto l'ultimo stipendio era stato pagato nel giugno precedente.\nVenne nominato un nuovo manager e venne fatta una rosa in fretta e furia con giocatori amatori, pescati nella South Wales Amateur League. Nel giro di un mese il Barry pass\u00f3 dal vincere in Europa a perdere 8-0 contro il Caernarfon Town.\nSi pag\u00f3 moltissimo il passaggio al professionismo e i tifosi iniziarono a raccogliere fondi per salvare il club. Un imprenditore locale, Stuart Lovering, pag\u00f2 125\u00a0000 sterline per risanare i debiti ed il 10 dicembre 2003 divenne nuovo presidente del club.\nFu una stagione difficile: la prima vittoria arriv\u00f2 solo nel febbraio 2004, quando il Barry si impose 5-4 sul Welshpool Town. L'esperienza del manager Colin Addison non riusc\u00ec a risollevare il Barry, che chiuse all'ultimo posto a 4 punti dalla salvezza, con una brutta retrocessione in Welsh Football League Division One, dopo la quale Addison lasci\u00f2 il posto al suo assistente Hughes.\nUna seconda retrocessione in tre anni ha visto il Barry scendere al terzo livello della piramide del calcio gallese. \nSotto la guida di Gavin Chesterfield, il club ha conquistato, nel 2008, la promozione nella Welsh Football League Division One, con molta speranza per la stagione successiva.\nIl Barry fece una stagione esaltante, con ben 21 partite da imbattuto, chiudendo la stagione al terzo posto e riportando entusiasmo tra i tifosi. La fallita vendita del Barry Town ha portato le dimissione di Chesterfield, che si \u00e8 seduto sulla panchina del Haverfordwest County.\nNell'autunno 2008 il proprietario Lovering mette in vendita il club cercando un nuovo investitore (altrimenti sarebbe finito in Amministrazione Controllata). Nel mese di novembre, durante una riunione, i tifosi si fecero avanti per controllare la squadra, mentre Lovering avrebbe continuato a cercare nuovi acquirenti. Ad inizio 2010, il club era sul punto di essere venduto, ma all'ultimo momento la trattativa fall\u00ec. Se fosse andata a buon fine, si sarebbe parlato dell'ex stella della nazionale gallese, John Hartson, come Manager.\nNel maggio 2011, Lovering rimette nuovamente in vendita la societ\u00e0. Nell'autunno 2011, il Barry fece una pazzesca cavalcata in Welsh Cup: eliminando prima il Merthyr Town in trasferta e poi l'Haverfordwest County ai supplementari; tuttavia i Dragons si arresero 3-2 contro il Newport County.\nNel 2012 si sono festeggiati i 100 anni del club e vennero fatte varie iniziative, come l\u2019amichevole contro il Cardiff City.\nAd ottobre arrivarono le minacce di Lovering che voleva ritirare la squadra dalla Welsh Football League. Nel marzo 2013, ci fu un altro fantastico cammino in Welsh Cup, dopo aver eliminato Caerleon, Penrhyncoch, Ely Rangers e Pontardawe Tow, i Dragons si impongono per 2-0 sul Flint Town United e, per la prima volta dopo un decennio, riuscirono ad arrivare in semifinale, perdendo per 1-2 contro il Prestatyn Town. Mai prima di allora, una squadra amatoriale era arrivata in semifinale di Welsh Cup.\nRilancio.\nIl 7 maggio 2013 Lovering decide di non iscrivere pi\u00f9 il club al campionato nella Welsh League, una decisione presa contro i tifosi, che erano pronti a prendere in mano la squadra negli ultimi due incontri.\nDopo vari incontri il Supporter Club decise di voler vedere il proprio club anche la prossima stagione col nome Barry Town United. Continuarono anche vari incontri con la FAW.\nI tifosi organizzarono un incontro pubblico per capire in quale livello della piramide gallese poteva entrare.\nIntanto la squadra si radunava senza un'idea chiara sul futuro. Il 27 luglio arriv\u00f2 nuovamente a Barry il Cardiff City, davanti a 1650 spettatori, vincendo per 3-2.\nIl 9 agosto il tribunale di Cardiff diede ragione al Barry Town United e la FAW fu costretta a concedergli la licenza.\nIl club concluse, durante il 2017, un buon campionato in Welsh Football League Division One, permettendogli, di conseguenza, l'accesso alla Welsh Premier League 2017-2018.\nStatistiche e record.\nStatistiche nelle competizioni UEFA.\nTabella aggiornata alla stagione 2020-2021."}
{"id": "2394207", "revid": "486946", "url": "https://it.wikipedia.org/wiki?curid=2394207", "title": "Barry Town FC", "text": ""}
{"id": "2394217", "revid": "767487", "url": "https://it.wikipedia.org/wiki?curid=2394217", "title": "Ransie Lupescu", "text": ""}
{"id": "2394218", "revid": "729019", "url": "https://it.wikipedia.org/wiki?curid=2394218", "title": "Rivolta irlandese del 1798", "text": "La rivolta irlandese del 1798 (in lingua irlandese \"\u00c9ir\u00ed Amach 1798\") fu una ribellione durata diversi mesi contro il dominio dei protestanti nel Regno d'Irlanda rappresentato dal sovrano Giorgio III del Regno Unito. La rivolta fu guidata da un gruppo di rivoluzionari di ispirazione repubblicana, la \"Society of United Irishmen\", influenzati fortemente dagli avvenimenti e dai fermenti culturali della Rivoluzione americana e di quella francese.\nRetroscena.\nA seguito delle guerre giacobite, l'Irlanda fin\u00ec sotto il controllo della classe sociale e politica denominata dagli storici \"Protestant Ascendancy\" (o semplicemente \"Ascendancy\"), composta in gran parte da un ristretto gruppo di latifondisti e rappresentanti dell'alto clero fedeli alla Corona britannica. Lo strumento pi\u00f9 potente ed efficace di dominio dell'Ascendancy erano le leggi penali irlandesi, ovvero una serie di norme giuridiche che discriminavano la religione cattolica e le altre professioni protestanti dissidenti nei confronti del dominio britannico. Dalla fine del XVIII secolo si form\u00f2 in seno alla classe dominante un'ala liberale\nil cui obiettivo fu una coalizione con la popolazione di religione cattolica per ottenere una maggiore indipendenza dal dominio inglese. L'ostacolo pi\u00f9 grande da abbattere era, per questi liberali, l'eliminazione di quelle norme che non consentivano il diritto di voto a coloro che non possedevano sufficienti propriet\u00e0 terriere, fossero essi cattolici o protestanti.\nQuando la Francia si alle\u00f2 con i coloni statunitensi per sostenere la loro rivoluzione contro gli inglesi, gran parte delle truppe regolari britanniche vennero trasferite dal suolo irlandese per essere distaccate verso altre destinazioni. Per scongiurare la possibile minaccia di un'invasione francese dell'Irlanda, nacquero a Belfast gli \"Irish Volunteers\", una nuova milizia composta da volontari irlandesi con lo scopo di presidiare il territorio nazionale da possibili incursioni francesi. Questa nuova formazione militare assunse un certo potere contrattuale nei confronti della corona inglese, al punto da riuscire ad ottenere una maggiore autonomia politica soprattutto nelle funzioni del Parlamento locale. Grazie all\"'Irish Patriot Party\" guidato da Henry Grattan, nel 1793 il Parlamento irlandese vot\u00f2 una legge che consentiva il diritto di voto agli irlandesi di religione cattolica, che non potevano per\u00f2 essere eletti n\u00e9 ricoprire pubblici uffici. Questo processo di affrancamento dal giogo britannico si acceler\u00f2 notevolmente a seguito delle scoppio della rivoluzione francese.\nLa \"Society of United Irishmen\".\nLe prospettive di una nuova ondata di riforme ispirarono un nuovo movimento liberale composto da protestanti, formatosi a Belfast e che diede vita alla \"Society of United Irishmen\", fondata nel 1791. La nuova organizzazione politica inizi\u00f2 ad accogliere al suo interno rappresentanti di diverse religioni, compresi i cattolici, i presbiteriani, i metodisti ed altri gruppi \"dissidenti\" protestanti, oltre a diversi rappresentanti dell\"'Ascendancy\". Tra i principali obiettivi della \"Society\" vi era l'emancipazione politica dei cattolici, la fine del dominio dei latifondisti, e la totale indipendenza dell'Irlanda. Queste istanze non furono ben viste n\u00e9 dal Parlamento irlandese n\u00e9 dal governo inglese che, come risposta, viet\u00f2 per legge le pubbliche assemblee e dichiar\u00f2 fuorilegge la \"Society of United Irishmen\".\nLa nuova associazione politica divenne clandestina, ma non arrest\u00f2 affatto le sue attivit\u00e0, continuando a reclutare sempre nuovi affiliati. A partire dal 1793 e con lo scoppio del conflitto con la Francia rivoluzionaria, la \"Society of United Irishmen\" inizi\u00f2 a propendere sempre per l'insurrezione armata, appoggiata dai francesi. L'idea di una insurrezione armata contro l'Inghilterra attrasse molti nuovi adepti, soprattutto tra la popolazione pi\u00f9 umile e tra i cattolici, raggiungendo la cifra di almeno 100.000 aderenti nel 1797. Tuttavia le prime iniziative concrete fatte da Wolfe Tone per raccogliere consensi alla ribellione armata in America e in Europa raccolsero scarsi risultati, Fu cos\u00ec che i leader del movimento, primo fra tutti, realizzarono, a dispetto della loro forza numerica, di postoporre l'insurrezione fino a quando non fosse stato possibile avere aiuto diretto da contingenti francesi sbarcati sul suolo irlandese.\nIl fallimento della spedizione francese.\nPer accogliere le richieste dei ribelli irlandesi, la Francia rivoluzionaria invi\u00f2 nel 1796 una spedizione di circa 15.000 soldati regolari comandati dal generale Lazare Hoche e dallo stesso Wolfe Tone. La \"Exp\u00e9dition d'Irlande\" approd\u00f2 lungo la baia di Bantry nel dicembre 1796 dopo aver eluso i pattugliamenti della Royal Navy. Tuttavia, a causa delle condizioni meteorologiche sfavorevoli e dell'eccessiva incapacit\u00e0 decisionale dei suoi comandanti, la flotta di 43 navi francesi fece ritorno in Francia senza nemmeno tentare lo sbarco. Una volta tornati in Francia, il convoglio venne smembrato e riassegnato ad altri teatri delle guerre rivoluzionarie francesi.\nLa campagna di repressione.\nCome reazione a questo tentativo di invasione e di rivolta, il governo britannico aveva istituito una fitta ed efficiente rete di spie con quartier generale al castello di Dublino, ed era quindi ben informato su tutti i movimenti e le iniziative dei rivoltosi. Il 2 marzo 1797 venne indetta la legge marziale, grazie alla quale si perpetrarono arresti, rastrellamenti, torture e perquisizioni di massa creando nella popolazione un pesante clima di terrore e risentimento. Il governo britannico fu inoltre molto abile a fomentare la divisione interna tra cattolici e protestanti, alimentandola ed incoraggiando per questo, nel 1795, la nascita del movimento degli Orangisti, ovvero una confraternita protestante fedele alla Casa d'Orange-Nassau.\nIl 17 maggio 1797 gli inglesi costrinsero a chiudere il giornale della \"Northern Star\", il giornale ufficiale della \"Society of United Irishmen\". Nonostante i leader del movimento fossero stati arrestati, ci\u00f2 che rest\u00f2 dei ribelli in clandestinit\u00e0 decise che la rivolta sarebbe in ogni caso scoppiata, fissando la data al 23 maggio 1798.\nLo scoppio della rivolta.\nIl progetto iniziale prevedeva la presa di Dublino e delle localit\u00e0 circostanti, con lo scopo di impedire che la locale guarnigione inglese potesse ricevere aiuti dall'esterno. A questo assalto principale sarebbero seguiti altri attacchi in tutta l'Irlanda ai vari presidi militari inglesi. Come segnale d'inizio della rivolta fu stabilito di assalire tutte le carrozze postali provenienti da Dublino. Nella notte tra il 23 e il 24 maggio, tuttavia, i gruppi di rivoltosi radunatisi per assalire le carrozze vennero in gran parte arrestati dai governativi che erano stati messi al corrente dell'operazione dai loro informatori. Come conseguenza di ci\u00f2 la rivolta a Dublino fall\u00ec, mentre i rivoltosi nel resto del circondario si sollevarono come accordato, diffondendo cos\u00ec la rivolta in tutto il territorio irlandese. Tuttavia gran parte dei focolai di rivolta furono debellati dagli inglesi, nelle contee di Kildare, Carlow, Wicklow e Meath, ma quando ormai, assicurata la capitale, tutto sembrava compiuto, giunsero notizie di una pesante vittoria dei ribelli ad Oulart nella contea di Wexford. Rincuorati da questo primo successo, e a dispetto della totale catastrofe, nel nord-ovest (soprattutto nelle contee di Antirm e Down) vi furono altri successi dei ribelli. Il 29 maggio, sotto il comando di Padre John Murphy di Boolavogue, un sacerdote ribellatosi al suo vescovo lealista, i ribelli di Wexford conquistarono prima la cittadina di Enniscorthy e si diressero verso la capitale della contea, che fu conquistata dopo essere stata abbandonata dai suoi difensori."}
{"id": "2394221", "revid": "287204", "url": "https://it.wikipedia.org/wiki?curid=2394221", "title": "Ranze Eto", "text": ""}
{"id": "2394225", "revid": "1748167", "url": "https://it.wikipedia.org/wiki?curid=2394225", "title": "Societ\u00e0 Abruzzese Gestione Aeroporto", "text": "Societ\u00e0 Abruzzese Gestione Aeroporto S.p.A. (in acronimo SAGA) \u00e8 la societ\u00e0 che gestisce l'Aeroporto di Pescara.\n\u00c8 stata fondata nel 1981 e l'azionariato societario \u00e8 composto per il 99,99% dalla Regione Abruzzo, soltanto una quota simbolica \u00e8 detenuta dalla societ\u00e0 Future Cleaning Srl.\nHa sede presso l'Aeroporto di Pescara.\nConsiglio d'Amministrazione.\nDal aprile 2018 il Consiglio d'Amministrazione \u00e8 cos\u00ec composto:"}
{"id": "2394246", "revid": "767487", "url": "https://it.wikipedia.org/wiki?curid=2394246", "title": "1860 (film)", "text": "1860 I Mille di Garibaldi \u00e8 un film del 1934, diretto da Alessandro Blasetti, che ne ha curato anche la sceneggiatura con Emilio Cecchi e Guido Mazzucchi, autore del racconto d'origine.\n\u00c8 stata considerata una delle opere pi\u00f9 importanti di Blasetti, quasi unanimemente giudicata il suo capolavoro. Secondo un modello storiografico di stampo finalistico, \u00e8 considerato fra i film antesignani e anticipatori del neorealismo.\nTrama.\nNella Sicilia del 1860 nell'attesa dell'annunciato arrivo del liberatore Garibaldi, gli insorti delle campagne siciliane subiscono la dura repressione dell'esercito borbonico. Il picciotto Carmeliddu viene inviato dai compaesani sul continente per incontrare il colonnello Carini, che aveva partecipato alla rivoluzione siciliana del 1848 che si trova a Genova, insieme a Garibaldi, per sollecitare un intervento il cui ritardo potrebbe essere fatale per i ribelli. Deve quindi abbandonare l'amata Gesuzza che, in sua assenza, viene catturata e rischia la fucilazione, evitata temporaneamente solo per un'amnistia regale.\nCarmeliddu raggiunge, con un difficile viaggio per mare, Civitavecchia, e prosegue in treno per Genova, incontrando persone che sostengono posizioni diverse sulla situazione politica italiana e che gli permettono di scoprire l'esistenza di un ampio dibattito a lui finora sconosciuto. Arrivato a destinazione, incontra Carini e assiste, impotente e con crescente timore, alle difficolt\u00e0 dell'allestimento della spedizione militare, che a un certo punto sembra anche essere abbandonata.\nInfine, superati gli ostacoli, il 5 maggio la spedizione dei Mille parte da Quarto. Sulle barche, insieme a Carmeliddu, ci sono alcune delle persone di idee politiche diverse incontrate durante il viaggio, che ora si sono decise all'azione e riunite sotto la guida di Garibaldi. Dopo lo sbarco a Marsala, \"i Mille\" avanzano rapidamente nella terra siciliana e Carmeliddu riesce a reincontrare e riabbracciare la sua Gesuzza, sana e salva, prima di partecipare alla battaglia di Calatafimi.\nProduzione.\nIl film fu prodotto con un budget di 1.180.000 lire, considerevole per l'epoca. Durante la realizzazione del film, vi furono molti dubbi nella scelta del titolo. Il semplice \"1860\" sembrava troppo ermetico, furono ipotizzati anche \"Italia 1860\", \"Garibaldi\", \"Calatafimi\" e \"L'ondata rossa\" (quest'ultimo subito respinto, per l'ovvia e inopportuna evocazione politica; nel film le camicie rosse non vengono nemmeno mai citate).\nSceneggiatura.\nIl soggetto del film \u00e8 ispirato in origine ad un racconto di Gino Mazzucchi, incentrato su una processione, poi notevolmente ridimensionata nella sceneggiatura finale. \nUn ruolo importante nella fase di scrittura fu svolto anche da Emilio Cecchi, che consigli\u00f2 a Blasetti la lettura delle \"Noterelle d'uno dei Mille edite dopo vent'anni\" di Giuseppe Cesare Abba, che furono determinanti per impostare il tono generale del film.\nCritica.\n\"1860\" rientra nel contesto di un regime che, anche attraverso il cinema, tentava di costruirsi una memoria e porsi come punto d'arrivo della storia patria. A partire dal 1929, dopo la pubblicazione della \"Storia d'Italia dal 1871 al 1915\" (1928) di Benedetto Croce, il fascismo tent\u00f2 di accreditarsi anche come erede naturale del Risorgimento.\nTra il 1929 e il 1943, su 720 film prodotti, dei quali circa 130 storici, in realt\u00e0 solo quindici sono ambientati durante il Risorgimento e solo in due, \"Villafranca\" (1933) di Giovacchino Forzano e \"1860\" appunto, il contesto storico non \u00e8 per\u00f2 un semplice sfondo di film in costume.\nPer Alessandro Blasetti il film storico era essenzialmente politico, doveva mettere in scena il passato per parlare del presente, a fini di propaganda. Su \"1860\" si espresse esplicitamente in questo senso: \u00abIl film in due parole vuol essere questo. Evocare l'atmosfera del 1860 per molti aspetti simile a quella del 1920-1922. Torrenti di chiacchiere, torre di Babele politica, incoscienza della immanente rovina di ogni possibilit\u00e0 di unione della patria. Nuclei isolati di patrioti e di ribelli muti, decisi, votati alla morte resistono nella fiducia di un Uomo che convoglier\u00e0 le loro forze e altre ne attirer\u00e0 fatalmente quando porter\u00e0 la realt\u00e0 politica attuale dal campo della discussione a quello dell'azione\u00bb.\nIn realt\u00e0 il film non \u00e8 rozzamente propagandista n\u00e9 piegato al regime quanto dichiarato, eccetto per il finale d'ambientazione contemporanea della versione originale, poi tagliato nella riedizione del 1951, in cui viene mostrata una sfilata delle falangi fasciste davanti ai reduci garibaldini, sullo sfondo del Foro Mussolini. \u00c8 comunque in piena sintonia con la politica ufficiale fascista sotto diversi aspetti, quali il ruralismo e la xenofobia: il film mostra una Sicilia rurale nella quale i pastori che combattono con dignit\u00e0 e coraggio per liberarsi dall'oppressore sono uniti da una sola fede e una sola lingua, contro il caos di lingue e convinzioni politiche che regna sul continente; i soldati borbonici non sono italiani, ma svizzeri di lingua tedesca, gli stranieri sono nemici con cui non vi \u00e8 possibilit\u00e0 di comunicazione, il riscatto dell'Italia pu\u00f2 venire solo dagli italiani.\n\u00c8 invece dal punto di vista storiografico che il film si discosta dall'interpretazione dominante sul Risorgimento, secondo cui l'unit\u00e0 d'Italia sarebbe stata realizzata dalle \u00e9lite aristocratiche e borghesi. Blasetti ne d\u00e0 una visione populista, attirandosi critiche da tutte le direzioni, nel rappresentare le masse contadine gi\u00e0 in rivolta prima dell'arrivo di Garibaldi, che si serv\u00ec della loro forza rivoluzionaria per giungere alla vittoria. Il film appare anche come un apologo della conciliazione tra le classi, in linea con precedenti opere del regista.\nBlasetti sceglie inoltre di non fare di Garibaldi un eroe romanzesco, protagonista della storia, ma di mostrarlo o farlo intravedere per pochi secondi nell'intero film, in appena sei rapide inquadrature, in campo medio o lungo, rendendolo un incombente demiurgo. Nell'unica occasione in cui parla, un discorso di incoraggiamento durante la battaglia di Calatafimi, \u00e8 fuori campo e sono inquadrati gli uomini che lo ascoltano e mostrate le loro reazioni alle sue parole.\nDistribuzione.\nIl film, uscito nelle sale cinematografiche nel marzo 1934, fu accolto molto favorevolmente dalla critica, mentre fu snobbato dal pubblico, per il punto di vista narrativo \"oggettivo\", l'assenza di un protagonista con cui identificarsi e la scarsa popolarit\u00e0 del tema risorgimentale, e non fu amato dagli ambienti ufficiali del regime, perch\u00e9 poco celebrativo e troppo anti-retorico.\nFu distribuito negli Stati Uniti nel novembre 1936, con il titolo \"Gesuzza the Garibaldian Wife\" (\"Gesuzza la moglie del garibaldino\").\nFu riedito nel 1951, con un nuovo titolo, \"I Mille di Garibaldi\", un nuovo doppiaggio, nuove musiche e privo del finale di ambientazione fascista. Entrambe le versioni sono visibili nell'edizione con 2 DVD del film, edito dalla Ripley's Home video.\nBibliografia.\nAntonio La Torre Giordano, \"Luci sulla citt\u00e0 - Palermo nel cinema dalle origini al 2000\", ASCinema - Archivio Siciliano del Cinema, prologo di Goffredo Fofi, prefazione di Nino Genovese, Caltanissetta, Edizioni Lussografica, 2021, "}
{"id": "2394254", "revid": "287204", "url": "https://it.wikipedia.org/wiki?curid=2394254", "title": "Shun Makabe", "text": "Shun Makabe (noto come \"Paul Cabor\" nella versione italiana dell'anime) \u00e8 un personaggio dell'anime e manga Ransie la strega, di cui \u00e8 il protagonista della prima parte.\nPersonaggio.\nShun appare sin dal primo capitolo del manga, come il ragazzo umano di cui Ranze \u00e8 innamorata. \u00c8 un teppista che adora fare a pugni e frequenta una palestra di boxe, ma in fondo \u00e8 un bravo ragazzo molto sensibile. Di lui \u00e8 anche innamorata la bisbetica Yoko Kamiya, figlia di un locale boss della yakuza, padrone della palestra dove si allena. Ad inizio serie il suo sogno \u00e8 quello di diventare un campione di boxe per riuscire a mantenere sua madre.\nIn seguito a varie peripezie si scoprir\u00e0 che Shun \u00e8 il figlio perduto del re del Mondo Magico. Quand'era molto piccolo il padre l'aveva infatti esiliato con la madre (che non ha mai comunque cessato d'amare) nel mondo degli esseri umani per via di una profezia secondo cui i principi gemelli portano sfortuna.\nDopo essersi riconciliato col padre e col fratello Aron, Shun, Ranze e tutti gli abitanti del mondo magico affronteranno il terribile Zone, re del mondo dei morti (\"Meioh\"), autore della leggenda dei principi gemelli, risvegliatosi grazie ad Aron dopo 2000 anni di prigionia, in seguito alla sconfitta subita per mano di Gian Carlo, il maggiore di due principi gemelli vissuti all'epoca (sosia perfetto dello stesso Shun). Nella battaglia contro Zone Shun sar\u00e0 aiutato dal discendente umano del principe Gian, Dirk Carlo (nella battaglia contro Zone il principe aveva perso i suoi poteri magici diventando un essere umano, e la moglie decise di seguirlo nel mondo degli uomini dopo essere diventata umana anch'essa).\nQualche anno dopo Shun (diventato campione di pesi leggeri) si sposer\u00e0 finalmente con Ranze, ed insieme avranno un bambino di nome Taku e (pi\u00f9 tardi) una bambina di nome Aira, la quale rivestitr\u00e0 un ruolo molto importante, salvando il mondo da un terribile mostro alieno grazie all'aiuto del suo fidanzato Kairi.\nAttualmente Shun e Ranze si stanno preparando a diventare nonni del primogenito di loro figlio Taku e della sua fidanzata e cugina Coco.\nL'autrice non ha mai rivelato le parole con cui Shun ha chiesto a Ranze di sposarlo, difatti nella striscia comica in cui Narumi glielo chiede lui risponde: \"Sono parole troppo preziose!\"\nPoteri.\nIn quanto membro della famiglia reale del mondo magico Shun possiede sviluppati poteri Esp: \u00e8 in grado di teletrasportarsi, di levitare e guarire le ferite proprie ed altrui. In quanto tale Shun non pu\u00f2 essere ferito da armi da fuoco, ma solo da oggetti magici come la spada proibita o il potere unito dei frammenti della pietra della vita. Possiede inoltre una telecinesi molto sviluppata ed \u00e8 in grado di usare la telepatia, e (come ogni abitante del mondo magico) possiede una vita molto pi\u00f9 lunga di quella di un normale essere umano e pu\u00f2 usare la magia. A questi poteri, inoltre, Shun associa anche una buona preaparazione fisica, cosa che si rivela molto utile in combattimento in pi\u00f9 di un'occasione.\nA differenza di altri personaggi i poteri di Shun si sono manifestati solo nel momento in cui lui \u00e8 rinato come abitante del mondo magico il 25 dicembre del 1985, per poi crescere molto velocemente. Segno della presenza di questi poteri e della sua natura magica \u00e8 il famoso neo a forma di stella."}
{"id": "2394263", "revid": "135224", "url": "https://it.wikipedia.org/wiki?curid=2394263", "title": "Beretta PM 12", "text": ""}
{"id": "2394265", "revid": "135224", "url": "https://it.wikipedia.org/wiki?curid=2394265", "title": "SPAS-12", "text": ""}
{"id": "2394271", "revid": "135224", "url": "https://it.wikipedia.org/wiki?curid=2394271", "title": "Franchi Spas 15", "text": ""}
{"id": "2394272", "revid": "352448", "url": "https://it.wikipedia.org/wiki?curid=2394272", "title": "Senchus Fer n-Alban", "text": ""}
{"id": "2394282", "revid": "767487", "url": "https://it.wikipedia.org/wiki?curid=2394282", "title": "Flatlined", "text": "I Flatlined sono un gruppo alternative rock canadese formatasi nel 2000."}
{"id": "2394286", "revid": "287204", "url": "https://it.wikipedia.org/wiki?curid=2394286", "title": "Rembrandtplein", "text": "Rembrandtplein (\u201cPiazza Rembrandt\u201d) \u00e8 \u2013 insieme a Piazza Dam, a Leidseplein e a Waterlooplein \u2013 una delle pi\u00f9 celebri piazze di Amsterdam, nonch\u00e9 \u2013 insieme alla stessa Leidseplein e al quartiere a luci rosse \"De Wallen \" \u2013 uno dei fulcri della vita notturna della capitale olandese.\nLa piazza prende il nome \u2013 a partire dal 1876 \u2013 dal famoso pittore Rembrandt (1606 \u2013 1669), del quale \u00e8 stata eretta una statua in loco nel 1852 (opera di Louis Royer). In precedenza, il luogo si chiamava \"Botermarkt\" (lett. \"mercato del burro\") e \u2013 ancora prima \u2013 \"Reguliersplein\"\nMolti abitanti di Amsterdam chiamano la piazza \u201cRembrandtsplein\u201d, ovvero aggiungendovi la \"\u2013s\" del genitivo, e, sebbene ci\u00f2 non sia linguisticamente corretto, si trovano varie insegne con questa ortografia, inserite a partire dal 1985.\nProfilo della zona.\nLa piazza \u00e8 caratterizzata dalla presenza di numerosi caff\u00e8 all'aperto e di alcune discoteche, che attirano turisti e residenti, soprattutto la sera.\nVi si trovano anche \u2013 oltre alla statua in ghisa di Rembrandt \u2013 anche alcuni edifici storici, come quello che ospita la banca ABN AMRO, oltre a quelli di storici caff\u00e8 della fine del XIX secolo, come il \"Caf\u00e9 Schiller\" (1892) o il \"De Kroon\" (1898).\nVi si trova inoltre il pi\u00f9 grande schermo LCD d'Europa.\nLocalizzazione.\nLa piazza si trova nella parte settentrionale della cerchia dei canali sud (chiamata anche \u201ccerchia dei canali est\u201d), al confine con la cerchia dei canali centrale ad ovest, la \"Nieuwe Zijde\" (\u201cparte nuova\u201d) e l\"Oude Zijde\" (\u201cparte vecchia\u201d) a nord e la zona detta \"Plantage\" a est, tra l\"Amstelstraat\", la \"Dwaarstraat\" e la \"Reguliersbreestraat\", nei pressi del \"Blauwbrug\" e non lontanissima dal \"Magere Brug\", due dei ponti pi\u00f9 celebri della citt\u00e0, oltre che da \"Waterlooplein\" e dal Museo Willet-Holthuysen.\nStoria.\nOriginariamente, nella zona vi si trovava una porta, la \"Regulierspoort\", costruita nel 1655 alla fine della \"Reguliersbreestraat\", poi divenuta superflua in seguito alla costruzione della \"Utrechtse poort\" nell'odierna \"Frederiksplein\".\nQuesta porta venne cos\u00ec sostituita, nel 1668, da una pesa pubblica (\"waag\"), attorno alla quale fu costruita anche una piazza, chiamata \"Reguliersplein\".\nDa quando poi, a partire dal 1669, il mercato dei latticini che si teneva il luned\u00ec in Piazza Dam, venne trasferito qui, si inizi\u00f2 gradualmente a chiamare la piazza \"Botermarkt\", ovvero \u201cmercato del burro\u201d.\nNel 1852, venne eretta al centro della piazza una statua, opera dello scultore Louis Royer (1793 - 1868), costruita in onore del celebre pittore Rembrandt e che fu inaugurata da re Guglielmo III. Per questo motivo, a partire dal 1876, la piazza venne chiamata \u201cRembrandtplein\u201d.\nIl 26 novembre 1927 la piazza fu teatro di un terribile fatto di sangue, avvenuto proprio dietro la statua di Rembrandt: l'assassinio a colpi di pistola del noto cabarettista Jean-Louis Pisuisse e della moglie, la cantante Jenny Gilliams, perpetrato per motivi di gelosia da un attore dalla compagnia ed ex-amante della donna, poi suicidatosi.\nNel 2006, in occasione dell'anno dedicato a Rembrandt vennero costruite vicino alla statua del pittore 22 figure in bronzo, opera degli scultori russi Aleksandr Taratynov e Mikhail Dronov e rappresentanti i personaggi del celebre quadro di Rembrandt \"La ronda di notte\"."}
{"id": "2394298", "revid": "352448", "url": "https://it.wikipedia.org/wiki?curid=2394298", "title": "Fergus I di Dalriada", "text": ""}
{"id": "2394300", "revid": "352448", "url": "https://it.wikipedia.org/wiki?curid=2394300", "title": "Domangart II di Dalriada", "text": ""}
{"id": "2394303", "revid": "352448", "url": "https://it.wikipedia.org/wiki?curid=2394303", "title": "Gabhran di Dalriada", "text": ""}
{"id": "2394304", "revid": "352448", "url": "https://it.wikipedia.org/wiki?curid=2394304", "title": "Connad di Dalriada", "text": ""}
{"id": "2394306", "revid": "486946", "url": "https://it.wikipedia.org/wiki?curid=2394306", "title": "Lev Trozkij", "text": ""}
{"id": "2394307", "revid": "352448", "url": "https://it.wikipedia.org/wiki?curid=2394307", "title": "Ferchar I di Dalriada", "text": ""}
{"id": "2394308", "revid": "352448", "url": "https://it.wikipedia.org/wiki?curid=2394308", "title": "Eochaid II di Dalriada", "text": ""}
{"id": "2394309", "revid": "352448", "url": "https://it.wikipedia.org/wiki?curid=2394309", "title": "Ainbcellach di Dalriada", "text": ""}
{"id": "2394311", "revid": "133248", "url": "https://it.wikipedia.org/wiki?curid=2394311", "title": "Mi chiamo Ben Steward", "text": ""}
{"id": "2394317", "revid": "991694", "url": "https://it.wikipedia.org/wiki?curid=2394317", "title": "Caustant\u00edn mac Fergusa", "text": ""}
{"id": "2394319", "revid": "991694", "url": "https://it.wikipedia.org/wiki?curid=2394319", "title": "Caustant\u00edn dei pitti", "text": ""}
{"id": "2394320", "revid": "254059", "url": "https://it.wikipedia.org/wiki?curid=2394320", "title": "Casalodi", "text": "I Casalodi o Casaloldi o Casaloldo o conti di Casaloldo costituiscono un ramo di una nobile famiglia di et\u00e0 medievale e di antica origine, dotata di titolo comitale, stanziata patrimonialmente nel territorio al confine fra le attuali province di Brescia, Mantova, Verona e Cremona, ed attestata dal secolo X al XV: gli Ugoni-Longhi.\nOrigini.\nIl nome di conti di Casaloldo attribuito a tale stirpe, documentata nei secoli XIII-XV, deriva dal piccolo centro di Casaloldo, ora in provincia di Mantova, secondo una consuetudine che si diffonde naturalmente tra le schiatte di antica ascendenza e grado comitale o marchionale, ma ormai decadute, tra i secoli XII e XIII: quella cio\u00e8 di frazionarsi in molte diramazioni, ciascuna delle quali prende il nome dalla localit\u00e0 sede dei maggiori interessi fondiari o di abituale residenza. Infatti, nella stessa epoca ed area, insieme ai Casaloldo comparvero altre famiglie tutte derivate da un medesimo ceppo, come i conti di Sabbioneta, i conti di Desenzano, i conti di San Martino Gusnago, i conti di Belforte, i conti di Bizzolano, i conti di Asola e cos\u00ec via. La variante grafica con cui viene spesso citata questa stirpe, cio\u00e8 \u201cCasalodi\u201d, \u00e8 entrata nell'uso soprattutto per essere quella usata nella Commedia di Dante.\nPer molti versi, secondo alcuni antichi cronisti e storici come il bresciano Malvezzi, i conti di Casaloldo, che trassero il nome dal castello omonimo \ndei quali molto probabilmente erano possessori, rappresentano il ramo pi\u00f9 importante e potente tra i conti rurali stanziati nel territorio tra Brescia e Mantova - anche se questa \u00e8 forse un'esagerazione dovuta alla notoriet\u00e0 data ai Casaloldo da Dante -, denominati nel complesso Ugoni e Longhi, antica e nobile stirpe di probabile lontana origine germanica, in particolare alemanna, divisa in molte famiglie che prendevano il nome dalla localit\u00e0 centrale per ciascuna: cos\u00ec, per esempio, si hanno i conti di Montichiari, i conti di Mosio, i conti di Ceresino, i conti di Marcaria, i conti di Redondesco tutti paesi situati nell'agro bresciano, mantovano e cremonese. \nStoria.\nLungo tutto il corso della loro storia, i Casaloldi furono favoriti dagli imperatori, come Ottone IV di Brunswick e poi Guglielmo re dei Romani, in questo caso per contrastare la donatio matildina, effettuata dalla celebre contessa Matilde di Canossa alla Chiesa. Proprio con Matilde la famiglia dei Casaloldo - si dice che il conte Alberto I se ne professasse discendente - vantava inoltre legami di parentela. Da Ottone IV, per esempio, i Casaloldi ottennero il feudo di Gonzaga, insieme alla vicina Bondeno di Roncore, attirandosi il risentimento e le sanzioni di papa Innocenzo III, che cerc\u00f2 di scacciarli dal dominio usurpatogli\nI Casalodi e Brescia.\nContro i conti di Casaloldo furono sempre rivolti anche gli strali della potenza bresciana. Gi\u00e0 all'inizio del secolo XII, questa famiglia era, come le altre dello stesso ceppo, detentrice di ingenti possedimenti in Asola, localit\u00e0 rivendicata anche da Brescia, e ci\u00f2 provoc\u00f2 la dura reazione dei Bresciani, che distrussero il castello di Asola, appartenente ai conti.\nIl Comune bresciano si fece di nuovo vivo nel 1147: invase e saccheggi\u00f2 le terre dominate dai Casalodi; venne in seguito stipulata la pace ed essi furono obbligati ad abitare in Brescia. Sennonch\u00e9 proprio essi, sfruttando le ricchezze e il favore di alcuni cittadini, vi divennero tanto potenti che due anni pi\u00f9 tardi tentarono di impadronirsi del governo della citt\u00e0 e furono respinto a stento: costretti a lasciare Brescia, si rifugiarono nel castello di Casaloldo, loro principale residenza, che per\u00f2 venne attaccato, preso d'assedio e parzialmente distrutto. Il comune cittadino decret\u00f2 l'esilio dei conti dalle terre bresciane.\nEssi, allora, si rifugiarono a Mantova, dove acquisirono la cittadinanza, contraendo parentela con alcune principali famiglie, e presero a dominare il quartiere S. Giacomo, insieme alla famiglia Riva, in contrasto con i Calorosi, nella zona della chiesa di S. Francesco. Ma ben presto i conti di Casaloldo ritornarono al loro castello.\nSi hanno cos\u00ec due fasi distinte della storia di questa famiglia: una fase bresciana, - secoli XI, XII -, in cui essa era stabilmente stanziata nei suoi feudi della parte sud-orientale del distretto di Brescia, e in cui i Casaloldi cominciarono a trasferirsi in questa citt\u00e0; ed una fase mantovana, con i conti che gravitavano ormai quasi del tutto intorno al comune di Mantova \u2013 secoli XIII e XIV. Alcuni arrivano a distinguere anche in due rami della casata, bresciano e mantovano, ma con poco fondamento. La fazione dei conti di Casaloldo cos\u00ec divenne potente prima a Brescia, poi a Mantova.\nL'infinita contesa con Brescia per il dominio sulla bassa pianura ebbe una svolta intorno al 1180. Il Comune di Brescia, per acquistare sempre maggiore influenza sulla parte del suo episcopato occupato dai conti, giunse ad un accordo con gli uomini e con il comune rurale di Casaloldo per recar danno ai conti. Casaloldo nel 1179 comper\u00f2 da alcuni privati dei fondi, che poi cedette a Brescia per l'erezione su quel luogo di un nuovo castello \u2013 l'attuale Castelnuovo Asolano -, con case tutte intorno per coloro che avessero voluto andare ad abitarlo. Il 16 marzo 1180, in pubblica assemblea a Brescia, il Comune decret\u00f2 che presso il nuovo castello si tenesse un mercato franco, cio\u00e8 esente da ogni balzello, in modo da controllare e accerchiare i nobili feudatari di Casaloldo, limitandoli nello spazio e nelle iniziative.\nIl conte Alberto di Casaloldo.\nIl conte Alberto I Casaloldo, detto dagli storici mantovani \u201cil Vecchio\u201d, forse figlio di un Azzone, \u00e8 la figura pi\u00f9 rappresentativa dell'intera casata, nonch\u00e9 il probabile iniziatore della stessa. \u00c8 definito dal Malvezzi uomo maligno, ma generoso e potente ghibellino; dotato di generosit\u00e0 e magnanimit\u00e0, non riusciva a rimanere negli angusti limiti di una nobilt\u00e0 privata, ma con indomito coraggio si costruiva nella mente grandiosi progetti di dominio, senza considerare troppo le difficolt\u00e0 derivanti da un potere ancora agli inizi e non consolidato; era sempre in lotta con i rivali all'interno di Brescia per la supremazia politica in quel comune, e spesso esule perch\u00e9 espulso dalla citt\u00e0 dalle fazioni guelfe che lo avevano in odio.\nIn seguito alla perdita in favore del monastero di Leno di alcune terre, avvenuta peraltro con l'avallo e sotto la spinta sempre avversa e destabilizzatrice di Brescia, gi\u00e0 dal 1190 Alberto si impegn\u00f2 ad estendere il proprio dominio, fabbricando il casale della vicina Piubega.\nNel 1200 fu capitano di parte in Brescia, combattente, esule e infine pacificato, grazie alla concordia imposta dagli inviati bolognesi, ma poco dopo, sempre irrequieto, associatosi ad un Gonfalonieri, ruppe la pace e fu nuovamente cacciato dalla citt\u00e0. Fuoriuscito, si diresse con i suoi seguaci a Leno, dove si fortific\u00f2, ma gli intrinseci, condotti da Alberto Brusati, lo inseguirono, e vincendo gli improvvisati fortilizi occuparono quel borgo; allora Alberto, unitosi ai ghibellini cremonesi, si diresse a Pontevico, l'occup\u00f2, ma anch'esso poco dopo gli venne sottratto dai bresciani. \nNel 1207 ritorn\u00f2 in citt\u00e0, dal momento che Ottone IV di Brunswick aveva imposta una nuova pace. Ma dopo la partenza dell'imperatore i cittadini guelfi, nel 1208, di nuovo insorsero contro i Casaloldi ed i loro seguaci ghibellini\nIl conte Alberto, esule un'altra volta, si rec\u00f2 presso l'imperatore, ove si ritrov\u00f2 con il conte Narisio Longhi e con il conte Gerardo di San Martino: tutti e tre furono testimoni ad un placito imperiale del 4 marzo 1211. Fu in quel periodo che lo stesso imperatore Ottone IV, considerata la \u201cpura fedelt\u00e0, la sincera devozione, i grati servigi, e gli ossequi a lui ed all'impero prestati dal conte Alberto\u201d, con atto del 1210, giugno 23, gli concesse e conferm\u00f2 in perpetuo Lonato con tutta la sua corte, il diritto di albergaria, di governare e amministrare, i diritti pubblici e il fodro, ed altri diritti consimili, e gli concesse inoltre beni in diverse localit\u00e0 del Veronese: Castelnuovo del Garda, Sandr\u00e0, Pazzon, Col\u00e0, Bussolengo, Palazzolo, Sona, Custoza e met\u00e0 dell'\u201dIsola dei Conti\u201d, forse l'attuale Isola della Scala, che una volta fu dei conti di Sabbioneta, insieme ad ogni ragione, governo, redditi e diritti pubblici che all'impero appartenevano in Nogara, Sancto Perseon, Cerea, Gazzo Veronese, Roverchiara, Casaleone; diede inoltre allo stesso Alberto le rive e le peschiere del lago di Garda dal \u201cCorno di Moniga\u201d al molino dei figli di Bagnacane, con Desenzano ed il monte \u201cCalvolo\u201d.\nIl medesimo imperatore invest\u00ec due anni dopo il conte Alberto, insieme stavolta al conte Narisio, in retto feudo, dei castelli di Gonzaga e Bondeno di Roncore con tutte le loro corti; Gonzaga era stata forse occupata con un colpo di mano nel 1211 da Alberto, vantando su tale terra dei diritti feudali per la parentela con la Grancontessa Matilde. Secondo alcuni, con questo riconoscimento, l'imperatore Ottone IV, pur di sfavorire il Papato, sarebbe in qualche modo venuto in soccorso all'ambizione di Alberto e Narisio contro papa Innocenzo III, che, in quanto difensore dei beni matildini, bollava come un illegittimo esproprio proprio la conquista di Gonzaga, ex feudo Canossa, da parte dei Casalodi. Tutti quanti costoro si guadagnarono comunque censure e scomuniche da parte del papa ed anche dal suo alleato e rivale di Ottone, Federico II di Svevia.\nCirca nel 1211 Alberto I probabilmente si impadron\u00ec con le armi anche del castello di Canneto sull'Oglio, coadiuvato dall'ormai esperto lontano parente Narisio II: qualche anno dopo i Bresciani dovettero intervenire, perch\u00e9 quel castello giaceva distrutto e disabitato: solo nel 1217 fu ricostruito come borgo franco per volont\u00e0 di Brescia, sempre decisa a penalizzare i conti.\nRitornato in Brescia per la pace stabilita dal vescovo Alberto da Reggio, il conte di Casaloldo fece parte, come detto, dei reggitori della citt\u00e0. Terminata la sua podestaria, troviamo il conte Alberto nel 1215 a Gonzaga, quando i Reggiani volevano con un colpo di mano impossessarsi di quella localit\u00e0. Egli chiese allora l'aiuto dei Mantovani e dei Veronesi, ed i Reggiani alla fine, sopraffatti da questi alleati di Alberto, dovettero ritirarsi togliendo l'assedio appena incominciato. Sempre nel 1215 il nostro conte si accomod\u00f2 con l'abate di Polirone, che aveva diritto alle insolute decime sui beni del Casaloldo al di l\u00e0 dell'Oglio. Nel 1216 fu chiamato a Verona come podest\u00e0.\nMa la lotta tra Brescia ed i conti di Casaloldo continuava sempre, anche se solo a volte esplodeva in maniera aperta; due fatti costrinsero il Comune bresciano ad usare la forza contro quei feudatari. Il primo fu l'occupazione di Lonato da parte dei conti, che vantavano la concessione imperiale, contro l'esclusivo dominio dei bresciani: per questa occupazione, il vescovo di Brescia Alberto, allora podest\u00e0, deleg\u00f2 nel 1217 un Martinengo ad opporsi con le armi, cosa che questi fece con successo. Nello stesso anno, avendo forse i conti tentato di far ribellare Canneto, o comunque avendo avanzato su di esso delle pretese, mentre dall'altra parte Brescia lo rivendicava alla sua giurisdizione, il Comune cittadino scacci\u00f2 i conti ed i ribelli, portandovi eccidio e rovine, forse per mezzo dello stesso Martinengo. Quando cess\u00f2 la podesteria del vescovo bresciano, il consiglio generale, rammentando i meriti acquistati dal Martinengo a favore della citt\u00e0, lo elesse podest\u00e0 nel 1218. Uno dei primi atti del nuovo reggitore fu un discorso tenuto in consiglio per il restauro del rovinato castello di S. Genesio, a Canneto, e la cessione della corte e del paese agli abitanti con le condizioni di fedelt\u00e0 e di difesa a favore del Comune di Brescia, che allora si usavano imporre; il consiglio approv\u00f2 la proposta, ed anche Canneto divent\u00f2 borgo franco in opposizione ai conti.\nI Casalodi a Mantova.\nNon avendo potuto conseguire la signoria su Brescia, i Casalodi spostarono i loro interessi su Mantova. Alberto di Casaloldo mor\u00ec probabilmente intorno al 1220. Dalle varie descrizioni dei beni del comitato rurale fatte eseguire da Brescia, risulta che lasci\u00f2 cinque figli: Guidone nel 1215 gi\u00e0 sedeva nel consiglio cittadino bresciano, Balduino nel 1223 fu chiamato nel governo di Mantova. Eletto con l'incarico di podest\u00e0 nel 1232, da strenuo comandante di eserciti condusse l'anno dopo le milizie mantovane contro i veronesi, ai quali tolse Nogarole Rocca, Marscelise o Marchisia, Pontepossero, Isola della Scala e Buertone; nel 1234, combattendo contro i cremonesi, Balduino mor\u00ec per le ferite riportate in battaglia. Questo conte, secondo alcuni, fu anche accusato di aver sostenuto gli Avogadri nella uccisione del vescovo di Mantova Guidotto da Correggio. Gli altri tre figli del conte Alberto furono Martino, Antonio e Bernardo..\nI Casaloldi ebbero contro, dopo il papa e i Comuni vicini, anche l'imperatore Federico II di Svevia, succeduto ad Ottone, che non rinnov\u00f2 l'investitura di Gonzaga e Bondeno concessa dal predecessore. Federico II, accordatosi con il papa, volle che Gonzaga ed altri beni occupati dai conti Longhi e Casaloldi fossero restituiti alla Chiesa, in quanto sarebbero stati lasciati da Matilde di Canossa in eredit\u00e0 alla stessa; perci\u00f2, dietro richiesta della S. Sede, con editto del 24 settembre 1220, conferm\u00f2 la sentenza del vescovo Corrado, cancelliere dell'impero, dichiarante che il castello di Gonzaga con le sue pertinenze faceva parte del comitato che la contessa Matilde aveva donato alla S. Sede, e quindi a questa doveva essere restituito. Sennonch\u00e9, poich\u00e9 il castello continuava ad essere occupato dai figli dei conti Alberto di Casaloldo e Narisio di Montichiari, i quali non vollero ubbidire agli ordini dell'imperatore, Federico II li band\u00ec dall'impero e dichiar\u00f2 confiscato il luogo, come si legge in una bolla di papa Onorio III del 18 febbraio 1223. Successivamente, per\u00f2, quando i Mantovani domandarono a Federico il possesso di Gonzaga, che avevano difesa contro i Reggiani, l'imperatore lo concesse loro con placito del I ottobre 1237, salve per\u00f2 le ragioni, finalmente riconosciute, non pi\u00f9 della Chiesa, ma dei figli del conte Alberto di Casaloldo.\nTra tutti i rami dei conti rurali bresciani, quindi, solo gli indomiti comites di Casaloldo, che agli inizi del Duecento avevano trasferito ambizioni e attivit\u00e0 a Mantova, dove si erano inurbati, riuscirono a mantenere un ruolo di spicco e a ottenere la conferma dei loro diritti feudali, nel 1237, 1255, 1257, mantenendo, in ambito mantovano, una posizione di vertice fino al 1272-1278. Nella seconda met\u00e0 del XIII secolo infatti i conti di Casaloldo, con in testa Alberto II, si allearono con Pinamonte Bonacolsi e per qualche tempo poterono aspirare al primato sulla citt\u00e0, ma, ingannati dal loro ex-alleato, furono sconfitti, messi al bando e costretti ad abbandonare il feudo di Gonzaga, e a rinunciare per sempre ai loro progetti politici nel mantovano. La \u201cmatt\u00eca\u201d del conte Alberto II fu anche ricordata da Dante nella \u201cCommedia\u201d , nel canto XX dell'\u201dInferno\u201d, in una digressione sulla citt\u00e0 di Mantova. Usciti cos\u00ec dalla scena della vita politica, i Casaloldi si ritirarono a vita privata.\nDopo le molte sventure patite, alcuni di questi conti, passarono ad abitare nel parmigiano, con il solo nome o soprannome gentilizio \u201cde' Longhi\u201d; apparterrebbero a questi il conte Simone, cugino di Ghiberto da Correggio, che fu podest\u00e0 di Parma, ed il conte Cortesia di Casaloldo, da alcuni storici detto anche conte di Mantova, che nel 1313 fu condottiero di soldati, e nel 1330 podest\u00e0 di Firenze. Alla fine del XIV secolo si trovano ancora alcuni Casaloldi come possessori di case in Brescia, ad esempio Rizzardo, figlio del fu Pietro, e Giacomo, figlio del fu Roberto, che nel 1389 siede fra gli Anziani di quel comune. Ma con il sorgere del secolo XV non si incontrano pi\u00f9, n\u00e9 nei documenti mantovani n\u00e9 in quelli di Brescia, persone portanti il titolo o predicato di conti di Casaloldo.\nDella famiglia dei conti di Casaloldo faceva parte anche Filippo da Casaloldo, che fu eletto nel 1272 a vescovo di Mantova, ma non pot\u00e9 mai esercitare le sue funzioni in quanto bandito con tutta la sua famiglia. Rifugiatosi in Brescia, mor\u00ec nel 1303, senza aver mai potuto prendere possesso della cattedra mantovana, che rimase cos\u00ec vacante per trent'anni.\nFu tumulato nella chiesa bresciana di San Domenico, oggi smantellata, che nel medioevo era il luogo di sepoltura dei conti di Casaloldo.\nArma.\n\"Troncato nel primo di rosso al leone rampante d'argento, nel secondo scaccato d'argento e di rosso\".\nLa diramazione dei conti di Casaloldo, che da un certo momento in avanti divise gli interessi e le propriet\u00e0 feudali di Casaloldo e dintorni da quelle destinate ad altri rami, come quello di Montichiari, aveva, secondo i vecchi storici mantovani-bresciani, uno stemma al capo rosso col leone bianco, e nella parte inferiore esso era scaccato in riquadri bianchi e rossi. In genere il leone \u00e8 guelfo e l'aquila \u00e8 ghibellina, ma esistono famiglie ghibelline che hanno il leone.\nIn particolare, i conti di Casaloldo inizialmente avrebbero avuto uno stemma leggermente diverso, pi\u00f9 simile a quello dei conti Ugoni-Longhi nel loro complesso, di cui i Casaloldo rappresentavano un ramo: un leone rampante in campo azzurro o blu. Questa arma sarebbe stata modificata quando i conti Casaloldi si staccarono decisamente dai conti di Montichiari e dagli altri de Longis, e formarono un nuovo ramo, forse collegato a quello dei conti di San Martino, pure opposti agli Ugonidi di Montichiari, all'incirca alla met\u00e0 del secolo XII: al posto dell'azzurro fu introdotto il rosso, e fu aggiunta nella parte inferiore una scacchiera in campo bianco con quattordici quadri rossi, quante erano le propriet\u00e0 avute in dono dall'imperatore.\nLo stemma dei Casalodi non \u00e8 rimasto nella simbologia del comune di Casaloldo, mentre si avvicina ad esso lo stemma della vicina Asola, antico possedimento dei conti, che potrebbero averlo quindi trasmesso a questa localit\u00e0."}
{"id": "2394322", "revid": "352448", "url": "https://it.wikipedia.org/wiki?curid=2394322", "title": "\u00d3engus mac Fergusa", "text": ""}
{"id": "2394327", "revid": "1687355", "url": "https://it.wikipedia.org/wiki?curid=2394327", "title": "Monterrey Open", "text": "Il Monterrey Open \u00e8 un torneo femminile di tennis che si gioca sul cemento nell'ambito del WTA Tour. Dal 2009 al 2020 ha fatto parte della categoria International, mentre dal 2021 viene classificato come WTA 250. Fino al 2013 si \u00e8 giocato al Sierra Madre Tennis Club mentre dal 2014 si gioca nel Club Sonoma."}
{"id": "2394331", "revid": "729019", "url": "https://it.wikipedia.org/wiki?curid=2394331", "title": "Juan Carrasco", "text": "Viene ricordato soprattutto per il suo operato nel Pacifico nord-occidentale nel corso del XVIII secolo. Fu secondo in comando sul viaggio del 1791 di Jos\u00e9 Mar\u00eda Narv\u00e1ez, prima esplorazione europea dello stretto di Georgia.\nMolti dettagli della vita di Carrasco restano sconosciuti. Fu educato presso l'Accademia di San Telmo in Spagna, tra il 1775 ed il 1780. Sotto il comando di Francisco Antonio Mourelle serv\u00ec nelle Filippine per poi, nel 1784, raggiungere il Pacifico nord-occidentale.\nViaggio del 1790 con Quimper.\nNel 1790 Carrasco fu pilota della \"Princesa Real\", sotto al comando di Manuel Quimper. A bordo si trovava anche il pilota Gonzalo L\u00f3pez de Haro. Inviata da Francisco de Eliza dal porto spagnolo della Baia di Nootka, con l'ordine di esplorare lo stretto di Juan de Fuca, la nave salp\u00f2 il 31 maggio 1790. Superarono in breve tempo il limite raggiunto nel viaggio precedente. Passarono molti giorni ancorati nel Sooke Basin, una baia profonda dell'isola di Vancouver. Dopo aver lasciato Sooke il viaggio prosegu\u00ec verso est, passando tra Race Rocks e l'isola di Vancouver ed ancorandosi nei pressi dell'odierna Esquimalt, sulle coste della Royal Roads. Quimper diede il nome di \"Rada de Eliza\" alla Royal Roads.\nIl 4 luglio 1790 gli spagnoli partirono da Esquimalt attraversando sul lato meridionale lo stretto di Juan de Fuca, ed ancorandosi vicino a Dungeness Spit. La \"Princesa Real\" rimase ferma mentre alcune navi furono usate per esplorare l'estremit\u00e0 orientale dello stretto, le isole ed i canali della zona. In questo modo gli spagnoli si avvicinarono ad Admiralty Inlet, l'entrata di Puget Sound, notando un largo canale che portava verso nord (oggi chiamato stretto di Rosario). Scoprirono anche Deception Pass, che chiamarono \"Boca de Flon\". La spedizione disponeva di una quantit\u00e0 limitata di risorse e di tempo. Quimper decise di non entrare in questi canali, limitandosi ad esplorare in modo pi\u00f9 approfondito l'area vicina a Dungeness Spit. Fu scoperta Protection Island, chiamata \"Isla de Carrasco\" in onore di Juan Carrasco. Entrarono nell'attuale Port Discovery chiamandolo \"Puerto de Quadra\", prendendo il nome di Juan Francisco de la Bodega y Quadra, comandante delle operazioni della marina spagnola nel Pacifico settentrionale.\nA met\u00e0 luglio Quimper si consult\u00f2 con i propri due piloti, Carrasco ed Haro, se fosse il caso di proseguire nell'esplorazione rischiando un pericoloso rientro a Nootka, oppure fare immediato ritorno. Fu scelta la seconda opzione. Durante il ritorno trovarono un nuovo canale che si dirigeva a nord, e gli diedero il nome di Haro. Ancora oggi si chiama stretto di Haro, e rappresenta il confine tra lo stretto di Juan de Fuca e quello di Georgia. Mentre erano ancorati presso Royal Roads, alcuni uomini furono mandati a riva per recuperare acqua potabile, e scoprirono cos\u00ec Esquimalt Harbour. Quimper lo chiam\u00f2 \"Cordova\". La \"Princesa Real\" fu la prima nave europea ad entrare in Esquimalt Harbour. La spedizione pass\u00f2 poi sull'estremit\u00e0 meridionale dello stretto di Juan de Fuca, costeggiandolo verso ovest, e raggiungendo Neah Bay in agosto.\nMentre si trovava nello stretto di Juan de Fuca, Quimper fece alcune cerimonie formali per prendere possesso della regione, a Sooke, a Royal Roads vicino ad Esquimalt, a Dungeness Spit ed a Neah Bay.\nA Cape Flattery Quimper diresse la \"Princesa Real\" a nord, verso la Baia di Nootka. Giunsero a Nootka il 10 agosto, ma non riuscirono ad entrare a causa di nebbia e venti contrari. Dopo molti tentativi falliti, Quimper parl\u00f2 con Carrasco ed Haro e decise di proseguire a sud fino a Monterey (California). Arrivarono a Monterey il 1\u00ba settembre 1790. Un'altra nave spagnola, la \"San Carlos\", arriv\u00f2 dall'Alaska. Le due navi partirono insieme verso San Blas, Messico, arrivando il 13 novembre 1790.\nViaggio del 1791 con Eliza.\nNel 1791 Carrasco partecip\u00f2 alla spedizione esplorativa guidata da Francisco de Eliza, a quel punto nuovo comandante della base di Nootka. Furono usate due navi, la \"San Carlos\" comandata da Eliza, e la pi\u00f9 piccola \"Santa Saturnina\". Carrasco si trovava su quest'ultima, prima come secondo in comando di Jos\u00e9 Mar\u00eda Narv\u00e1ez, e poi direttamente come capitano. Le navi partirono dalla Baia di Nootka il 4 maggio 1791.\nDopo aver esplorato Clayoquot Sound per circa due settimane, la \"San Carlos\" entr\u00f2 nello stretto di Juan de Fuca raggiungendo Esquimalt. La \"Santa Saturnina\" spese molte settimane nell'esplorazione di Barkley Sound, allora chiamata \"Boca de Carrasco\". Le due navi si riunirono ad Esquimalt il 14 giugno 1791.\nEliza diede istruzioni al suo pilota, Juan Pantoja y Arriaga, di esplorare lo stretto di Haro con la \"Santa Saturnina\" ed una scialuppa. Entrarono nello stretto il 14 giugno oltrepassando rapidamente l'isola di Vancouver e l'isola di San Juan. Il 15 giugno tornarono a nord-est costeggiando l'isola di Pender e l'isola di Saturna, prima di entrare nelle acque aperte dello stretto di Georgia, che gli spagnoli chiamarono \"Canal de Nuestra Se\u00f1ora del Rosario\". Il gruppo si diresse ad est raggiungendo presto l'isola di Lummi a nord dello stretto di Rosario. Da qui tornarono ad Esquimalt ripercorrendo la stessa rotta, portando ad Eliza la notizia della scoperta dello stretto di Georgia.\nLa base operativa di Eliza fu quindi spostata sul lato meridionale dello stretto di Juan de Fuca, presso Puerto de Quadra (Port Discovery). La \"San Carlos\" rimase ancorata qui mentre la \"Santa Saturnina\", guidata da Narv\u00e1ez, esplor\u00f2 lo stretto di Rosario. Carrasco era il pilota di Narv\u00e1ez, e suo secondo in comando. Partirono il 1\u00ba luglio 1791. Presto attraversarono lo stretto di Rosario entrando a nord nello stretto di Georgia a Point Roberts, che credettero essere un'isola cui diedero il nome di \"Isla de Zepeda\". Proseguendo a nord incontrarono Point Grey e Point Atkinson, per poi dirigersi verso Burrard Inlet, vicino all'odierna Vancouver.\nLa \"Santa Saturnina\" prosegu\u00ec a nord verso l'isola di Texada, l'isola di Hornby e l'isola di Denman. Scoprirono anche Nanaimo Harbour chiamandolo \"Bocas de Winthuysen\". Costeggiando l'isola di Galiano e l'isola di Valdes notarono Porlier Pass, cui diedero l'attuale nome (anglicizzato).\nDurante l'esplorazione dello stretto di Georgia la ciurma della \"Santa Santurnina\" avvist\u00f2 molte fonti di acqua fresca, deducendo che la foce di un grande fiume era vicina. Si trattava del Fraser, anche se il contingente non fu in grado di localizzarlo con esattezza. Furono avvistate molte balene, il che port\u00f2 Eliza ad ipotizzare, correttamente, la presenza di un secondo collegamento all'oceano. In seguito Eliza sospett\u00f2 altrettanto correttamente che la Baia di Nootka non si trovasse presso la terraferma, ma piuttosto presso un'isola.\nLa \"Santa Saturnina\" torn\u00f2 a Port Discovery alla fine di luglio. Non \u00e8 chiara l'esatta rotta che percorsero. A questo punto molti degli uomini di Eliza erano malati, cos\u00ec come lo stesso Eliza. Ulteriori esplorazioni furono abbandonate e le navi ripartirono per Nootka. Eliza spost\u00f2 Narv\u00e1ez sulla \"San Carlos\", dando a Juan Carrasco il comando della \"Santa Saturnina\".\nNavigando verso ovest, le navi trovarono Port Angeles il 2 agosto 1791. Raggiunsero Neah Bay il 7 agosto. Da qui la \"San Carlos\" torn\u00f2 alla Baia di Nootka, arrivando il 9 novembre. Carrasco, per\u00f2, non fu in grado o non volle entrare a Nootka controvento, preferendo dirigere la \"Santa Saturnina\" a sud verso Monterey, California, arrivandovi il 16 settembre 1791. Anche le due navi della spedizione di Alessandro Malaspina si trovavano a Monterey, essendo giunte pochi giorni prima. Fu cos\u00ec che Malaspina, potente figura della marina spagnola del tempo, fu il primo a sapere della scoperta dello stretto di Georgia, a parte i marinai di Eliza a Nootka. Malaspina cap\u00ec subito l'importanza strategica di possibili nuove esplorazioni. La speranza europea era la scoperta del leggendario passaggio a nord-ovest, per cui i molteplici canali diretti ad est ed a nord dello stretto di Georgia erano molto invitanti. Lo stesso Malaspina aveva appena completato un'infruttuosa ricerca del passaggio in Alaska. Poco dopo l'incontro con Carrasco, Malaspina salp\u00f2 verso San Blas ed Acapulco, dove arruol\u00f2 due dei suoi ufficiali, Dionisio Alcal\u00e1 Galiano e Cayetano Vald\u00e9s, e prese il comando di due navi.\nDopo l'incontro con Malaspina a Monterey, Carrasco salp\u00f2 con la \"Santa Saturnina\" verso San Blas. Continu\u00f2 a servire la marina spagnola fino almeno al 1803, restando uno dei piloti del dipartimento navale di San Blas.\nRetaggio.\nA Protection Island, nello stretto di Juan de Fuca, fu dato il nome di \"Isla de Carrasco\" nel 1790. Il nome attuale fu coniato da George Vancouver nel 1792. Barkley Sound, sulla costa occidentale dell'isola di Vancouver, fu chiamata \"Boca de Carrasco\" dagli spagnoli."}
{"id": "2394332", "revid": "287204", "url": "https://it.wikipedia.org/wiki?curid=2394332", "title": "Thomas Glavinic", "text": "Biografia.\nCopywriter e autista di taxi emerge nel 1998 con il romanzo di debutto \"Carl Haffners Liebe zum Unentschieden\", tradotto in Italia \"La sfida di Carl Haffner\" dalla Beit casa editrice nel 2009. La storia prende spunto dalla vita del campione di scacchi Carl Schlechter. Nel romanzo si ritrovano molti aspetti autobiografici: Thomas Glavinic gioca la sua prima partita di scacchi all'et\u00e0 di cinque anni e nel 1987 vince il secondo premio nel torneo di scacchi austriaco per la categoria bambini. Il libro ricevette diversi riconoscimenti ed \u00e8 tradotto in diverse lingue.\nNel 2000 \u00e8 la volta di \"Herr Susi\". Scritto con una prosa aggressiva e accolto con poca fortuna, \u00e8 un atto d'accusa nei confronti del business del sistema-calcio. Nel 2001 esce il romanzo criminale \"Der Kameram\u00f6rder\", \"L'assassino con la videocamera\", celebrato con entusiasmo per il suo approccio critico verso i media e ora tradotto anche in italiano da Fabio Cremonesi per Zandonai. Nel 2004, Glavinic continua a convincere pubblico e critica: primo posto del premio ORF (della critica) e primo posto nelle classifiche dei libri pi\u00f9 venduti con il romanzo di formazione satirico \"Wie man leben soll\". Nell'agosto del 2006, il romanzo \"Die Arbeit der Nacht\" (\"Le invenzioni della notte\", Longanesi 2006) raggiunse la vetta delle classifiche di critica. Il romanzo \"Das bin doch ich\" (Questo sono io), esce nell'estate del 2007 e viene nominato per il German Book Prize. Riusc\u00ec a collocarsi tra i sei finalisti di un selezionato numero di venti autori iniziali.\nThomas Glavinic \u00e8 sposato e vive con moglie e figlio a Vienna.\nOpere.\nI romanzi di Glavinic sono stati tradotti in inglese, francese, olandese e italiano."}
{"id": "2394333", "revid": "15756", "url": "https://it.wikipedia.org/wiki?curid=2394333", "title": "Terremoti nel Piemonte", "text": "Elenco dei principali terremoti avvenuti nel Piemonte. Sebbene abbastanza frequenti non hanno mai raggiunto il 6\u00ba grado della scala Richter. Il terremoto pi\u00f9 forte registrato si \u00e8 verificato nella Val Curone in provincia di Alessandria di magnitudo 5.7 senza per\u00f2 causare vittime, seguito subito dopo da quello della Val Pellice nella Citt\u00e0 metropolitana di Torino di magnitudo 5.6 dove provoc\u00f2 anche 2 morti."}
{"id": "2394339", "revid": "352448", "url": "https://it.wikipedia.org/wiki?curid=2394339", "title": "E\u00f3gan\u00e1n mac \u00d3engusa", "text": ""}
{"id": "2394342", "revid": "352448", "url": "https://it.wikipedia.org/wiki?curid=2394342", "title": "E\u00f3ganan mac \u00d3engusa", "text": ""}
{"id": "2394351", "revid": "125739534", "url": "https://it.wikipedia.org/wiki?curid=2394351", "title": "Paramecium", "text": "Il Paramecium () \u00e8 un genere di protisti infusori (cos\u00ec chiamati perch\u00e9 viventi in acque un tempo ricche di fiori e fieno in infusione). Nella classificazione tradizionale vengono considerati protozoi appartenenti alla classe dei ciliati, ordine degli oligotrichi, di cui sono i rappresentanti pi\u00f9 tipici. Nelle classificazioni pi\u00f9 moderne i parameci sono considerati protisti appartenenti ai ciliofori e nell'ordine dei peniculidi.\nSi caratterizza per la sua forma ovale, la cui superficie \u00e8 ricoperta da ciglia che permettono lo spostamento. Date le sue dimensioni, per poterlo osservare \u00e8 necessario l'utilizzo di un microscopio.\nI parameci vivono in acqua dolce, stagnante, quindi in un ambiente con concentrazione di soluti molto pi\u00f9 bassa di quella interna alla cellula. Per contrastare l'ingresso di acqua per osmosi, il paramecio ha sviluppato una rete di collettori, che portano acqua a una riserva centrale, chiamata vacuolo contrattile, da cui l'acqua \u00e8 pompata nuovamente nell'ambiente circostante.\nSi muove velocemente nell'acqua grazie al battito di numerosissime ciglia di cui sono rivestiti in maniera pressoch\u00e9 uniforme, seguendo una traiettoria dall'andamento a spirale, ruotando rispetto all'asse maggiore. Se incontra un ostacolo, mostra la cosiddetta \"reazione di esitamento\", indietreggiando in diagonale e ripartendo in una nuova direzione.\nI batteri costituiscono la sua principale fonte di nutrimento: essi vengono introdotti all'interno del paramecio attraverso un'apertura della membrana cellulare, il citostoma, circondato da ciglia; poi attraverso un'altra apertura, il citopigio, vengono eliminate le sostanze di rifiuto. I parameci, a loro volta, costituiscono la principale fonte di nutrimento per la maggior parte delle specie del genere di ciliati \"Didinium\".\nNella cellula si trovano vacuoli digestivi e vacuoli pulsanti per l'eliminazione dell'acqua in eccesso.\nIl paramecio \u00e8 dotato di micronuclei che controllano la riproduzione e di macronuclei che controllano le altre funzioni. Si riproduce asessualmente per mitosi, ma ottiene la ricombinazione grazie alla coniugazione.\nI parameci possiedono anche la possibilit\u00e0 di ospitare al loro interno dei cloroplasti. Infatti, mangiando essi alghe e vegetali in genere, i cloroplasti non vengono distrutti, bens\u00ec conservati all'interno del protista; qui svolgono la loro abituale attivit\u00e0 di fotosintesi clorofilliana e le sostanze derivanti da questo processo vanno a beneficio del paramecio. Quindi si pu\u00f2 dire che, quando un paramecio ospita dei cloroplasti al suo interno, diventa un organismo autotrofo, o meglio un organismo autotrofo facoltativo."}
{"id": "2394377", "revid": "599", "url": "https://it.wikipedia.org/wiki?curid=2394377", "title": "Ronald Aylmer Fisher", "text": ""}
{"id": "2394379", "revid": "101260", "url": "https://it.wikipedia.org/wiki?curid=2394379", "title": "Lutto cittadino", "text": ""}
{"id": "2394385", "revid": "2130817", "url": "https://it.wikipedia.org/wiki?curid=2394385", "title": "Mauricio Rosencof", "text": "\u00c8 stato dirigente del Movimento di Liberazione Nazionale uruguayano, meglio conosciuto come movimento Tupamaros.\nBiografia.\nFondatore dell'Unione delle Giovent\u00f9 Comuniste e dirigente del Movimento Nazionale di Liberazione Tupamaro, fu arrestato nel 1972 e ripetutamente torturato. In seguito al colpo di Stato del 1973 fu dichiarato \"ostaggio\" (\"reh\u00e9n\") dalle autorit\u00e0 golpiste assieme ad altri otto detenuti, tra cui il futuro presidente dell'Uruguay Jos\u00e9 Mujica e Eleuterio Fern\u00e1ndez Huidobro. Tale condizione prevedeva la morte immediata del carcerato se qualche atto esterno avesse minacciato la sicurezza delle Forze Armate. Dopo dodici anni di prigione e di vessazioni e trattamenti degradanti fu liberato nel 1985. Residente a Montevideo, \u00e8 drammaturgo, romanziere, poeta e giornalista; nel 2005 fu designato assessore alla cultura per il Municipio di Montevideo.\nOpere.\nL'opera poetica \"La Margarita\" scritta durante la prigionia \u00e8 stata poi musicata da Jaime Roos."}
{"id": "2394386", "revid": "339392", "url": "https://it.wikipedia.org/wiki?curid=2394386", "title": "Formula 2 Anno 1969", "text": ""}
{"id": "2394387", "revid": "339392", "url": "https://it.wikipedia.org/wiki?curid=2394387", "title": "Formula 2 Anno 1970", "text": ""}
{"id": "2394389", "revid": "339392", "url": "https://it.wikipedia.org/wiki?curid=2394389", "title": "Formula 2 Anno 1975", "text": ""}
{"id": "2394391", "revid": "339392", "url": "https://it.wikipedia.org/wiki?curid=2394391", "title": "Formula 2 Anno 1976", "text": ""}
{"id": "2394392", "revid": "339392", "url": "https://it.wikipedia.org/wiki?curid=2394392", "title": "Formula 2 Anno 1977", "text": ""}
{"id": "2394393", "revid": "339392", "url": "https://it.wikipedia.org/wiki?curid=2394393", "title": "Formula 2 Anno 1978", "text": ""}
{"id": "2394395", "revid": "131358", "url": "https://it.wikipedia.org/wiki?curid=2394395", "title": "Formula 2 Anno 1979", "text": ""}
{"id": "2394396", "revid": "252548", "url": "https://it.wikipedia.org/wiki?curid=2394396", "title": "Adolfo Hohenstein", "text": ""}
{"id": "2394399", "revid": "484362", "url": "https://it.wikipedia.org/wiki?curid=2394399", "title": "Formula 2 Anno 1980", "text": ""}
{"id": "2394404", "revid": "339392", "url": "https://it.wikipedia.org/wiki?curid=2394404", "title": "Formula 2 Anno 1981", "text": ""}
{"id": "2394406", "revid": "339392", "url": "https://it.wikipedia.org/wiki?curid=2394406", "title": "Formula 2 Anno 1982", "text": ""}
{"id": "2394407", "revid": "326822", "url": "https://it.wikipedia.org/wiki?curid=2394407", "title": "Derby Stallion", "text": ""}
{"id": "2394408", "revid": "339392", "url": "https://it.wikipedia.org/wiki?curid=2394408", "title": "Formula 2 Anno 1983", "text": ""}
{"id": "2394409", "revid": "339392", "url": "https://it.wikipedia.org/wiki?curid=2394409", "title": "Formula 2 Anno 1984", "text": ""}
{"id": "2394411", "revid": "326822", "url": "https://it.wikipedia.org/wiki?curid=2394411", "title": "Hairspray - Grasso \u00e8 bello!", "text": ""}
{"id": "2394416", "revid": "1942768", "url": "https://it.wikipedia.org/wiki?curid=2394416", "title": "Circuito anti-rimbalzo", "text": "Il circuito anti-rimbalzo viene utilizzato in elettronica per produrre un solo impulso stabile in presenza di un ingresso che risulti elettricamente rumoroso.\nDi solito viene usato in presenza di un deviatore o un pulsante e viene utilizzato per eliminare i vari impulsi spurii tipici di una contatto effettuato meccanicamente.\nL'origine dei suddetti disturbi in presenza di pulsanti o interruttori \u00e8 dovuta al fatto che la lamina di contatto non garantisce, una volta commutata, un impulso immediatamente stabile. La semplice chiusura del contatto elettromeccanico genera frequentemente, al posto di un impulso preciso e continuo, un treno di impulsi pi\u00f9 stretti e ripidi, dovuti sia agli effetti di rimbalzo della lamina di contatto del componente elettromeccanico che ad una degradazione delle capacit\u00e0 conduttive dei contatti stessi, dovuta ad esempio a sporcizia od ossidazione degli stessi.\nLa scelta della tipologia di circuito da utilizzare \u00e8 legata sia alla natura dell'elemento disturbante (pulsante singolo o doppio, rel\u00e8, segnale disturbato, ecc.) sia all'eventuale disponibilit\u00e0 di blocchi circuitali inutilizzati all'interno dello schema elettrico.\nTipi di circuiti anti-rimbalzo.\nLe tipologie di circuiti anti-rimbalzo pi\u00f9 diffuse possono utilizzare sia componentistica prettamente analogica, come resistori e condensatori, basarsi su circuiti digitali come le porte logiche o anche utilizzare soluzioni ibride, come nel caso dei sistemi con multivibratore.\nCircuito analogico.\nL'impulso di disturbo ha la caratteristica di essere composto da impulsi piuttosto brevi e con fronti ripidi e quindi il suo spettro \u00e8 concentrato nelle alte frequenze. Un approccio possibile nella risoluzione del problema \u00e8, quindi, l'utilizzo di un filtro passa basso di tipo R-C che tende ad eliminare, appunto, le componenti in alta frequenza che costituiscono la maggior parte del disturbo stesso. La squadratura finale del segnale ripulito avviene tramite un circuito a comparatore o uno di tipo Schmitt Trigger. I vantaggi di tale approccio sono un basso costo di realizzazione ed un'elevata semplicit\u00e0 circuitale. Per contro, in presenza di commutazioni particolarmente rumorose dal punto di vista elettrico, non garantisce l'immunit\u00e0 al disturbo. A tale inconveniente sarebbe possibile rimediare aumentando la costante di tempo del gruppo RC, ma valori troppo elevati di tale parametro introdurrebbero dei ritardi nella commutazione che potrebbero risultare problematici.\nCircuito digitale.\nUna versione pi\u00f9 sofisticata di circuito anti-rimbalzo pu\u00f2 essere realizzata tramite porte logiche. In particolare, vengono utilizzate porte NAND o NOR collegate tra loro a realizzare un flip flop di tipo Set-Reset. La funzione di anti-rimbalzo si basa sulla caratteristica di tale circuito di mantenere lo stato dell'uscita indipendentemente dal numero di impulsi ricevuti sul corrispondente ingresso. Ovviamente, per invertire il segnale in uscita l'impulso di commutazione andr\u00e0 applicato su due diversi ingressi (il Set ed il Reset). Questo tipo di circuito ha un'immunit\u00e0 al disturbo enormemente maggiore rispetto alla versione analogica, a scapito per\u00f2 di una maggiore complessit\u00e0 circuitale (e quindi di costo realizzativo). Pu\u00f2 risultare particolarmente conveniente nel momento in cui, durante la realizzazione dello schema elettrico, si realizzi una condizione tale per cui almeno due porte NAND o NOR risultino libere (\"spare ports\") e possano quindi essere utilizzate senza aggiungere componentistica attiva.\nCircuito a monostabile.\nDi uso meno frequente rispetto ai primi due, il circuito anti-rimbalzo a monostabile si basa su un principio simile a quello del circuito digitale senza la necessit\u00e0 di avere un doppio segnale di Set e Reset. In pratica, l'impulso viene inviato ad un circuito multivibratore monostabile che ha la caratteristica di generare all'uscita un impulso di lunghezza fissa indipendentemente dalla lunghezza o dal numero degli impulsi in ingresso (nel caso di un multivibratore non retriggerabile) o di lunghezza costante in aggiunta all'impulso in ingresso (multivibratore retriggerabile). In entrambi i casi, scegliendo opportunamente la durata dell'impulso di uscita, in modo che sia sicuramente superiore alla durata del disturbo, il multivibratore funzioner\u00e0 da filtro eliminando il rimbalzo.\nAnti-rimbalzo software.\nAnche se non si tratta di un vero e proprio circuito anti-rimbalzo classico, una funzione analoga pu\u00f2 essere svolta via software, ad esempio, dai microcontrollori. Effettuando letture multiple dello stato del segnale d'ingresso e facendo una media dei valori letti, visto che gli impulsi di disturbo sono quantitativamente molto inferiori ai livelli del segnale vero e proprio, si otterrebbe un effetto analogo a quello descritto dal circuito anti-rimbalzo analogico senza aggiunta di componentistica esterna aggiuntiva; un algoritmo alternativo, ancora pi\u00f9 semplice, prevede di registrare in una variabile l'ora in cui si verificano i cambiamenti di stato, e di ignorare quelli che avvengono all'interno di una soglia di tempo prestabilita ritenuta ragionevole (ad esempio 200 ms) successiva all'ultimo cambiamento considerato valido."}
{"id": "2394420", "revid": "465169", "url": "https://it.wikipedia.org/wiki?curid=2394420", "title": "Spanna", "text": "La spanna \u00e8 un'unit\u00e0 di misura antica, che si basa sulla distanza tra le punte del pollice e del mignolo in una mano di adulto aperta, equivalendo a circa 20\u00a0cm.\nLa spanna \u00e8 suddivisibile in 10 dita o 7,5 pollici ed equivale a due terzi di piede. Ma in altri sistemi viene invece suddivisa in 10\u2154 dita o 8 pollici. Nel sistema inglese, una spanna equivale a 9 pollici.\nLa parola sembra derivare dal francone \"spanna\".\nPer analogia, il concetto di \"spanna\" viene utilizzato per indicare qualche misura grossolana, da dove molti derivati come \"misura spannometrica\", cio\u00e8 \"a occhio\", \"grosso modo\", eccetera."}
{"id": "2394425", "revid": "1993636", "url": "https://it.wikipedia.org/wiki?curid=2394425", "title": "Aeroporti a Cipro", "text": "Il seguente \u00e8 l'elenco degli aeroporti a Cipro:"}
{"id": "2394433", "revid": "228587", "url": "https://it.wikipedia.org/wiki?curid=2394433", "title": "When in Sodom", "text": "When in Sodom \u00e8 un EP del gruppo musicale svedese di genere metal degli Entombed, pubblicato il 6 giugno 2006."}
{"id": "2394436", "revid": "287204", "url": "https://it.wikipedia.org/wiki?curid=2394436", "title": "Souvenir d'Italie (album)", "text": ""}
{"id": "2394437", "revid": "834", "url": "https://it.wikipedia.org/wiki?curid=2394437", "title": "Stralunato Recital (live)", "text": ""}
{"id": "2394439", "revid": "287204", "url": "https://it.wikipedia.org/wiki?curid=2394439", "title": "Pavel Rostovcev", "text": "Biografia.\nOriginario di Krasnojarsk, ha iniziato a praticare biathlon a livello agonistico nel 1985. In Coppa del Mondo ha esordito nel 1996 nell'individuale di Osrblie (9\u00b0), ha conquistato il primo podio il 1\u00ba dicembre dello stesso anno nell'inseguimento di Lillehammer (2\u00b0) e la prima vittoria il 21 dicembre 1997 nella staffetta di Kontiolahti. In classifica generale arriv\u00f2 2\u00b0 nel 2001-2002, dietro a Rapha\u00ebl Poir\u00e9e, 4\u00b0 nel 1999-2000 e nel 2000-2001 e 6\u00b0 nel 1998-1999\nIn carriera ha partecipato a due edizioni dei Giochi olimpici invernali, (6\u00b0 in individuale, 6\u00b0 in sprint, 5\u00b0 in inseguimento, 4\u00b0 in staffetta) e (13\u00b0 in individuale, 2\u00b0 in staffetta con Ivan \u010cerezov, Sergej \u010cepikov e Nikolaj Kruglov, dietro alla Germania); ai Mondiali ha vinto tre medaglie d'oro e sei d'argento, dominando a Oslo/Lahti 2000 con quattro medaglie.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nIN = individuale\nSP = sprint\nPU = inseguimento\nRL = staffetta"}
{"id": "2394442", "revid": "6923", "url": "https://it.wikipedia.org/wiki?curid=2394442", "title": "Tawfiq Ziyad", "text": "Nato in Galilea quando la regione era ancora sotto mandato britannico, studi\u00f2 letteratura in Russia. Dopo il ritorno in patria, fu eletto sindaco di Nazaret il 9 dicembre 1973, in rappresentanza del partito comunista Rakah. Una vittoria che \"\u00absorprese e allarm\u00f2 gli israeliani\u00bb\".\nEletto alla Knesset, sempre nelle liste di Rakah, il 31 dicembre 1973, Ziyad si impegn\u00f2 attivamente per spingere il governo israeliano a rivedere le sue politiche nei confronti della popolazione araba, sia all'interno dello Stato israeliano sia nei territori palestinesi. Fu coautore - con Tawfiq Toubi - di un'inchiesta sulle condizioni delle prigioni israeliane e sull'uso della tortura nei confronti dei detenuti palestinesi che fu pubblicata sul quotidiano \"Al HaMishmar\"; lo stesso documento fu trasmesso alle Nazioni Unite dopo la visita degli autori alla prigione di al-Far'ah, il 29 ottobre 1987, e fu citato all'Assemblea Generale dell'ONU, il 23 dicembre dello stesso anno, come \"\u00abforse la migliore prova della realt\u00e0 dei resoconti che descrivono le ripugnanti e inumane condizioni a cui sono sottoposti i prigionieri arabi\u00bb\".\nMor\u00ec il 5 luglio 1994, in uno scontro automobilistico nella valle del Giordano, mentre ritornava a Nazaret da Gerico, dove aveva partecipato all'accoglienza di Yasser Arafat, il presidente dell'OLP, che era ritornato dall'esilio."}
{"id": "2394444", "revid": "729019", "url": "https://it.wikipedia.org/wiki?curid=2394444", "title": "Stazione di Highbury &amp; Islington", "text": "La stazione di Highbury &amp; Islington \u00e8 un impianto ubicato tra Islington e Highbury, quartieri facenti parte del borgo londinese di Islington.\nLa stazione si divide in due impianti: una stazione ferroviaria sopraelevata, lungo le ferrovie di Londra nord e Londra est, e una sotterranea, lungo la ferrovia Northern City e a servizio della linea Victoria della metropolitana.\nStoria.\nLa stazione attuale \u00e8 il risultato della fusione di due stazioni precedenti. La prima si trovava sul sito della stazione esistente. Fu costruita nel 1872 dalla \"North London Railway\" (NLR) in stile neogotico con un ingresso carrale.\nLa seconda stazione era sul lato opposto di Holloway Road. Fu aperta il 28 giugno 1904 dalla Great Northern &amp; City Railway (GN&amp;CR) sulla linea tra Finsbury Park e Moorgate. Questa linea e la stazione furono gestite dalla \"Metropolitan Railway\" (MR) e dai suoi successori dal 1913 al 1975, quando furono trasferite alla British Rail. La linea allora era conosciuta come Northern City Line (dal 1970, come \"Northern Line - Highbury Branch\") e gestita come ramo separato della linea Northern della rete metropolitana. I servizi sulla National Rail sono forniti dalla \"Great Northern\", parte del consorzio di compagnie \"Govia Thameslink Railway\", che ha rilevato il 14 settembre 2014 il precedente servizio fornito dalla \"First Capital Connect\".\nLa stazione della NLR fu danneggiata da una bomba volante V1 che cadde su Highbury Corner il 27 giugno 1944, mentre l'edificio principale della stazione rimase in uso fino alla demolizione negli anni 1960, prima dell'apertura della linea Victoria. Gli edifici delle pensiline originali sono tuttora visibili sul binario direzione ovest, e c'\u00e8 un piccolo resto dell'entrata dell'edificio originale alla sinistra dell'attuale entrata della stazione.\nStrutture e impianti.\nLa stazione fa parte della \"Travelcard Zone 2\".\nMovimento.\nPer quanto concerne la rete metropolitana, la stazione \u00e8 servita dalla linea Victoria.\nPer quanto riguarda invece la rete ferroviaria, Highbury &amp; Islington \u00e8 servita dai convogli di Great Northern e dalle relazioni \"East London\" e \"North &amp; West London\" della rete di London Overground.\nA maggio 2016, gli orari dei servizi ferroviari da qui transitanti erano come di seguito descritti:\nInterscambi.\nNelle vicinanze della stazione effettuano fermata numerose linee urbane automobilistiche, gestite da London Buses."}
{"id": "2394447", "revid": "507393", "url": "https://it.wikipedia.org/wiki?curid=2394447", "title": "Highbury and Islington Station", "text": ""}
{"id": "2394448", "revid": "547034", "url": "https://it.wikipedia.org/wiki?curid=2394448", "title": "The Karaoke Album", "text": "The Karaoke Album \u00e8 una compilation del gruppo Power Metal tedesco Gamma Ray. Fu pubblicata per il mercato giapponese nel 1997.\nParticolarit\u00e0.\nQuesta raccolta come suggerisce il titolo contiene canzoni adattate per il karaoke, quindi prive della traccia vocale principale (sono ancora udibili i cori)."}
{"id": "2394449", "revid": "28592", "url": "https://it.wikipedia.org/wiki?curid=2394449", "title": "Bulat Okudzhava", "text": ""}
{"id": "2394452", "revid": "6923", "url": "https://it.wikipedia.org/wiki?curid=2394452", "title": "Atp Challenger Series 2008", "text": ""}
{"id": "2394453", "revid": "352448", "url": "https://it.wikipedia.org/wiki?curid=2394453", "title": "Sovrani D\u00e1l Riata", "text": ""}
{"id": "2394454", "revid": "104458", "url": "https://it.wikipedia.org/wiki?curid=2394454", "title": "Heraclea", "text": ""}
{"id": "2394461", "revid": "767487", "url": "https://it.wikipedia.org/wiki?curid=2394461", "title": "Canzone d'autore", "text": ""}
{"id": "2394472", "revid": "131358", "url": "https://it.wikipedia.org/wiki?curid=2394472", "title": "FC Lorient", "text": ""}
{"id": "2394477", "revid": "584834", "url": "https://it.wikipedia.org/wiki?curid=2394477", "title": "Base di Poggio Renatico", "text": ""}
{"id": "2394480", "revid": "327773", "url": "https://it.wikipedia.org/wiki?curid=2394480", "title": "Monti Iser", "text": "I Monti Iser (in polacco \"G\u00f3ry Izerskie\", in ceco \"Jizersk\u00e9 hory\") fanno parte del gruppo montuoso dei Sudeti Occidentali, che sono la porzione occidentale della catena dei Sudeti e costituiscono l'unione tra i monti di Zittau/Monti lusaziani, situati in Germania, e i Monti dei Giganti. I monti Iser sono situati nel territorio della Polonia e della Repubblica Ceca. Vi si trovano le sorgenti dei fiumi Iser, Queis e del Nei\u00dfe.\nGeografia.\nLa montagna pi\u00f9 alta, che si trova in Polonia, \u00e8 la Wysoka Kopa (1127\u00a0m); \u00e8 noto anche il monte Smrk (1124\u00a0m), sul confine ceco-polacco, la cui vetta \u00e8 compresa nel territorio ceco. Il Tabulov\u00fd k\u00e1men (1072\u00a0m), a nord del monte Smrk, marcava il confine della contea dei Gallas a Fr\u00fddlant (Liberec), i territori dei Gersdorff a Meffersdorf (Bassa Slesia) e la contea degli Schaffgotsch a Szklarska Por\u0119ba (Bassa Slesia). Nel periodo compreso tra il 1742 e il 1815, divenne punto esatto di confine tra Sassonia, Austria e Prussia. I Monti Iser, nell'ultimo decennio del XX secolo, sono diventati un simbolo per molti alpinisti, viaggiatori, ma anche oppositori della DDR e della Cecoslovacchia grazie alla \"Misthaus\"."}
{"id": "2394484", "revid": "767487", "url": "https://it.wikipedia.org/wiki?curid=2394484", "title": "Bob Gantt", "text": ""}
{"id": "2394487", "revid": "113757", "url": "https://it.wikipedia.org/wiki?curid=2394487", "title": "\u00dcberetsch-Unterland", "text": ""}
{"id": "2394488", "revid": "123731520", "url": "https://it.wikipedia.org/wiki?curid=2394488", "title": "Marchiazza", "text": "Il Marchiazza \u00e8 un torrente del Piemonte che, dopo un breve tratto in provincia di Biella, bagna la provincia di Vercelli; \u00e8 tributario del Torrente Cervo.&lt;br&gt;\nIl perimetro del suo bacino \u00e8 di 67\u00a0km.\nCorso del torrente.\nIl torrente si forma, nel punto in cui convergono i comuni di Sostegno, Lozzolo e Roasio, dalla confluenza di alcuni rami sorgentizi. Il pi\u00f9 lungo di questi, il Rio della Moja, nasce attorno ai 600\u00a0m sul versante meridionale della Cima Frascheja (625\u00a0m).\n&lt;br&gt;Dopo aver sfiorato l'abitato di Lozzolo esce con andamento nord-sud dalle colline vercellesi; entrando in comune di Gattinara riceve da sinistra il suo pi\u00f9 significativo affluente di origine naturale, il Rio della Marchiazzola. \nAttraversata l'area baraggiva entra poi nella pianura risicola e, ancora scendendo verso sud, bagna il territorio di vari comuni: Rovasenda, Lenta, Ghislarengo, Arborio, San Giacomo Vercellese e Greggio.\n&lt;br&gt;Sempre tra le risaie al confine tra Albano Vercellese e Villarboit viene sovrappassato con un ponte canale dal Canale Cavour; in questo lungo percorso di pianura il Marchiazza riceve l'apporto di alcuni canali irrigui e subisce numerose derivazioni, sempre a scopo agricolo.&lt;br&gt;\nDopo aver segnato per un certo tratto il confine tra Oldenico e Collobiano nel territorio di quest'ultimo comune confluisce nel Cervo, a quota 136,7. &lt;br&gt;\nPer buona parte del proprio corso il torrente funge da confine tra i territori di molti tra i comuni sopra elencati.\nPrincipali affluenti.\nIl Marchiazza non ha affluenti significativi sulla destra idrografica perch\u00e9 per molti km scorre parallelo al Torrente Rovasenda, con la distanza che separa i due corsi d'acqua che scende anche sotto al km.\nDa sinistra, oltre al gi\u00e0 citato Rio della Marchiazzola che raccoglie le acque della collina di Gattinara, riceve alcuni corsi d'acqua semi-naturali tra cui la Roggia Dondoglio.\nUtilizzi e stato ambientale.\nIl torrente nel suo lungo percorso attraverso la pianura vercellese subisce numerosi prelievi idrici a scopo irriguo.\nLa sua portata non \u00e8 per\u00f2 sufficiente per sostenere l'irrigazione di grossi comprensori agricoli e il regime idrologico \u00e8 troppo discontinuo per garantire contributi idrici costanti nel corso dell'anno.&lt;br&gt; \nNel tratto pi\u00f9 a valle del Marchiazza sono presenti in quantit\u00e0 carpe, cavedani e persici reali, mentre sarebbero assenti i siluri.&lt;br&gt;\nIl monitoraggio dello stato ambientale (indice SACA) dava nel 2006 per entrambe le stazioni di monitoraggio di Rovasenda e di Collobiano un valore di \"Sufficiente\""}
{"id": "2394489", "revid": "115533", "url": "https://it.wikipedia.org/wiki?curid=2394489", "title": "Aeronautica militare dell'Uruguay", "text": ""}
{"id": "2394490", "revid": "190231", "url": "https://it.wikipedia.org/wiki?curid=2394490", "title": "Aeronautica militare uruguaiana", "text": ""}
{"id": "2394494", "revid": "109578806", "url": "https://it.wikipedia.org/wiki?curid=2394494", "title": "World Games Stadium", "text": "Il National Stadium (chiamato anche: World Games Stadium; \u4e16\u904b\u6703\u4e3b\u5834\u9928 in caratteri cinesi) \u00e8 un impianto sportivo di Kaohsiung, Taiwan. Ospita le partite interne della Nazionale di calcio di Taipei Cinese.\nStoria.\nLo stadio ha ospitato tra il 16 e il 27 luglio del 2009 i IX World Games cio\u00e8 l'evento sportivo patrocinato dalla CIO che inserisce le competizioni non facenti parte del programma olimpico ufficiale.\nStruttura.\nLo stadio \u00e8 stato disegnato dall'architetto giapponese Toyo Ito e il suo staff. La particolarit\u00e0 che rende famoso questo stadio \u00e8 il fatto che \u00e8 stato costruito con materiali riciclabili e sar\u00e0 alimentato completamente dall'energia solare ottenuta dai 8.844 pannelli solari situati sopra la sinuosa copertura che ricorda un drago. \u00c8 stata prevista una produzione media di 1,14 milioni di kWh all'anno che permetteranno sia di risparmiare 600 tonnellate di CO2 sia di rivendere l'energia in eccesso in particolare nei momenti di non utilizzo."}
{"id": "2394495", "revid": "599", "url": "https://it.wikipedia.org/wiki?curid=2394495", "title": "Michael Hartley Freedman", "text": ""}
{"id": "2394500", "revid": "767487", "url": "https://it.wikipedia.org/wiki?curid=2394500", "title": "John Mahnken", "text": ""}
{"id": "2394502", "revid": "190231", "url": "https://it.wikipedia.org/wiki?curid=2394502", "title": "Marina turca", "text": ""}
{"id": "2394503", "revid": "115533", "url": "https://it.wikipedia.org/wiki?curid=2394503", "title": "Aeronautica militare della Turchia", "text": ""}
{"id": "2394504", "revid": "599", "url": "https://it.wikipedia.org/wiki?curid=2394504", "title": "Friedrich Ludwig Gottlob Frege", "text": ""}
{"id": "2394505", "revid": "1245083", "url": "https://it.wikipedia.org/wiki?curid=2394505", "title": "Marina militare della Turchia", "text": ""}
{"id": "2394506", "revid": "339392", "url": "https://it.wikipedia.org/wiki?curid=2394506", "title": "Sahil G\u00fcvenlik Te\u015fkil\u00e2t\u0131", "text": ""}
{"id": "2394507", "revid": "339392", "url": "https://it.wikipedia.org/wiki?curid=2394507", "title": "Guardia costiera della Turchia", "text": ""}
{"id": "2394508", "revid": "339392", "url": "https://it.wikipedia.org/wiki?curid=2394508", "title": "Turkish Coast Guard", "text": ""}
{"id": "2394512", "revid": "131358", "url": "https://it.wikipedia.org/wiki?curid=2394512", "title": "FC Martigues", "text": ""}
{"id": "2394518", "revid": "729019", "url": "https://it.wikipedia.org/wiki?curid=2394518", "title": "Dux limitis Mauretaniae Caesariensis", "text": "Il Dux limitis Mauretaniae Caesariensis era il comandante di truppe di limitanei nella diocesi d'Africa, provincia della \"Mauretania Caesariensis\" e facenti parte dell'armata imperiale del \"Numerus intra Africam\". Suo diretto superiore era il \"comes Africae\" al tempo della \"Notitia dignitatum\" (nel 400 circa), che a sua volta dipendeva dal \"magister peditum praesentalis\" per le unit\u00e0 di fanteria, e dal \"magister equitum praesentalis\" per quelle di cavalleria.\nElenco unit\u00e0.\nEra a capo di 8 unit\u00e0 (o distaccamenti), come risulterebbe dalla \"Notitia dignitatum\":"}
{"id": "2394520", "revid": "121621853", "url": "https://it.wikipedia.org/wiki?curid=2394520", "title": "Pietro Salvatore Colombo", "text": "Biografia.\nNato a Carate Brianza, nell'arcidiocesi di Milano, il 28 ottobre 1922, entr\u00f2 nel noviziato dell'Ordine dei Frati Minori, dove prese il nome di Salvatore, emise la professione solenne il 20 agosto 1944, comp\u00ec gli studi teologici presso l'Ateneo Antoniano di Milano, citt\u00e0 dove venne ordinato sacerdote, in Duomo, il 6 aprile 1946, dal cardinale arcivescovo, il benedettino Alfredo Ildefonso Schuster.\nGiunto in Somalia il 30 marzo 1947, vi rimase ininterrottamente per 42 anni, fino alla morte violenta.\nLavor\u00f2 in vari centri missionari del Paese, finch\u00e9, nel 1954, il vicario apostolico di Mogadiscio, Francesco Venanzio Filippini lo nomin\u00f2 suo vicario generale, carica che conserv\u00f2 poi anche con il nuovo ordinario, Antonio Silvio Zocchetta.\nDopo due anni di sede vacante, seguiti alla prematura morte di quest'ultimo vescovo, Paolo VI, il 20 novembre 1975, con la Costituzione apostolica \"Ex quo Dei\", elev\u00f2 il vicariato apostolico di Mogadiscio a diocesi e contestualmente lo elesse suo primo vescovo.\nL'ordinazione episcopale gli venne conferita, nella cittadina natale di Carate Brianza, il 16 marzo 1976, dal cardinale Giovanni Colombo, arcivescovo di Milano, avendo per co-consacranti il francescano Guido Attilio Previtali, vescovo titolare di Sozusa di Libia, vicario apostolico di Tripoli ed amministratore apostolico della prefettura apostolica di Misurata in Libia, e il cappuccino Adolfo Luigi Bossi, vescovo titolare di Parnasso, vescovo prelato di S\u00e3o Jos\u00e9 do Graja\u00fa in Brasile.\nGodette della stima sia dei cristiani sia dei non-cattolici, sia musulmani osservanti che laici, inoltre venne conosciuto per il pragmatismo con cui si assicur\u00f2 che i progetti di sostegno finanziati dai paesi occidentali potessero funzionare anche dopo il ritorno nei propri paesi di origine degli operatori stranieri.\nLa sera di domenica 9 luglio 1989 venne ucciso, con un solo colpo di pistola al cuore, all'esterno nella sua cattedrale da un assassino rimasto sconosciuto.\nLe esequie si svolsero nella cattedrale, il successivo 15 luglio, di notte, nel massimo segreto, alla presenza dei frati della missione e di poche altre persone e vennero presiedute da Luis Robles D\u00edaz, nunzio apostolico in Sudan e delegato apostolico per la Regione del Mar Rosso, giunto da Khartoum.\nVenne sepolto nella cattedrale accanto alle tombe dei vescovi Antonio Silvio Zocchetta (1920-1973), Francesco Fulgenzio Lazzati (1882-1932), suoi predecessori, e Bernardino Vitale Bigi (1884-1930), vescovo titolare di Antedone, vicario apostolico della Cirenaica, in Libia, tutti appartenenti all'ordine dei Frati Minori.\nDue anni dopo la chiesa venne saccheggiata e distrutta, le tombe dei vescovi scoperchiate e i resti dispersi.\nNell'agosto del 1993 Giorgio Bertin, amministratore apostolico di Mogadiscio (che gi\u00e0 alla fine del 1991 aveva appurato di persona la distruzione della cattedrale e degli edifici annessi) con l'aiuto dei paracadutisti italiani della forza multinazionale di pace UNOSOM II e del loro cappellano, raccolse le poche ossa rinvenute che vennero poste in quattro cassette e trasferite in Italia, dove vennero conservate provvisoriamente nel deposito di un cimitero.\nIl 12 novembre 1997, i resti dei quattro vescovi francescani vennero inumati nel santuario di Sant'Antonio di Padova a Milano.\nNessun vescovo \u00e8 stato chiamato a succedere a Salvatore Colombo: Giovanni Paolo II, il 29 aprile 1990, ha nominato il francescano Giorgio Bertin amministratore apostolico \"sede vacante et ad nutum Sanctae Sedis\" della diocesi di Mogadiscio, incarico che ha conservato anche dopo la nomina a vescovo di Gibuti il 13 marzo 2001.\nGenealogia episcopale.\nLa genealogia episcopale \u00e8:"}
{"id": "2394522", "revid": "112972769", "url": "https://it.wikipedia.org/wiki?curid=2394522", "title": "Mosciame", "text": "Il mosciame \u00e8 una preparazione di filetto di pesce essiccato.\nAlcuni fanno derivare il termine dal ligure \"muscio\", ossia persona di gusti difficili o comunque difficile da accontentare, ma l'ipotesi generalmente ammessa \u00e8 che derivi dall'arabo \"mosammed\" ovvero cosa dura, secca e da questi importato in Sicilia e in Spagna, dove \u00e8 un prodotto tipico della regione di Murcia, della comunit\u00e0 Valenciana e della costa atlantica dell'Andalusia, \u00e8 detto \"mojama de atun\", mosciame di tonno.\nMusciame di tonno rosso.\nIl musciame di tonno rosso, o \"Tarantello\", \u00e8 un prodotto gastronomico, tipico delle zone rivierasche della Liguria, della Sicilia, nel Trapanese, e della Sardegna, soprattutto a Carloforte, nell'isola di San Pietro, cittadina fondata nel XVIII secolo da pescatori di origine ligure e che ancora oggi conserva lingua e tradizioni liguri.\n\u00c8 ricavato dalla parte superiore della ventresca di tonno, in siciliano \"surra\", detta in gergo sardo \"bodano\": la carne viene desquamata, ripulita e lavata; i filetti rimangono poi sotto sale.\nNelle fasi successive di preparazione, la carne viene essiccata: una volta il processo avveniva all'aria, ma oggi, per paura dell'inquinamento, si utilizzano forni, per 4-6 ore ad una temperatura di circa 25-30\u00a0\u00b0C. La carne viene infine conservata sott'olio. Il prodotto si consuma idealmente tagliato a fette sottili, magari con un contorno di pomodori e condito con olio, altrimenti su crostini.\nMusciame di delfino.\nIn passato, il \"mosciame\", o musciamme, era anche un piatto tipico ligure, preparato con il filetto salato ed essiccato dei delfini che venivano pescati allo scopo o che rimanevano impigliati nelle reti dei pescatori e che quindi morivano affogati.\nDopo che la caccia ai delfini \u00e8 stata proibita, \u00e8 impossibile trovare questo tipo di mosciame sul mercato legale."}
{"id": "2394523", "revid": "599013", "url": "https://it.wikipedia.org/wiki?curid=2394523", "title": "Johnny Norlander", "text": ""}
{"id": "2394525", "revid": "131358", "url": "https://it.wikipedia.org/wiki?curid=2394525", "title": "AJ Auxerre", "text": ""}
{"id": "2394529", "revid": "767487", "url": "https://it.wikipedia.org/wiki?curid=2394529", "title": "Buddy O'Grady", "text": ""}
{"id": "2394530", "revid": "131358", "url": "https://it.wikipedia.org/wiki?curid=2394530", "title": "Pape Malick Diop", "text": ""}
{"id": "2394536", "revid": "767487", "url": "https://it.wikipedia.org/wiki?curid=2394536", "title": "Marty Passaglia", "text": ""}
{"id": "2394537", "revid": "339392", "url": "https://it.wikipedia.org/wiki?curid=2394537", "title": "Stadio World Game", "text": ""}
{"id": "2394542", "revid": "1318658", "url": "https://it.wikipedia.org/wiki?curid=2394542", "title": "Tiziano Ricci", "text": "Biografia.\nTiziano Ricci inizia a studiare violoncello al Conservatorio Gioachino Rossini di Pesaro, con i Maestri Giuseppe Gramolini e Maurizio Gambini. Nel 1985 consegue il Diploma di Violoncello al Conservatorio Francesco Morlacchi di Perugia.\nGi\u00e0 nel 1971 (a 15 anni) registra con il gruppo Paolo e i Crazy boys, una \"cover\" famosa negli anni '60 \"When a Man Loves a Woman\" con l'etichetta milanese Studio Zanibelli Records.\nNello stesso periodo \u00e8 il bassista della Joung Swing phonic Big Band di Cattolica e del gruppo Bingo che nel concerto a L'Altro mondo di Rimini nel 1977 fu da sostenitori ai Gentle Giant.\nNel 1976 insieme con Gianni Giudici (pianoforte), Paolo Pelegatti (batteria) e Peter Guidi (sassofono) si esibisce in vari concerti in Italia.\nNel 1988 diviene il bassista Banco del Mutuo Soccorso.\nDal 1997 collabora come violoncellista nell'orchestra sinfonica della Repubblica di San Marino.\nCollaborazioni come bassista, violoncellista e vocalist.\nHeather Parisi, Jean Rich, Umberto Bindi, Gigi Proietti, Fio Zanotti, Ornella Vanoni, Fabio Concato, Ron.\nPartecipazioni a concerti orchestre sinfoniche.\nOrchestra Filarmonica Marchigiana, Orchestra del Teatro dell\u2019Opera di Roma, Orchestra Sinfonica Abruzzese; dirette dai Maestri: Mario Gusella, Alain Lombard, Piero Bellugi, Massimo de Bernart, Gheorghi Dimitrov, Massimo Pradella, Emir Saul, Georg Schmohe, Umberto Benedetti Michelangeli, Marc Andrae, Peter Maag.\nAccompagnamento artisti: Maria Tipo, Severino Gazzelloni, Luciano Giuliani, Antonio Meneses, Benedetto Lupo, Paolo Bordoni, Mario Brunello, Alexander Lonquich, Raina Kabaivanska, \u00c9va Marton, Edita Gruberov\u00e1, Ginesa Ortega, Stephan Genz, Hector Ulises Passarella"}
{"id": "2394543", "revid": "767487", "url": "https://it.wikipedia.org/wiki?curid=2394543", "title": "Mezzaluna Rossa comoriana", "text": "La Mezzaluna Rossa Comoriana \u00e8 la societ\u00e0 nazionale di Croce Rossa e Mezzaluna Rossa della Unione delle Comore, stato insulare dell'Africa orientale.\nStoria.\nLa societ\u00e0 comoriana della Mezzaluna Rossa \u00e8 stata riconosciuta dal Comitato Internazionale della Croce Rossa (CICR) il 22 settembre 2005.\nSuddivisione territoriale.\nLa CRCO ha stabilito un comitato regionale su ognuna delle tre isole costituenti il territorio nazionale, e i rispettivi rappresentanti fanno parte del comitato nazionale della Societ\u00e0. La Mezzaluna Rossa comoriana ha istituito 138 comitati locali in tutte e tre le isole e vi \u00e8 un rappresentante della Societ\u00e0 nella maggior parte delle comunit\u00e0 locali.\nAttivit\u00e0.\nLa Mezzaluna Rossa comoriana \u00e8 un importante partner della Sanit\u00e0 nazionale nel rispondere alle esigenze sanitarie della popolazione.\nLe sue priorit\u00e0 sono ora a sviluppare le sedi locali, le attivit\u00e0 giovanili, le risorse finanziarie e la propria capacit\u00e0 di rispondere ai disastri, in particolare cicloni e inondazioni."}
{"id": "2394550", "revid": "767487", "url": "https://it.wikipedia.org/wiki?curid=2394550", "title": "Irv Torgoff", "text": ""}
{"id": "2394552", "revid": "339392", "url": "https://it.wikipedia.org/wiki?curid=2394552", "title": "Mezzaluna Rossa Comoriana", "text": ""}
{"id": "2394556", "revid": "287204", "url": "https://it.wikipedia.org/wiki?curid=2394556", "title": "Amelia Island Championships", "text": "L'Amelia Island Championships \u00e8 stato un torneo femminile di tennis che si \u00e8 disputato dal 1980 al 2010 prima all'Amelia Island Plantation di Amelia Island e, per le sue ultime due edizioni, al Sawgrass Country Club di Ponte Vedra Beach, sempre in Florida.\nFin dal 1980, questo evento ha fatto parte della categoria International e giocato sulla terra verde.\nIl torneo ha assunto diversi nomi nel corso della sua storia in base allo sponsor ufficiale:"}
{"id": "2394557", "revid": "767487", "url": "https://it.wikipedia.org/wiki?curid=2394557", "title": "Deb Smith", "text": ""}
{"id": "2394563", "revid": "1591878", "url": "https://it.wikipedia.org/wiki?curid=2394563", "title": "Monetazione longobarda", "text": "La monetazione longobarda \u00e8 la produzione autonoma di monete da parte dei Longobardi. Fa parte della monetazione prodotta dai popoli germanici quando si stanziarono nei territori dell'Impero romano creando i regni romano-barbarici. I Longobardi emisero le loro monete dopo il loro stanziamento in Italia. La coniazione avvenne in due aree distinte: nella Langobardia Maior tra gli ultimi decenni del VI secolo ed il 774 e nella Langobardia Minor, nel ducato di Benevento, tra il 680 circa e la fine del IX secolo.\nInizialmente furono coniate monete che imitavano quelle bizantine e solo in seguito quelle con i nomi dei re dei Longobardi. A nord furono coniati quasi esclusivamente dei tremissi, mentre i Longobardi di Benevento coniarono anche solidi. Le monete dell'Italia meridionale hanno caratteri propri che le distinguono da quelle del nord d'Italia: anche quando a nord, verso la fine del VII secolo con Cuniperto, le monete presentarono i titoli regali e tipi nuovi, la monetazione longobarda di Benevento, come anche quella di Salerno, continuarono ad ispirarsi ai modelli bizantini. Le coniazioni beneventane e salernitane nella letteratura specialistica sono studiate separatamente.\nDopo la caduta del regno longobardo a opera dei Franchi, nella Langobardia Maior i nuovi dominatori coniarono ancora per qualche tempo monete con caratteristiche simili a quelle che erano state prodotte in precedenza dai sovrani Longobardi; nella Minor, invece, le monete mantennero le loro caratteristiche ancora per circa un secolo.\nL'argento apparve, sotto l'influenza dei Franchi, verso la fine dell'VIII secolo accanto ai tremissi ed ai solidi coniati in precedenza e divenne il metallo monetato prevalente solo nel IX secolo.\nCatalogazione e fonti.\nMonete longobarde.\nPer le monete coniate dai Longobardi il riferimento pi\u00f9 recente \u00e8 il testo pubblicato da Philip Grierson e Mark Blackburn, primo volume della serie \"Medieval European Coinage\" (MEC). Nei cataloghi si trova quindi un riferimento del tipo \"MEC 1, 274\", dove MEC indica le iniziali della collana, 1, il primo volume, e 274, la 274\u00aa moneta in catalogo. Le monete pertinenti alle zecche longobarde, tutte nel primo volume, sono catalogate dal 274 al 331. Le singole monete analizzate nel volume ed usate nelle illustrazioni sono quelle della collezione del Fitzwilliam Museum di Cambridge.\nUno studio un po' meno recente ma pi\u00f9 specifico \u00e8 quello di Ernesto Bernareggi, pubblicato a Milano nel 1983 con il titolo di \"Moneta Langobardorum\". In particolare raccoglie i risultati di diversi studi pubblicati dallo stesso autore a partire dal 1960. Le monete sono indicate come \"Bernareggi\" e numero. Altra fonte di catalogazione, ugualmente usata, \u00e8 il \"BMC \"Vand\"\", cio\u00e8 il catalogo delle monete dei Vandali e di altre popolazioni, presenti nel British Museum, curato da Warwick William Wroth e pubblicato a Londra nel 1911.\nL'altra collezione rilevante \u00e8 quella delle \"Civiche raccolte Archeologiche e Numismatiche\" di Milano, che hanno sede al Castello Sforzesco e la cui descrizione \u00e8 stata pubblicata nel 1978 a cura di Ermanno Arslan. Le monete si trovano indicate per lo pi\u00f9 con il cognome del curatore ed il numero.\nMeno usato internazionalmente, ma ugualmente rilevante, \u00e8 il CNI (\"Corpus Nummorum Italicorum\"), che illustra la collezione che fu di Vittorio Emanuele III. Le monete longobarde sono presenti nei volumi IV (Pavia e le altre zecche minori della Lombardia), V (Milano) e XI (zecche della Toscana).\nMonete imperiali.\nLe prime monete coniate dai Longobardi furono imitazioni di quelle coniate dagli imperatori d'Oriente; i modelli usati furono quelli di Maurizio (582-602), Eraclio (610-641) e Costante II (641-668).\nNella catalogazione delle monete di questi imperatori si usano due pubblicazioni relativamente recenti: il catalogo della collezione di Dumbarton Oaks, abbreviato DOC, e il testo di Wolfgang Hahn \"Moneta Imperii Byzantini\", abbreviato MIB. Le monete di Maurizio sono elencate nel primo volume del DOC e nel secondo del MIB, quelle di Eraclio e di Costante sono nel secondo volume del DOC e nel terzo del MIB.\nRitrovamenti e tesori.\nSono noti solo cinque tesori che includono monete \"nazionali\" longobarde, cio\u00e8 tremissi non pseudo-imperiali. Di questi solo due hanno una descrizione accurata.\nDegli altri tesori conosciamo pochissimo:\nEsiste anche il cosiddetto \"tesoro di Lucca\" in cui, oltre a molte monete locali, ce ne sono anche alcune di Astolfo e Desiderio; sembra che sia stato ritrovato intorno al 1840, ma fu disperso immediatamente e i dati sono estremamente incerti.\nContesto storico.\nI Longobardi invasero l'Italia nel 568-569. A differenza degli Ostrogoti che avevano governato prima di loro la penisola, non la tennero a nome dell'Impero d'Oriente, ma la conquistarono a nome proprio combattendo contro l'Impero.\nLa conquista non fu mai completa e l'autonomia dei vari ducati, unitamente alla sovranit\u00e0 bizantina esercitata su parte del territorio peninsulare, in Sicilia e Sardegna, framment\u00f2 l'Italia, ponendo termine per oltre un millennio alla sua unit\u00e0, che sarebbe stata recuperata solo nel XIX secolo.\nL'Italia longobarda era divisa in Langobardia Maior \u2014 che comprendeva l'Italia settentrionale e il ducato di Tuscia \u2014 e Langobardia Minor \u2014 che comprendeva il ducato di Spoleto e il ducato di Benevento; all'interno della Langobardia Maior il ducato del Friuli, che difendeva i confini orientali dei territori longobardi, godeva di particolare autonomia.\nIl consolidamento della conquista avvenne intorno al 584, con il re Autari. Il regno longobardo era un'entit\u00e0 statuale elettiva; tuttavia per lunghi periodi regnarono i discendenti di Garibaldo I di Baviera o persone che si erano legate con il matrimonio alla dinastia Bavarese. Tale dinastia regn\u00f2 fino ad Ariperto II nel 712; a questi seguirono i duchi di Asti, con Ansprando e Liutprando, uno dei pi\u00f9 grandi re longobardi.\nA partire dalla met\u00e0 dell'VIII secolo la pressione dei Franchi sul regno si fece via via pi\u00f9 forte fino a divenire insostenibile: Carlo Magno con una travolgente campagna militare durata un anno, annient\u00f2 l'esercito longobardo e fece prigioniero il re Desiderio, nel 774. Il ducato di Benevento non segu\u00ec la sorte del Ducato di Spoleto e dell'Italia centro-settentrionale longobarda e rimase in vita, anche se indebolito, fino alla conquista normanna alla met\u00e0 dell'XI secolo.\nNella Penisola italiana, oltre ai Longobardi, erano ancora presenti i Bizantini nel territorio che faceva capo a Ravenna (Esarcato), a Venezia, nominalmente sotto i Bizantini ma di fatto con crescente autonomia, nel ducato di Napoli, nel Salento e nell'estremit\u00e0 meridionale della Calabria. L'Impero d'Oriente esercitava un potere nominale (\"de jure\") anche sulla citt\u00e0 di Roma ed il territorio limitrofo (Ducato romano), in cui per\u00f2 si and\u00f2 sempre pi\u00f9 affermando l'autorit\u00e0 del vescovo locale, sostenuta dai sovrani franchi. Il potere pontificio si consolid\u00f2, nei primi decenni dell'VIII secolo, grazie alla cosiddetta donazione di Sutri e, successivamente, in virt\u00f9 della \"Promissio Carisiaca\".\nAnche i ducati longobardi, pur facendo parte del regno, avevano ampia autonomia.\nMonetazione.\nLa monetazione longobarda si svilupp\u00f2 inizialmente su tre linee differenti, nelle aree geografiche in cui si insediarono i Longobardi: l'Italia settentrionale, la Toscana ed il sud della penisola, nel Ducato di Benevento.\nLa monetazione della Toscana fu assorbita da quella dell'Italia settentrionale nel corso dell'VIII secolo e serv\u00ec anzi da modello per gli ultimi due re e per le monete di tipo longobardo coniate da Carlo Magno dopo la sua conquista del Regno d'Italia. Il Ducato di Spoleto, stranamente, non coni\u00f2 monete proprie. Secondo Grierson non \u00e8 chiaro se usassero nei loro territori le monete bizantine coniate a Roma o quelle longobarde coniate sia nel nord Italia che a Benevento. La monetazione longobarda di Benevento fu diversa, anche per la separazione geografica del ducato dal nord Italia, a causa dell'interposizione del Ducato di Spoleto e del Ducato romano, nucleo del nascente Stato pontificio. Inizi\u00f2 pi\u00f9 tardi, continu\u00f2 per molto tempo dopo la fine del regno longobardo ed \u00e8 di norma studiata separatamente.\nLe monete che circolavano nel VI secolo in Italia erano i solidi ed i tremissi coniati dall'Impero romano d'Oriente. La quantit\u00e0 di emissioni con legende direttamente attribuibili ai sovrani longobardi \u00e8 relativamente bassa, ma bisogna aggiungere a queste una grande quantit\u00e0 di monete che, anche se imitano le emissioni imperiale, sono sicuramente non imperiali e sono certamente italiane per provenienza e caratteristiche stilistiche.\nCome gli altri popoli germanici, anche i Longobardi iniziarono a coniare copiando le monete dell'Impero romano. Queste monete, denominate dai numismatici pseudo-imperiali, imitavano quelle che gi\u00e0 erano in circolazione nell'area conquistata. La monetazione pseudo-imperiale dur\u00f2, come presso gli altri popoli germanici, circa un secolo. Solo pi\u00f9 tardi, con Cuniperto, inizi\u00f2 la monetazione regale, in cui cio\u00e8 il nome riportato era quello del re.\nLe monete coniate sotto Cuniperto ed in seguito dai suoi successori furono quasi esclusivamente tremissi, sottili, quasi dei bratteati: questa caratteristica indica che i loro modelli furono le monete coniate nella zecca di Ravenna. Le monete \"nazionali\" o reali longobarde recavano l'indicazione del sovrano e, nell'ultimo periodo, quella della zecca, ma a differenza di quelle dei Franchi, non avevano l'indicazione del monetario, cio\u00e8 del magistrato responsabile della coniazione.\nSi tratta di una monetazione quasi esclusivamente aurea e, ad esclusione di Benevento, le monete coniate furono solamente tremissi. Le monetazione argentea fu tarda e marginale e non sostitu\u00ec, come presso i Franchi, quella aurea. Anche l'imitazione del nummo, la moneta di bronzo bizantina, fu rara. I \"follis\" di bronzo coniati da Astolfo furono la conseguenza della conquista di Ravenna nel 751. Il piede numismatico utilizzato nella monetazione aurea fu lo stesso usato nell'Impero romano d'Oriente, con un solido da 4,55 grammi e quindi un tremisse da circa 1,45 grammi. Il titolo fu, come quello della monetazione romana, di buon livello.\nL'assenza dei solidi, presenti invece nella monetazione visigota, in quella franca e in quella di Benevento \u00e8 spiegata secondo Grierson e Blackburn dal fatto che i Longobardi avevano la possibilit\u00e0 di utilizzare i solidi dell'esarcato di Ravenna che ricevevano (a vario titolo, ma di fatto come tributo), e quindi coniavano solo i tremissi, di cui avevano invece bisogno.\nMonetazione pseudo-imperiale.\nNei tremissi pseudo-imperiali longobardi si trovano due tipi. Un tipo imitava quelli dell'imperatore Maurizio, con al rovescio le Vittoria e l'altro quelli degli imperatori Eraclio e Costante II con la croce potenziata.\nNei tremissi con la Vittoria al dritto era raffigurato il busto del sovrano di fianco con in testa il diadema ed indosso una corazza su cui era drappeggiato un manto. Al rovescio era raffigurata la Vittoria che avanza verso destra mentre guarda indietro, a sinistra; tiene nella mano destra una corona e nell'altra il globo crucigero; in esergo la legenda .\nL'altro tremisse, con la croce potenziata, presentava al dritto anche in questo caso il busto del sovrano con diadema e corazza. Al rovescio era raffigurata una croce potenziata ed in esergo la legenda . Esistono dei solidi bizantini con un tipo simile; nei solidi, il cui valore \u00e8 pari a tre tremissi, la croce \u00e8 situato sopra tre o quattro scalini. Nei tremissi lo scalino \u00e8 uno solo.\nQueste due monete sono molto diverse tra loro, sia nelle loro misure che nell'aspetto. I tremissi con la Vittoria sono stati coniati su tondelli pi\u00f9 sottili e di conseguenza pi\u00f9 larghi delle monete originali. Con il tempo divennero sempre pi\u00f9 sottili e pi\u00f9 larghi fino ad assumere l'apparenza di bratteati.\nPer contro i tremissi con la croce potenziata erano pi\u00f9 spessi e nel tempo diventarono ancora pi\u00f9 spessi e di diametro minore. Alla fine della monetazione longobarda il tipo con la croce arriv\u00f2 ad un diametro di 12 millimetri contro gli oltre 20 del tipo con la Vittoria.\nIn entrambi i tipi \u00e8 evidente un anello circolare particolarmente evidenziato: nelle monete con la croce si trova relativamente vicino al bordo mentre nelle monete con la Vittoria si trova molto all'interno e lascia una specie di largo contorno.\nAncora agli inizi del XX secolo autori come Wroth, il curatore del catalogo del British Museum, ritenevano che questi due tipi rappresentassero due emissioni che si erano succedute nel tempo: la Vittoria sarebbe stata coniata sotto i regni di Autari e Agilulfo (584-616), mentre l'imitazione di Eraclio sarebbe stata coniata sotto Adaloaldo, Arioaldo e Rotari (616-652) e quella di Costante II sarebbe stata pertinente ai regni da Rodoaldo a Pertarito (652-688). Quest'ipotesi \u00e8 rifiutata in base alle evidenze numismatiche: le prime monete con il nome del re, i tremissi di Cuniperto, sono simili in temi e stile alle imitazioni di Maurizio e non \u00e8 credibile l'ipotesi che siano state imitate quelle coniata circa ottant'anni prima anzich\u00e9 la produzione pi\u00f9 recente.\nGrierson e Blackburn affermano che i due tipi rappresentano due emissioni parallele cronologicamente: il tipo con la croce era coniato nelle zecche toscane, in particolare quella di Lucca, mentre il tipo con la Vittoria era usato nelle zecche del nord Italia.\nMonetazione pseudo-imperiale della Lombardia.\nLe monete pseudo imperiali del nord Italia furono coniate nel periodo che va dal 568 circa al 680 circa. Si trattava di tremissi che imitavano quelli coniati nella zecca di Ravenna a nome dell'imperatore Maurizio. Le monete presentavano il medesimo stile epigrafico nelle legende ed il rilevante cerchio degli originali ravennati. Con il tempo, pur mantenendo lo stesso peso, lo spessore diminu\u00ec sempre pi\u00f9 e, come visto, il diametro aument\u00f2 passando dai 14 ai 21 millimetri. Alcune di questo monete recavano nel campo la lettera \"M\" o una stella. Le legende sono del tipo m, ma a volte le lettere erano stilizzate e solo vagamente somiglianti all'originale.\nPrima del 574 ci furono anche imitazione delle monete di Giustiniano I o Giustino II. Queste monete bizantine circolavano in grande quantit\u00e0 nell'Italia settentrionale al tempo dell'invasione dei Longobardi.\nEsistono delle monete a nome di Ariperto I (653-661) con la legenda , entrate in un paio di vendite all'asta dei primi anni del XX secolo. Secondo Bernareggi si tratterebbe di falsi moderni mentre Grierson e Blackburn li giudicano autentici. In questo caso si tratterebbe di monete coniate a nome regio circa trent'anni prima della definitiva fissazione di questa caratteristiche che avvenne intorno agli anni 690.\nEsistono anche monete pseudo-imperiali d'argento che imitano le silique e le mezze silique ravennati. L'attribuzione non \u00e8 sicura ed \u00e8 determinata prevalentemente dalla cattiva esecuzione della legende. Le silique e le mezze silique presentavano al dritto il busto dell'imperatore ed al rovescio una croce con in alto un cristogramma, accantonata da due stelle, tutto circondato da una corona. Le legende, con varianti riportano per lo pi\u00f9 i titoli dell'imperatore Tiberio II.\nMonetazione in Toscana.\nMonetazione pseudo-imperiale.\nNella Toscana longobarda esisteva un ducato, il Ducato di Tuscia o della Tuscia, che aveva come capitale Lucca e comprendeva gran parte dell'odierna Toscana. Fu costituito nel 574 e dopo il 774, con la conquista da parte di Carlo Magno, fu trasformato nella Marca di Tuscia.\nAnche in Toscana furono coniati esclusivamente tremissi, ma il tipo usato fu quello che mostra al rovescio la croce potenziata. Il tipo e le legende usati indicano come modelli i tremissi di Eraclio e Costante II. Gli originali di queste monete recavano al dritto il busto imperiale volto verso destra, con il nome e i titoli dell'imperatore; al rovescio era incisa la croce potenziata, con intorno la legenda e in esergo. Questi tremissi inizialmente aumentarono il diametro da 14 a 18\u00a0mm; in un secondo tempo lo diminuirono fino a 10\u201311\u00a0mm e divennero pi\u00f9 spessi.\nInizialmente le monete recavano le legende imperiali, scritte pi\u00f9 o meno esattamente, ma nella seconda met\u00e0 del VII secolo divennero una sequenza disordinata di lettere, con prevalenza di \"V\", \"I\", \"O\", \"N\" e \"H\". A volte \u00e8 possibile individuare una lettera nel campo, spesso una \"B\" il cui significato non \u00e8 chiaro.\nGrierson e Blackburn datano questa monetazione nel periodo 620-700 circa.\nMonetazione autonoma.\nAgli inizi dell'VIII secolo a Lucca furono coniate due serie di tremissi con caratteristiche proprie. In entrambe le monete il rovescio era sostanzialmente dello stesso tipo della monetazione pseudo-imperiale, con la croce potenziata circondata dalla sequenza di lettere del tipo .\nAl dritto il primo tipo presentava, al posto del busto imperiale, il monogramma che occupava tutto il campo.\nIl secondo tipo presentava invece al dritto un fiore a sei foglie circondato dalla legenda +. Il termine \"Flavia\" \u00e8 presente in monete emesse anche in altre citt\u00e0: \"Flavia Pita\" (Pisa), \"Flavia Ticino\" (Pavia), Flavia Sibrio (Castelseprio), \"Flavia Placentia Aug.\" (Piacenza); il suo significato non \u00e8 chiaro ed esistono ipotesi diverse. Sia Wroth che Grierson e Blackburn mettono in evidenza come il riferimento alla \"gens Flavia\" sia ripreso, spesso come \"praenomen\", nella famiglia di Costantino I (la cosiddetta seconda dinastia flavia) ed in seguito anche da altri imperatori d'Oriente come Anastasio I. Fu quindi usato come titolo per indicare dignit\u00e0 imperiale. Esistono anche monete di Odoacre in cui il nome \u00e8 preceduto dal titolo di \"Flavio\". Fu usato da Autari in poi come titolo dei sovrani longobardi. Esistono anche monete con la legenda (Milano) presenti nella monetazione di tipo longobardo di Carlo Magno, coniata dopo la conquista franca del 774.\nMonetazione regale.\nLa monetazione regale inizi\u00f2 verso il 690 ed ebbe termine nel 774, anno in cui Carlo Magno sconfisse Desiderio e divenne \"gratia Dei rex Francorum et Langobardorum\"; \u00e8 costituita da tremissi, assieme ai quali, per un periodo, furono coniate anche monete d'argento di scarso peso, introdotte da Pertarito e coniate fino al regno di Liutprando. I tremissi regali furono invece coniati per la prima volta a nome di Cuniperto.\nOro.\nLe monete d'oro furono tremissi. I gruppi, in base ai tipi usati, furono quattro:\nIl primo gruppo, con il busto di profilo e la Vittoria al rovescio, imitava la coniazione imperiale ma le monete recavano il nome del re (Cuniperto): la legenda al dritto recitava , seguita dal monogramma RX (\"dominus Cunincpertus rex\"), mentre al rovescio la Vittoria era circondata dalla legenda del tipo . Questa moneta \u00e8 particolarmente rara e manca sia al British Museum che al Fitzwilliam Museum di Cambridge; fu coniata esclusivamente durante il regno di Cuniperto.\nNel secondo gruppo, al rovescio la Vittoria fu sostituita dall'arcangelo Michele. L'arcangelo era protettore dei Longobardi ed era oggetto di un culto particolare; inoltre aveva uno speciale significato per Cuniperto, il quale attribu\u00ec all'intervento dell'arcangelo la sua vittoria nella battaglia di Coronate, nella quale aveva sconfitto l'usurpatore Alachis, duca di Trento. Queste monete furono coniate dagli anni 690 circa agli anni 740 circa, durante i regni di Cuniperto, di Ariperto II e di Liutprando. Il disegno al rovescio di questa monete, che rappresenta l'arcangelo, si distingue, oltre che per la legenda ( e simili), per gli attributi: nel caso della Vittoria sono costituiti dalla corona presente nella mano destra; nel caso dell'arcangelo Michele sono rappresentati dallo scudo tenuto nella mano sinistra e dalla lunga croce tenuta nella destra.\nDel terzo gruppo fanno parte i tremissi che al dritto mostravano o il busto di fronte o il monogramma (croce). Grierson e Blackburn ipotizzano che il nuovo tipo sia stato immesso per distinguere questa emissione dalle precedenti, poich\u00e9 l'ultima aveva un titolo pi\u00f9 basso. Questo gruppo di monete fu battuto a partire dal regno di Rachis e fu emesso anche sotto i regni di Astolfo e Desiderio.\nNel periodo in cui fu coniato questo gruppo di tremissi ci fu anche un'emissione di monete battute a Ravenna. Nel 751 Astolfo espugn\u00f2 la citt\u00e0 e la tenne fino al 756, quando il re dei Franchi Pipino il Breve lo costrinse a cederla al papa. In questo periodo ebbe a disposizione le strutture della zecca di Ravenna e riusc\u00ec ad emettere monete con denominazioni bizantine (solidi, tremissi e \"follis\"). Queste monete, oltre ad essere coniate secondo il sistema monetario bizantino di quel periodo, ne imitavano anche i tipi, mostrando Astolfo con una lunga barba ed una particolare capigliatura. Inoltre le monete furono datate, caratteristica delle monete bizantine ma altrimenti assente nella monetazione longobarda. Le monete conosciute sono poche. Due date note sono indicate con la lettera greca \"\u0396\" (zeta, corrispondente al numero 7) e con la lettera \"\u0397\" (eta, corrispondente al numero 8). Nel primo caso \u00e8 indicato il 753/4 e nel secondo il 754/5. Esistono anche dei \"follis\" con al rovescio l'indicazione dell'anno nel campo accompagnata dalla parola .\nIl quarto gruppo \u00e8 rappresentato dall'ultima innovazione, introdotta durante il regno di Astolfo. Furono coniate monete simili a quella gi\u00e0 caratteristiche della coniazione di Lucca, ma con l'apposizione del nome del re: al dritto era raffigurato un fiore a sei foglie circondato dalla legenda + mentre al rovescio intorno alla croce fu apposta la legenda + o simili.\nArgento.\nLa monetazione dell'argento sembra essere stata introdotta durante il regno di Pertarito, perch\u00e9 le monete contenevano il monogramma PE RX.\nUna grande quantit\u00e0 di questi denari, circa 1600 esemplari, fu ritrovata nel 1833 nelle vicinanze di Biella e la gran parte delle monete note provengono da questo tesoro, che per\u00f2 \u00e8 stato disperso prima che fosse effettuato uno studio approfondito. Un altro gruppo di sei esemplari \u00e8 stato trovato nel 1966 nella Corsica orientale, a Linguizzetta. Questo ritrovamento \u00e8 stato descritto da Jean Laufarie.\nNel tesoro di Biella agli argenti erano associati anche dei tremissi battuti a nome di Liutprando, il che porta all'ipotesi che l'emissione di monete d'argento sia proseguita fino al regno di questo re. Queste monete erano particolarmente sottili e nella fase finale divennero dei bratteati, cio\u00e8 monete sottili battute solo su una singola faccia, cosicch\u00e9 nell'altra appare lo stesso tipo del dritto ma in negativo.\nSul MEC sono considerate tre classi:\nLe prime monete del primo gruppo presentavano al dritto il busto volto a destra ed al rovescio il monogramma PE RX&gt; entro una corona. Il dritto di questo gruppo assomiglia a quello dei tremissi di Maurizio ed a quello dei tremissi di Cuniperto. Quelle del secondo gruppo presentavano le stesse caratteristiche del primo ma il monogramma era racchiuso da un bordo pieno. Le monete del terzo gruppo sono dei bratteati che presentano un monogramma affatto diverso al dritto e lo stesso monogramma in incuso al rovescio. Non abbiamo documenti che chiariscano il nome usato all'epoca per queste monete, n\u00e9 quale fosse il loro valore in rapporto con la coniazione aurea.\nEsiste anche un numero ridottissimo di monete d'argento con altri monogrammi e altri tipi ancora, ma la scarsit\u00e0 degli esemplari non ha tuttora permesso un'analisi pi\u00f9 approfondita.\nDucato e Principato di Benevento.\nAnche i Longobardi del ducato di Benevento \u2013 che divenne principato dall'VIII secolo \u2013 emisero proprie monete nel periodo tra il 680 circa e la fine del IX secolo. Furono dapprincipio coniati solidi e tremissi, monete entrambe d'oro, di imitazione o ispirazione ai modelli dell'Impero romano d'Oriente.\nLe monete dei Longobardi dell'Italia meridionale avevano caratteristiche proprie, che le distinguono da quelle coniate nel nord d'Italia: anche quando a nord, verso la fine del VII secolo con Cuniperto, sulle monete comparvero i titoli regali e nuovi tipi, a Benevento continu\u00f2 la produzione seguendo i modelli bizantini.\nDopo la caduta del regno longobardo ancora per un secolo circa le monete mantennero le loro caratteristiche. L'argento apparve, sotto l'influenza del Sacro romano impero, verso la fine dell'VIII secolo: dapprima presente accanto ai tremissi ed ai solidi coniati in precedenza, divenne il metallo monetato prevalente solo dalla met\u00e0 del IX secolo.\nPrincipato di Salerno.\nLa zecca longobarda di Salerno inizi\u00f2 la coniazione di monete nell'851 circa, anno di fondazione del principato a seguito delle lotte di successione per il trono beneventano tra Siconolfo e Radelchi. \nLo scontro fra i due pretendenti dur\u00f2 oltre dieci anni e in questo periodo Siconolfo trasfer\u00ec a Salerno la capitale del principato beneventano. A seguito dell'istituzione dell'autonomo principato longobardo di Salerno, Siconolfo inizi\u00f2 a battere solidi d'elettro e denari d'argento sui quali continuava a comparire la dizione \"princeps benebenti\" per le pretese al trono avanzate da Siconolfo. Inizialmente, dunque, furono coniati soprattutto i suddetti due tipi monetali, fino al periodo compreso tra l'ascesa al trono di Gisulfo I e la caduta del principato con Gisulfo II, cento anni dopo. In questo periodo iniziarono ad essere coniati tar\u00ec d'oro ad imitazione delle monete islamiche circolanti nel sud Italia e nella vicina Amalfi. Inizialmente questi tar\u00ec erano riproduzioni pi\u00f9 o meno fedeli degli originali, con legende pseudo cufiche, successivamente sostituite con scritte inneggianti ai sovrani cattolici del principato. Tale scelta era dettata da motivi economici. Da diversi anni, infatti, nell'Italia meridionale circolavano monete bizantine e islamiche come i \"roba' i\" degli emiri siciliani e del Nordafrica. Con Gisulfo II inizia la coniazione di follari ai tipi dei modelli bizantini, con la raggiunta di alti livelli stilistici come per il follaro alle fortificazioni riportante la famosa dicitura \"Opulenta Salernu\".\nDai primi anni dell'anno mille Salerno ebbe un ruolo di sempre maggiore rilievo, sia nei confronti di Benevento, che rispetto a tutto il sud Italia. Nel 1077 la citt\u00e0 fu conquistata dal normanno Roberto il Guiscardo. La monetazione della citt\u00e0 continu\u00f2 ininterrottamente anche in epoca normanna fino alla soppressione della zecca nel 1198.\nTremissi carolingi.\nCarlo Magno, tra il 773 e il 774 scese in Italia, conquist\u00f2 Pavia, capitale del regno longobardo, e assunse il titolo di re dei Franchi e dei Longobardi: \"Gratia Dei rex Francorum et Langobardorum\".\nLa monetazione dei Franchi in quel periodo era basata sull'argento e quella di Carlo era fondamentalmente composta da \"denier\". L'unica eccezione \u00e8 costituita dalla monetazione aurea battuta in Italia, dove per un breve periodo, dal 774 al 781, furono coniate monete di stile longobardo a nome di Carlo Magno.\nLe monete d'oro furono, come in precedenza, tremissi con un basso titolo di oro (circa 10 carati); sulle monete era indicato il nome di Carlo.\nIl tesoro di Ilanz.\nQuesti tremissi sono prevalentemente noti dai quaranta esemplari pervenuti dal ritrovamento di Ilanz, in Svizzera, nel 1904, ed attualmente conservati al Rh\u00e4tisches Museum di Coira. Una descrizione recente delle monete di Carlo \u00e8 quella di Bernareggi del 1983.\nLa sepoltura del tesoro viene datata al 795, poich\u00e9 la gran parte dei contenuti \u00e8 precedente al 794. L'oro presente \u00e8 datato prima del 781 ed \u00e8 costituito da circa 40 tremissi di Carlo Magno. Contiene anche due denari carolingi, oltre a monete d'argento arabe (\"dirham\") datate nell'anno dell'egira 173, cio\u00e8 789-790. I denari carolingi del tesoro sono quelli della cosiddetta terza classe, coniati dal 793-794 all'812 e che presentano il monogramma di minori dimensioni e circondato da una legenda circolare.\nI tremissi di Carlo presentavano gli stessi tipi di quelli coniati in precedenza sotto Desiderio, con la croce potenziata e la legenda + o simile; al rovescio presentavano una stella ed intorno la legenda indicante la zecca come + o altro. Le zecche del tesoro di Ilanz sono quella di Milano (), Pavia (), Bergamo (), Coira (), Lucca () e Castelseprio ().\nAltri tremissi.\nOltre ai quaranta tremissi di Ilanz ne \u00e8 stata pubblicata un'altra decina, tra cui un tremisse della zecca di Pisa (), uno di Lucca con gli stessi tipi ed un ulteriore tremisse di Lucca che al dritto ha il busto di fronte ed al rovescio la stella con l'indicazione della zecca.\nZecche.\nLe monete dei Longobardi sotto gli ultimi due re e sotto Carlomagno furono coniate in diverse zecche. Per alcune, rappresentate da un numero minimo di esemplari, l'identificazione della zecca \u00e8 incerta.\nIl fatto che le monete siano state coniate in diverse zecche \u00e8 testimoniato da documenti che riportano a diverso titolo nomi di vari magistrati monetari. Ad esempio un certo Lopulo, monetario, vendette un terreno a Treviso\nD'altro lato, sembra che i conii abbiano avuto una produzione centralizzata. Jecklin \n, citato in MEC, nel descrivere il tesoro di Ilanz not\u00f2 che esistevano strettissime analogie tra conii provenienti da zecche diverse ed in alcuni casi riusc\u00ec ad identificare sequenze di conii. Queste sequenze sono state approfondite da Bernareggi nella sua analisi delle stesse monete pubblicata nel 1977, lavoro citato anche in questo caso nel MEC. Questi studi tendono a dimostrare che solo un numero limitato di incisori di conii era attivo e che nelle altre zecche ci si limitava al lavoro di coniazione con la tecnica della monetazione al martello.\nIl decentramento era secondo Grierson e Blackburn causato dal vantaggio di coniare monete l\u00e0 dove era pi\u00f9 facile il rinvenimento del metallo da monetare. Secondo l\"'Honorantie civitatis Papie\" ancora in periodo ottoniano l'oro alluvionale era presente nei fiumi delle Alpi Pennine e questo spiegherebbe la presenza di zecche in centri minori come Castelnovate, Pombia e Castelseprio.\nLe zecche attive prima di Desiderio non sono note. Da Cuniperto in poi nel campo sono presenti lettere o legature. Le pi\u00f9 frequenti sono \"M\", \"S\"/\"SE\" e \"V\" e si \u00e8 portati a ritenere che corrispondano rispettivamente a Milano, Castelseprio e Vercelli. Esistono anche lettere (\"LD\", \"H\", \"G\") per cui non \u00e8 possibile identificare la zecca, mentre la lettera \"B\", che \u00e8 la pi\u00f9 frequente nell'area toscana, non lascia supporre il nome di una possibile zecca. Per questi motivi il tentativo di identificazione della zecca tramite queste lettere rischia di essere estremamente aleatorio.\nLe zecche longobarde identificate sono:\nPesi e leghe.\nI Longobardi coniarono usando inizialmente il piede numismatico dei Bizantini coevi, che prevedeva tremissi da 8 silique. Il peso teorico era di 1,52 grammi, ma il peso medio riscontrato negli esemplari della monetazione pseudo-imperiale noti \u00e8 di 1,45 (comunque un peso in linea con le monete bizantine coniate nel VII secolo).\nCon le monete regali coniate a nome di Cuniperto e di Ariperto II il peso tende a scendere a 1,35 grammi, rispetto ai 1,45 grammi della monetazione precedente. Con le monete di Liutprando ci fu ancora un netto calo, fino a circa 1,25 grammi. Questo lascerebbe intendere un tremisse dal peso teorico di 1,24 grammi corrispondesse ad un solido da 20 silique, anzich\u00e9 da 24 come in precedenza. L'ipotesi potrebbe essere confermata da una glossa all'articolo 346 dell'Editto di Rotari presente sul MSS della biblioteca cavense citato da Grierson. D'altronde questo peso sarebbe stato un allineamento al peso delle monete bizantine coeve coniate in Italia.\nLe monete longobarde del tesoro di Ossi hanno un peso medio di 1,23 grammi, variando tra un minimo di 1,17 ed un massimo di 1,27 grammi; mentre le monete bizantine presenti nello stesso tesoro hanno un peso medio di 1,20 grammi, con valori che variano tra 1,10 e 1,24 grammi.\nSotto Rachis si ebbe un'ulteriore diminuzione di peso ed il tremisse cal\u00f2 a 1,05 grammi. Questo peso fu poi confermato nella monetazione dei suoi successori.\nL'unico studio sul titolo dell'oro utilizzato dai Longobardi nella monetazione \u00e8 quello pubblicato da W. Andrew Oddy, citato da Grierson e Blackburn e basato sull'analisi di un numero limitato monete, quelle del British Museum e quelle dell'allora collezione Grierson, ora al Fitzwilliam Museum. Il metodo utilizzato \u00e8 quello della gravit\u00e0 specifica, basato sul principio di Archimede. Dall'analisi di Oddy emerge che le monete pseudo imperiali del nord Italia e della Toscana si distribuiscono in due gruppi: nel primo l'oro ha un titolo del 90% mentre nell'altro \u00e8 dell'80%. Con le prime coniazioni regali il titolo giunge al 95%, ma dopo Ariperto II sembra che ci siano due riduzioni: la prima al titolo del 70% e la seconda al 50%. Associando alla contemporanea diminuzione di peso le monete degli ultimi anni del regno longobardo hanno un contenuto in oro di circa un terzo rispetto alle prime coniazioni."}
{"id": "2394565", "revid": "131358", "url": "https://it.wikipedia.org/wiki?curid=2394565", "title": "Arnaud le Lan", "text": ""}
{"id": "2394566", "revid": "661526", "url": "https://it.wikipedia.org/wiki?curid=2394566", "title": "CRCO", "text": ""}
{"id": "2394572", "revid": "373458", "url": "https://it.wikipedia.org/wiki?curid=2394572", "title": "JPMorganChase Tower", "text": ""}
{"id": "2394575", "revid": "339392", "url": "https://it.wikipedia.org/wiki?curid=2394575", "title": "Londra vittoriana", "text": ""}
{"id": "2394577", "revid": "767487", "url": "https://it.wikipedia.org/wiki?curid=2394577", "title": "Belus Smawley", "text": ""}
{"id": "2394599", "revid": "767487", "url": "https://it.wikipedia.org/wiki?curid=2394599", "title": "Un'estate ai Caraibi", "text": "Un'estate ai Caraibi \u00e8 un film del 2009 diretto da Carlo Vanzina e da lui sceneggiato con il fratello Enrico.\nIl film non \u00e8 un sequel di \"Un'estate al mare,\" ma un film che rientra nel filone iniziato con quel film, ovvero il cine-cocomero, nonostante ci siano diversi attori della pellicola precedente e il logo del film sia stilisticamente identico al suddetto film.\nTrama.\nAntigua, Caraibi. Alberto \u00e8 un romano oberato di debiti e inseguito dai creditori, che dopo aver mollato tutto \u00e8 sparito ai Caraibi dove per vivere fa piccole truffe ai danni dei turisti di passaggio. Il suo compare \u00e8 Morgan, un bambino di colore, orfano. Il bimbo ha spedito lettere in Italia per farsi adottare a distanza.\nUn bel giorno, ad Antigua, arrivano due di questi genitori adottivi che vogliono conoscere Padre Miguel (un prete che opera dove vive Alberto) e soprattutto il loro \u201cfiglio adottivo\u201d, Morgan, per portarlo con loro. In cambio sono pronti a fare una donazione alla parrocchia di trecentomila euro. Alberto rimane indeciso: con quella somma potr\u00e0 tornare in Italia e anche Morgan potr\u00e0 vivere una vita migliore. Ma Alberto non ha fatto i conti con il suo cuore e con Morgan.\nPavia. Roberto \u00e8 un bancario, single e ipocondriaco. Ogni tre mesi va in ospedale dal suo amico medico Giacomo a farsi le analisi. Una lastra ai polmoni segna la sua condanna: Giacomo gli diagnostica appena due mesi di vita. Ma in ospedale hanno commesso un errore: la sua lastra \u00e8 stata scambiata e Giacomo si precipita a chiamare l'amico per dargli la bella notizia. Ma Roberto in casa non c'\u00e8 perch\u00e9 \u00e8 ad Antigua, ai Caraibi. Si \u00e8 licenziato dalla banca e ha anche portato via dei soldi dalla cassaforte. Ha affittato la suite presidenziale nel pi\u00f9 bell'albergo dell'isola. Pasteggia a champagne. Giacomo arriva ad Antigua per dargli la bella notizia: non deve morire! Roberto, per\u00f2, la prende male.\n\u00c8 furibondo con l'amico poich\u00e9 si \u00e8 licenziato mandando a quel paese il capo, ha rubato e ha dilapidato quasi tutto il bottino. Non sapendo come tornare in Italia, Giacomo e Roberto escogitano una truffa per intascare i soldi dell'assicurazione: fanno un'assicurazione reciproca sulla vita fingendosi una coppia gay. Roberto finge di morire, ma il giorno dopo si presenta in camera una ragazza, che si rivela come la figlia di Mr. IKEA, e che Roberto aveva salvato dagli squali non conoscendo le sue origini. Allora Roberto rivela di essere sopravvissuto e accetta la proposta della ragazza, di mettersi insieme e di ricevere un assegno di due milioni di euro. Infine Roberto d\u00e0 met\u00e0 dei soldi a Giacomo per ringraziarlo di aver combinato il casino della lastra e quindi di averlo mandato ai Caraibi.\nNapoli. Vincenzo Acampora \u00e8 un dentista, sposato con una donna gelosissima che non lo perde mai d'occhio. E ha ragione, perch\u00e9 Vincenzo ha un'amante, la bellissima Anna, sua ex infermiera nello studio medico dentistico. Alla vigilia di un viaggio per un congresso dentistico, dove Vincenzo sarebbe stato accompagnato dalla moglie, la \"signora\" scivola sulla cera del pavimento di casa e si frattura una gamba, non potendo pi\u00f9 partire. Vincenzo fa buon viso a cattivo gioco, infatti non parte nemmeno lui per il congresso, ma ne approfitta per fare una vacanza con Anna ai Caraibi. Quanto alla moglie, chiamandolo sul cellulare, non si accorger\u00e0 mai e poi mai che lui non \u00e8 a Miami al congresso. Purtroppo per loro, per\u00f2, una volta arrivati nel pi\u00f9 bell'albergo di Antigua trovano i cognati di Vincenzo: la sorella di sua moglie, accompagnata dal marito invadente. Vincenzo, per non farsi scoprire dalla moglie, inventa la storia che \u00e8 stato chiamato ad Antigua perch\u00e9 Berlusconi ha un forte mal di denti. Alla fine, dopo che i cognati litigano e partono grazie ad Anna, la bugia di Vincenzo si avvera. Vincenzo ed Anna passeranno tre settimane ai Caraibi grazie all'aiuto di Berlusconi.\nRoma. Angelo Cerioni fa l'autista per un ricco e cafone palazzinaro, Remo Santucci: in realt\u00e0, pi\u00f9 che l'autista, Angelo \u00e8 lo schiavo di Remo. Lo fa perch\u00e9 guadagna bene e perch\u00e9 ha contratto un mutuo pesante per comprare il villino dove vive con la madre, la nonna e la zia a Sacrofano. Il giorno prima di andare in ferie, Remo gli comunica che dovr\u00e0 rinunciare alle sue vacanze per accompagnarlo ai Caraibi dove ha comprato un villone. Angelo parte e ne subisce cos\u00ec tante fino a che, toccato il fondo, riesce a reagire: dopo averlo buttato dalla barca in mezzo alle meduse e averlo poi fatto arrestare per un incidente con un fruttivendolo, Angelo imitando la voce di Remo approfitter\u00e0 della sua assenza per prendergli un po' di soldi con l'intenzione di pagare il mutuo e per un po' essere ricco anche lui, affittando due escort di cui la prima, Natasha, \u00e8 la figlia di un imprenditore russo rovinato da Remo che si vuole vendicare; e la seconda \u00e8 la bella Eva, con cui passer\u00e0 3 giorni insieme nel villone.\nLivorno. Max fa il dj in coppia con il suo amico Tommy. Max \u00e8 fidanzato con Laura, una giovane e bellissima commessa. Disperato quando Laura lo lascia per un altro, piomba in una profonda depressione e con la morte nel cuore compra un biglietto \"last minute\" per i Caraibi. Ma una mattina, in spiaggia vede proprio Laura insieme al suo nuovo fidanzato altro non \u00e8 che Tommy, il suo migliore amico! L'episodio racconta la subdola vendetta di Max che finge di aver trovato il vero amore ad Antigua con Jennifer, Miss Maglietta bagnata dell'isola. Naturalmente, Tommy e Laura restano di sasso. Laura, ingelosita, decide di tornare insieme a Max. Tommy invece mette in atto lo stesso piano dell'ex-amico fidanzandosi con Jennifer.\nProduzione.\nCast.\nNel film tornano molti degli attori che hanno partecipato a \"Un'estate al mare\" come Gigi Proietti, Enrico Brignano, Biagio Izzo e Alena \u0160eredov\u00e1 mentre entrano nuovi attori come Enrico Bertolino, Carlo Buccirosso, Maurizio Mattioli (presente nel precedente film in un cameo) e Martina Stella. Il film ha incassato complessivamente \u20ac 3.702.000.\nLocation.\nLe riprese sono state realizzate tra Roma (palazzo in Piazza Marconi 26, palazzo in Via dei Monti Parioli 5), Gaggiano (ponte in Via Gozzadini), Pavia (Policlinico San Matteo) e in Antigua e Barbuda (Porto di Saint John's di Antigua, Gracehill Moravian Church di Liberta di Antigua, Copper and Lumber Store Hotel di Antigua).\nDistribuzione.\nIl film \u00e8 stato distribuito in Italia a partire dal 12 giugno 2009."}
{"id": "2394607", "revid": "339392", "url": "https://it.wikipedia.org/wiki?curid=2394607", "title": "Saga di Arthur e i Minimei", "text": ""}
{"id": "2394609", "revid": "599013", "url": "https://it.wikipedia.org/wiki?curid=2394609", "title": "Don Putman", "text": ""}
{"id": "2394612", "revid": "254401", "url": "https://it.wikipedia.org/wiki?curid=2394612", "title": "Palazzo Adorno", "text": "Il palazzo Adorno \u00e8 un edificio sito in via al Ponte Reale al civico 1 nel centro storico di Genova. L'edificio fu inserito nella lista dei palazzi iscritti ai Rolli di Genova.\nStoria e descrizione.\nIl palazzo compare nei rolli dal 1614 a nome della famiglia Adorno. Frutto di un intervento edilizio cinquecentesco su due case a schiera monofamiliari dei De Nigro e dei Lomellini, il palazzo \u00e8 subito ridotto per la demolizione della parte archivoltata dell'attuale via Ponte Reale, durante la realizzazione della strada nel 1594.\nUn'operazione di restauro dell'architetto Edoardo Mazzino ha messo in luce, sulla facciata verso piazza Caricamento, degli elementi architettonici medievali. Nel XIX secolo, divenuto \"Hotel de France\" ancora di propriet\u00e0 della famiglia Adorno, si inserisce negli importanti alberghi cittadini che si affacciano sulla Ripa. Attualmente appartiene al marchese Cattaneo Adorno che lo ha destinato soprattutto ad uso uffici."}
{"id": "2394621", "revid": "547034", "url": "https://it.wikipedia.org/wiki?curid=2394621", "title": "Conclave del 1769", "text": "Il conclave del 1769 venne convocato a seguito della morte del papa Clemente XIII e si concluse con l'elezione del papa Clemente XIV.\nSvolgimento.\nL'elezione del nuovo papa rappresent\u00f2 l'occasione per esercitare pressioni sull'abolizione, \"de facto\" e \"de iure\", della Compagnia di Ges\u00f9 in tutti gli Stati cattolici. I regni di Francia, Spagna e Portogallo, retti dalla famiglia Borbone, avevano gi\u00e0 espulso i Gesuiti dai propri territori.\nIl conclave si riun\u00ec il 15 febbraio 1769. Gli ambasciatori di Francia (d'Aubeterre) e di Spagna (Azpuru) ed i cardinali de Bernis (Francia) e Orsini (Napoli) condussero la campagna anti-gesuitica dentro il conclave.\nIl Sacro Collegio, composto da quarantasette cardinali, era diviso tra cardinali \u201cdi Corte\u201d (fedeli ai regnanti dei rispettivi Paesi) e \u201cZelanti\u201d (che affermavano il primato dello Spirito Santo nella scelta del futuro pontefice). Questi ultimi, favorevoli ai Gesuiti, erano in maggioranza. \"\u00c8 facile prevedere quali difficolt\u00e0 incontreranno i nostri negoziati in un palcoscenico in cui pi\u00f9 di tre quarti degli attori sono contro di noi\". Cos\u00ec scrisse Bernis a Choiseul, il ministro di Luigi XV. Scopo manifesto delle loro pressioni era quello di ottenere il voto di un numero di Zelanti sufficiente a raggiungere il \"quorum\". Il cardinale pi\u00f9 gradito alle potenze europee era Antonino Sersale, ma i suoi legami troppo stretti con i Borbone lo avevano reso inviso agli Zelanti. \nD'Aubeterre, ispirato da Azpuru, invit\u00f2 de Bernis a insistere affinch\u00e9 l'elezione del futuro papa fosse condizionata dalla promessa, scritta, di sopprimere i Gesuiti. Tutti i cardinali ritenuti papabili avrebbero dovuto impegnarsi a favore della soppressione della Compagnia. Tuttavia i cardinali rifiutarono tale proposta. In un memorandum indirizzato a Choiseul, datato 12 aprile 1769, de Bernis afferm\u00f2: \"Per richiedere dal futuro Papa una promessa, messa per iscritto o resa davanti a testimoni, volta alla soppressione dei Gesuiti, sarebbe stata una flagrante violazione del Diritto canonico e quindi una macchia sull'onore delle Corone\". Il Re di Spagna Carlo III fece sapere che era disposto a farsi carico di tale responsabilit\u00e0. D'Aubeterre, conterraneo del de Bernis, afferm\u00f2 che la simonia e il diritto canonico nulla possono contro la ragione, che richiede l'abolizione della Compagnia di Ges\u00f9 per la pace nel mondo. In marzo l'imperatore \u2013 neutrale sulla questione dei Gesuiti \u2013 Giuseppe II d'Asburgo-Lorena si rec\u00f2 a Roma accompagnato dal fratello Leopoldo I di Toscana (suo successore al trono). Giunti nell'Urbe il 15 marzo, essi visitarono i cardinali e conferirono con loro nonostante la clausura del conclave. \nDopo la partenza di Giuseppe II, all'inizio di aprile, ripresero le pressioni sul collegio cardinalizio. Il cardinale de Bernis minacci\u00f2 il blocco di Roma e la provocazione di insurrezioni popolari per superare la resistenza degli Zelanti. I re di Francia e Spagna, in virt\u00f9 del loro diritto di veto, esclusero ben ventisette dei quarantasette cardinali. Dato che altri nove o dieci non erano papabili, a causa della loro et\u00e0 o per altre ragioni, rimasero in lizza soltanto quattro o cinque cardinali.\nIl Sacro Collegio, come il de Bernis temeva, protest\u00f2 sia per le interferenze che stava subendo, sia per il fatto di non essere libero di eleggere il pontefice. Ma d'Aubeterre era implacabile. Voleva intimorire i cardinali. \"Un papa eletto contro i desideri dei re [borbonici]\", scrisse, \"non sar\u00e0 riconosciuto\". E ancora: \"Penso che un papa di quel temperamento, senza scrupoli, decidendo in fretta senza chiedere pareri preventivi e consultando solo i propri interessi, potrebbe essere accettabile dai regnanti\". Gli ambasciatori tornarono alla carica: minacciarono di lasciare Roma, a meno che il conclave non si fosse arreso al loro volere. L'arrivo di due cardinali spagnoli, Francisco de Solis e Buenaventura de la Cerda, aggiunse nuove forze al partito dei cardinali \u201cdi Corte\u201d.\nDe Solis insist\u00e9 sull'impegnare il futuro papa con una dichiarazione scritta sulla soppressione dei Gesuiti, ma l'idea di violare cos\u00ec platealmente la norma non convinse de Bernis. Solis, quindi, sostenuto dentro il conclave dal cardinale Vincenzo Malvezzi e, all'esterno, dagli ambasciatori di Francia e Spagna, prese la questione nelle proprie mani. Cominci\u00f2 a sondare il cardinale Ganganelli sulla possibilit\u00e0 di sottoscrivere la promessa richiesta dai re borbonici come condizione indispensabile per la sua elezione. Ganganelli era l'unico frate del Sacro Collegio. Apparteneva ai Francescani conventuali. Era, in un certo senso, l'unico che potesse essere votato anche dagli Zelanti. Resosi conto di essere diventato l'ago della bilancia, Ganganelli si sforz\u00f2 di soddisfare sia gli Zelanti che i cardinali \u201cdi Corte\u201d, senza impegnarsi con nessuno.\nIn ogni caso firm\u00f2 un documento che soddisfaceva Solis. Jacques Cr\u00e9tineau-Joly, lo storico dei Gesuiti, ne ha pubblicato il testo. Il futuro papa dichiar\u00f2 che \"riconosceva nel sovrano pontefice il diritto di sciogliere, in buona coscienza, la Compagnia di Ges\u00f9, a condizione di rispettare il diritto canonico; inoltre che fosse auspicabile che il papa facesse tutto quello che fosse in suo potere per soddisfare i desideri delle Corone\". Il testo originale di tale dichiarazione \u00e8 andato perduto, ma la sua esistenza sembra accertata sia dagli eventi successivi, sia dalla testimonianza del de Bernis contenuta in due lettere spedite a Choiseul (28 luglio e 20 novembre 1769).\nGanganelli assicur\u00f2 quindi i voti dei cardinali \u201cdi Corte\u201d; gli Zelanti lo considerarono neutrale o addirittura favorevole ai Gesuiti; D'Aubeterre era sempre stato a suo favore, considerandolo \"un teologo saggio e moderato\"; infine, Choiseul annot\u00f2 vicino al suo nome \"molto buono\" nell'elenco dei papabili.\nDe Bernis, desideroso di avere la sua parte nella vittoria dei sovrani, sollecit\u00f2 i cardinali ad arrivare al dunque. Il 18 maggio 1769 Ganganelli fu eletto con quarantasei voti su quarantasette (il quarantasettesimo fu il suo, che diede al cardinale Rezzonico, Camerlengo del Collegio cardinalizio). Il neoeletto prese il nome pontificale di Clemente XIV."}
{"id": "2394622", "revid": "110157", "url": "https://it.wikipedia.org/wiki?curid=2394622", "title": "Philip Nolan", "text": "Visse a Natchez, nello stato americano del Mississippi, e in Texas, allora spagnolo. Durante i suoi viaggi egli venne a contatto con gli indiani Comanche e Taovayas e i suoi appunti di viaggio servirono a disegnare il confine tra Texas e Louisiana nel 1804. Fu ucciso dai soldati spagnoli nel 1801."}
{"id": "2394623", "revid": "767487", "url": "https://it.wikipedia.org/wiki?curid=2394623", "title": "Don Martin", "text": ""}
{"id": "2394625", "revid": "123056845", "url": "https://it.wikipedia.org/wiki?curid=2394625", "title": "Comitato interministeriale per il credito e il risparmio", "text": "Il Comitato interministeriale per il credito e il risparmio (CICR) \u00e8 un organismo presieduto dal Ministro dell'economia e delle finanze al quale il Testo unico bancario (decreto legislativo n. 385 del 1\u00ba settembre 1993) attribuisce compiti di alta vigilanza in materia di credito e di tutela del risparmio.\nIl comitato interviene sulla regolamentazione dell'attivit\u00e0 delle banche e degli intermediari finanziari, deliberando i criteri che regolano l'attivit\u00e0 di vigilanza della Banca d'Italia, su proposta della Banca d'Italia stessa, e sulla trasparenza delle condizioni contenute nei contratti per servizi bancari e finanziari, ancora su proposta della Banca d'Italia d'intesa con la Consob.\nIl comitato interviene inoltre sulle emissioni obbligazionarie delle Regioni a statuto ordinario e della Valle d'Aosta, per i quali rilascia un cosiddetto \"parere conforme\".\nStoria.\nIl CICR odierno trova la sua origine in un organismo similare nato nel 1936 con l'approvazione della cd legge bancaria, impegnata al riordino del sistema imprenditoriale bancario italiano.\nGi\u00e0 dall'art. 1 della legge bancaria \u00e8 possibile evincere il penetrante controllo divisato dalla legge in questione, strutturato attraverso la costituzione di due specifici organi, tra cui il Comitato dei ministri con funzione generale di indirizzo, integrato dal cd Ispettorato, deputato invece alla vigilanza.\nAll'indomani della seconda guerra mondiale, l'apparato di controllo subisce per\u00f2 alcune modifiche, soprattutto attraverso il d.l.C.p.S., n. 691, del 1947, che istituisce il Comitato interministeriale per il credito ee il risparmio, sulla falsariga del precedente Comitato dei ministri.\nComposizione.\nSulla base dell'attuale composizione del governo, il CICR \u00e8 ora composto da 4 ministri:\nAlle riunioni del comitato partecipa il governatore della Banca d'Italia, il quale per\u00f2 non ha diritto di voto, mentre \u00e8 facolt\u00e0 del presidente convocare altri ministri o presidenti di altre autorit\u00e0 di vigilanza che possono essere competenti sugli argomenti di cui \u00e8 prevista la trattazione.\nIl CICR \u00e8 validamente costituito con la presenza della maggioranza dei suoi membri e delibera con voto favorevole della maggioranza dei presenti.\nIl direttore generale del Tesoro svolge funzioni di segretario. Il CICR determina le norme concernenti la propria organizzazione e il proprio funzionamento.\nPer l'esercizio delle proprie funzioni il CICR si avvale della Banca d'Italia, che in particolare fornisce l'ufficio di segreteria del CICR."}
{"id": "2394627", "revid": "767487", "url": "https://it.wikipedia.org/wiki?curid=2394627", "title": "Aubrey Davis", "text": ""}
{"id": "2394632", "revid": "254401", "url": "https://it.wikipedia.org/wiki?curid=2394632", "title": "Palazzo Nicol\u00f2 Lomellini", "text": "Il palazzo Nicol\u00f2 Lomellini, noto anche come Palazzo Lauro (in onore dell'armatore proprietario che lo ristruttur\u00f2 dopo il secondo conflitto mondiale), \u00e8 un edificio sito in piazza della Nunziata al civico 5 nel centro storico di Genova. L'edificio fu inserito nella lista dei palazzi iscritti ai Rolli di Genova.\nStoria e descrizione.\nFondato da Nicol\u00f2 Lomellini, che ne amplia il giardino nel 1567, si ha notizia di una sua ricostruzione nel secolo successivo. \u00c8 indicato tra i palazzi pi\u00f9 superbi del 1797 a nome di Giuseppe Lomellini, che poco dopo lo cede al marchese Giacomo Durazzo. Nel XIX secolo si registrano numerosi passaggi di propriet\u00e0 tra le famiglie Durazzo e De Mari.\nNel 1949, il nuovo proprietario, l'armatore Achille Lauro, avvia un restauro dell'edificio e la parziale ricostruzione necessari in seguito ai danni provocati dai bombardamenti dell'ultimo conflitto mondiale, affidando l'opera all'architetto Robaldo Morozzo della Rocca: viene conservata la facciata originale sulla piazza mentre la volta a ombrello del nuovo atrio viene abbellita da un grande affresco con angeli e architetture a sfondato prospettico di Francesco Campora, smurato dal salone di un palazzo Grimaldi di via San Luca. Lo scalone che giunge fino all'ultimo piano \u00e8 aperto verso il cavedio con pareti decorate ad affresco nel 1952, nelle quali sono rappresentate le quattro Repubbliche marinare Genova, Venezia, Pisa ed Amalfi, ed Achille Lauro viene raffigurato come Nettuno.\nIn seguito alla morte di Achille Lauro, nel 1982, l'edificio rimane abbandonato e trascurato per due decenni.\nNel 2003 il Palazzo viene acquisito e portato a nuovo splendore, con un piano di restauro e recupero architettonico, da una realt\u00e0 imprenditoriale milanese, gi\u00e0 impegnata anche nell'ambito dell'ospitalit\u00e0 alberghiera con il Gruppo Planetaria Hotels (presente a Genova con il Grand Hotel Savoia e l'Hotel Continental). Nell'opera di restauro vengono conservati, intarsiati nei marmi dei tavoli e negli stucchi al piano nobile, la stella (simbolo della compagnia di navigazione) e l'alloro (celebrazione del comandante), mentre sulla facciata al centro dell'avancorpo viene mantenuta la storica scritta \"Flotta Lauro\", fatta apporre dall'armatore deceduto, e che tuttora sovrasta il portone ad arco del Palazzo.\nIl Palazzo \u00e8 visitabile in occasione dei Rolli Days, iniziativa organizzata dal Comune di Genova."}
{"id": "2394636", "revid": "372741", "url": "https://it.wikipedia.org/wiki?curid=2394636", "title": "The World Factbook", "text": ""}
{"id": "2394637", "revid": "729019", "url": "https://it.wikipedia.org/wiki?curid=2394637", "title": "Castle Air Force Base", "text": "La Castle Air Force Base (1941-1995) era un aeroporto militare gestito dalla United States Air Force e dal Strategic Air Command situato a nord della localit\u00e0 di Atwater, a circa 123 miglia a sudest di San Francisco in California. La base aerea fino alla sua chiusura prima della riconversione ad aeroporto civile risultava essere un'area non incorporata nella Merced County. La base fu dismessa dopo la fine della guerra fredda nel 1995. Attualmente l'aeroporto \u00e8 noto come Castle Airport Aviation and Development Center. \nLa Castle AFB fu denominata in onore del generale di brigata Frederick W. Castle (1908-1944) il 17 gennaio 1946, dopo che il B-17 a bordo del quale si trovava il generale Fredrick fu abbattuto la sera di natale del 1944 sopra i cieli di Liegi in Belgio. Vi nacque Ray Allen, giocatore dei Miami Heat il 20 luglio 1975"}
{"id": "2394640", "revid": "767487", "url": "https://it.wikipedia.org/wiki?curid=2394640", "title": "Dick Fitzgerald", "text": ""}
{"id": "2394646", "revid": "297031", "url": "https://it.wikipedia.org/wiki?curid=2394646", "title": "Palazzo Cristoforo Spinola", "text": "Il palazzo Cristoforo Spinola \u00e8 un edificio sito in piazza della Nunziata al civico 6 nel centro storico di Genova. L'edificio fu inserito, ed \u00e8 tuttora, nella lista dei palazzi iscritti ai Rolli di Genova.\nStoria e descrizione.\nIn origine propriet\u00e0 di Cristoforo Spinola, il palazzo deve la propria fama a Tomaso Pallavicini che lo ricostruisce quasi integralmente tra il 1620 e il 1621.\nCollocato nell'area del \"Guastato\" fino a qualche anno prima confine dell'espansione \"pianificata\", l'edificio godeva gi\u00e0 allora di una posizione invidiabile, trovandosi a un crocevia strategico per i nuovi collegamenti interni (via Balbi - largo della Zecca).\nIl palazzo, gi\u00e0 dal 1614 sede di riunione dei governatori della famiglia Pallavicini, subisce nel corso degli ultimi tre secoli rimaneggiamenti che rendono irriconoscibile la planimetria dell'edizione rubensiana: di questa rimane l'impostazione generale (corpo basso della terrazza a livello del secondo piano nobile e collocazione laterale dello scalone). La facciata monocroma ha cancellato le antiche decorazioni a fresco realizzate tra il 1837 e il 1838.\nNella prima met\u00e0 del XX secolo l'edificio \u00e8 oggetto, insieme con Palazzo Filippo Lomellini, di nuovi interventi determinati dalla mutata viabilit\u00e0 introdotta nella zona: su Palazzo Filippo Lomellini viene realizzato l'attuale avancorpo, sempre attestante su via Bensa, e sull'avancorpo di Palazzo Cristoforo Spinola, che affaccia sulla medesima via, viene realizzato nel 1930 un nuovo porticato pedonale pubblico, anch'esso tuttora esistente.\nDivenuto propriet\u00e0, dal 1880 fino al 2007, dell'Acquedotto De Ferrari Galliera (oggi Mediterranea delle Acque SpA), e dal 2007 al 2015 della societ\u00e0 Fabrica Immobiliare Sgr SpA, facente capo al gruppo Caltagirone / Monte Paschi, dagli ultimi interventi straordinari di natura edile, risalenti alla prima met\u00e0 del Novecento, l'edificio non ha subito ristrutturazioni degne di nota fino al 2015; dal punto di vista impiantistico, in tale intervallo di tempo, si segnalano invece la realizzazione dello storico ascensore in legno (sostituito nel 2016), e dell'impianto di rete dati telematica (tuttora in uso), realizzato dall'Ateneo genovese (locatario dell'edificio) all'inizio degli anni Novanta.\nNel 2015 il palazzo \u00e8 stato acquistato, mediante la societ\u00e0 Editio Srl, dall'editore saviglianese Nino Aragno che ha proceduto alla rivalorizzazione dell'immobile grazie ad alcune opere edili ed impiantistiche, iniziate nel 2016 e completate nel 2017, consistenti nel rifacimento della facciata monocroma e relative decorazioni, dell'intonaco e relative decorazioni di scalone ed atrio, e nella sostituzione dello storico ascensore in legno con un nuovo impianto moderno, che \u00e8 stato inoltre portato fino al piano terra, con accesso a pochi metri alla sinistra del portone principale (Vico della Fortuna 3), per consentire l'accesso agli uffici del Palazzo da parte degli studenti disabili (in precedenza assicurato dall'entrata nel confinante Palazzo Filippo Lomellini di cui l'Ateneo \u00e8 stato locatario fino alla fine del 2016).\nL'edificio si articola su un piano interrato (adibito ad uso fondi/cantine) e su quattro piani fuori terra (numericamente computati escludendo il piano terra ed il piano terra ammezzato), con il prospetto principale caratterizzato dall'avancorpo (concluso da un'ampia terrazza piana situata su due livelli) che si sviluppa sul piano terra, sul piano terra ammezzato e sul primo piano: i primi due (piano terra e piano terra ammezzato) affacciano, lato via Bensa, sul portico pedonale, mentre l'ultimo (il primo piano) affaccia direttamente sulla via. Il quarto piano \u00e8 un attico circondato da terrazza. \nAl piano terra, dal portone ad arco incorniciato in marmo bianco, anch'esso frutto della ristrutturazione del 1930 testimoniata dalla soprastante targa in pietra in numerazione romana, parte lo scalone in singola rampa rettilinea che conduce all'atrio rettangolare del palazzo, ubicato al piano terra ammezzato: a destra si accede ai locali dell'avancorpo del piano terra ammezzato, mentre a sinistra si sale, su una scala a pozzo in pianta ad area quadrata al centro della quale \u00e8 collocato l'ascensore, ai piani superiori dell'edificio (primo, secondo, terzo e quarto). Dal primo piano (primo piano nobile), nei locali di minor pregio (privi di affreschi e stucchi), \u00e8 stato storicamente ricavato un ulteriore piano intermedio, il primo piano ammezzato, anch'esso accessibile dalla scala principale del palazzo, ma unico non accessibile direttamente per mezzo dell'ascensore.\nNegli ultimi decenni l'edificio \u00e8 stato sede storica, insieme col contiguo Palazzo Filippo Lomellini, delle Segreterie Amministrative delle Facolt\u00e0 dell'Universit\u00e0 degli Studi di Genova, trasferitesi tra il 2015 ed il 2016 presso altre sedi. Escluso il piano terra, che ospita esclusivamente attivit\u00e0 commerciali, il palazzo \u00e8 tuttora interamente locato all'Ateneo in virt\u00f9 di un contratto di locazione attivo fino al 2021, ed \u00e8 attualmente sede, oltrech\u00e9 di uffici di strutture universitarie (Ufficio Sviluppo Cooperazione Internazionale, ubicato al primo piano), di uffici amministrativi specificamente destinati ai servizi per gli studenti: Settore Accoglienza Studenti Stranieri (SASS), Settore Attivit\u00e0 Internazionali per la Didattica e Settore anagrafe reddituale, tasse, contributi e benefici universitari, tutti ubicati al primo piano; Settore Mobilit\u00e0 Internazionale (Erasmus) e Settori Scuole di Specializzazione, Formazione Insegnanti e Master e Dottorati ed Esami di Stato (ex Alta Formazione), ubicati al secondo piano; Settore Orientamento agli Studi Universitari, Settore Placement e Servizi di Orientamento al Lavoro, e Settore Studenti Disabili e Studenti con DSA, ubicati al terzo piano; il IV Piano infine ospita il Settore Offerta Formativa e gli uffici dirigenziali.\nIl palazzo non \u00e8 aperto alle visite da parte del pubblico, tuttavia alcuni interni sono visibili negli orari di apertura degli uffici, in quanto sede dell'attivit\u00e0 di sportello destinata ai servizi per gli studenti. Internamente, i locali di pregio, stuccati ed affrescati, sono solo tre e si trovano tutti al primo piano (piano nobile): di questi, due ospitano uffici di back office e non sono dunque visibili; il terzo invece \u00e8 visibile, in quanto sede dell'attivit\u00e0 di front office del Settore Accoglienza Studenti Stranieri."}
{"id": "2394663", "revid": "1305772", "url": "https://it.wikipedia.org/wiki?curid=2394663", "title": "Crollalanza", "text": ""}
{"id": "2394664", "revid": "287204", "url": "https://it.wikipedia.org/wiki?curid=2394664", "title": "She Is Love (Oasis)", "text": "She Is Love \u00e8 una canzone della band inglese Oasis, nona traccia del quinto album \"Heathen Chemistry\". Nel settembre 2002 fu pubblicata insieme a \"Little by Little\" come primo doppio singolo a-side del gruppo. Il singolo raggiunse la seconda posizione della Official Singles Chart.\nIl brano, prevalentemente acustico, \u00e8 stato scritto da Noel Gallagher per la sua nuova compagna Sara MacDonald, dopo l'interruzione del rapporto con Meg Matthews nel 2000. Noel ha affermato di aver scritto il brano in poco pi\u00f9 di mezz'ora, durante la permanenza al Buckingam Gate Hotel di Londra, dicendo di essersi ispirato in parte al libro \"Il profeta\" di Khalil Gibran."}
{"id": "2394667", "revid": "74801", "url": "https://it.wikipedia.org/wiki?curid=2394667", "title": "Napoleone Papini", "text": "Biografia.\nDi famiglia repubblicana, internazionalista, subisce il primo arresto nel 1874 per cospirazione; si lega allora alla Federazione Umbro-Marchigiana dell'Internazionale (di cui poi diventa responsabile di spicco), scrivendo anche nel giornale \"Il Martello\" (da lui fondato, e dove, tra i primi a farlo, ospita scritti di Michele Bakunin). \nA Bologna si riunisce ad Andrea Costa (che diventa direttore del giornale) nel 1877. Dopo vari moti, arresti e altre attivit\u00e0 rivoluzionarie, si trasferisce alla fine definitivamente a Patagones (ma le autorit\u00e0 italiane continuano a controllarlo), dove muore nel 1925.\nA Fano un circolo culturale \u00e8 a lui dedicato."}
{"id": "2394668", "revid": "533647", "url": "https://it.wikipedia.org/wiki?curid=2394668", "title": "Sh\u00e9u Han", "text": "Carriera.\nClub.\nNativo del Mozambico, trascorse nel Benfica l'intera sua carriera, dal 1970 al 1989, disputando 349 gare e segnando 33 volte. In questo lasso di tempo ottenne 9 titoli nazionali e 6 coppe. Inoltre ottiene due argenti europei: nel 1983 in Coppa UEFA (sconfitto dall'Anderlecht) e nel 1988 in Coppa dei Campioni (vincitore il ).\nNazionale.\nGravit\u00f2 in Nazionale per un decennio (24 apparizioni e un gol) ritirandosi sul finire del 1986. L'esordio avvenne il 7 aprile 1976, a Torino contro l'Italia, che vinse 3-1 quella amichevole. L'ultima apparizione si data invece al 29 ottobre 1986, qualificazioni all'Europeo tedesco del 1988: a Berna la partita fin\u00ec 1-1 con gli svizzeri. Nonostante i 10 anni di militanza, la Nazionale gli permise solo 24 apparizioni, con 1 gol."}
{"id": "2394670", "revid": "254401", "url": "https://it.wikipedia.org/wiki?curid=2394670", "title": "Palazzo Spinola di Luccoli-Balestrino", "text": "Il palazzo Spinola di Luccoli-Balestrino \u00e8 un edificio sito in Piazza delle Fontane Marose al civico 1 nel centro storico di Genova. L'edificio fu inserito nella lista dei palazzi iscritti ai Rolli di Genova.\nStoria e descrizione.\nIl palazzo sorge sull'area dove, nel XVI secolo, era la casa con giardino ricostruita da Gio. Giacomo Spinola (1549), all'angolo superiore dell'attuale vico Stella, e quella di Benedetto Spinola \"de Mongiardino\" con prospetto su Luccoli affrescato da Luca Cambiaso (1567).\nL'attuale configurazione neoclassica, con un ordine gigante ionico in facciata, si deve al disegno di Nicol\u00f2 Laverneda e Angelo Cavanna; il corpo di fabbrica a lato del palazzo viene innalzato, invece, nei primi decenni del Novecento.\nAll'interno vi sono affreschi di Francesco Gandolfi e paesaggi di Tammar Luxoro che ricordano la val Polcevera dove Giovanni Battista Cambiaso (doge della Repubblica di Genova nel 1771 - 1772) aveva tracciato lo stradone (oggi via Walter Fillak), che conduceva alla sua villa di Cremeno.\nSede del Banco D'Italia e Rio della Plata, oggi \u00e8 propriet\u00e0 della Banca Cariplo che ha ultimo i lavori di ristrutturazione dopo l'incendio del luglio 1994. Al piano terra l'azione del fuoco ha rivelato una struttura voltata su colonne cinquecentesche."}
{"id": "2394672", "revid": "1504506", "url": "https://it.wikipedia.org/wiki?curid=2394672", "title": "Duca di Lorena", "text": ""}
{"id": "2394674", "revid": "320578", "url": "https://it.wikipedia.org/wiki?curid=2394674", "title": "Signoria medicea", "text": ""}
{"id": "2394676", "revid": "320578", "url": "https://it.wikipedia.org/wiki?curid=2394676", "title": "Principato mediceo", "text": ""}
{"id": "2394677", "revid": "729019", "url": "https://it.wikipedia.org/wiki?curid=2394677", "title": "Comes Africae", "text": "Il Comes Africae era il comandante di truppe di comitatensi e limitanei nella diocesi d'Africa, facenti parte dell'armata imperiale del \"Numerus intra Africam\". Suoi diretti superiori erano al tempo della \"Notitia dignitatum\" (nel 400 circa), sia il \"magister peditum praesentalis\" per le unit\u00e0 di fanteria, sia il \"magister equitum praesentalis\" per quelle di cavalleria. Sovrintendeva, invece, oltre a tutta una serie di unit\u00e0 militari, che qui sotto sono elencate (nel 400), al \"Dux limitis Mauretaniae Caesariensis\" ed al \"Dux limites Tripolitani\".\nElenco unit\u00e0.\nEra a capo di 12 unit\u00e0 (o distaccamenti) di fanteria e 19 di cavalleria, come risulterebbe dalla \"Notitia dignitatum\":\nA queste unit\u00e0 di comitatensi ne andavano sommate altre 16 di limitanei, che riportiamo qui sotto come testimonia la \"Notitia dignitatum\":"}
{"id": "2394678", "revid": "298229", "url": "https://it.wikipedia.org/wiki?curid=2394678", "title": "Marco Rossi (atleta)", "text": "Biografia.\n\u00c8 stato campione e primatista italiano per sette anni, dal 1985 al 1992, allenato da Raffaello Palmarin. Ecco le parole dell'allenatore e giornalista Andrea Giannini in un articolo in cui venne citato l'atleta: \"\u00abSuccessivamente, nella nostra nazione il decathlon \u00e8 passato quasi nell'indifferenza pi\u00f9 totale, salvo alcune \u201cisole felici\u201d come l'Alto Adige che ha prodotto atleti come Hubert Indra e Marco Rossi, capaci di portare il record italiano rispettivamente a 7704 punti (nel 1982) e 7761 punti (nel 1988).\u00bb\"\nIl suo record personale nel decathlon \u00e8 di 7761 punti, stabilito a G\u00f6tzis il 20 giugno 1988, che rappresenta la 9\u00aa prestazione italiana \"all-time\"\nAttualmente svolge il lavoro di discografico ed \u00e8 il proprietario di una delle pi\u00f9 grandi etichette italiane, Azzurra Music."}
{"id": "2394682", "revid": "24307896", "url": "https://it.wikipedia.org/wiki?curid=2394682", "title": "Padre Kolbe", "text": ""}
{"id": "2394683", "revid": "254401", "url": "https://it.wikipedia.org/wiki?curid=2394683", "title": "Palazzo Spinola di Luccoli-Cervetto", "text": "Il palazzo Spinola di Luccoli-Cervetto \u00e8 un edificio sito in salita di Santa Caterina al civico 1 nel centro storico di Genova. L'edificio fu inserito nella lista dei palazzi iscritti ai Rolli di Genova.\nStoria e descrizione.\nSituato in prossimit\u00e0 dell'antica piazza degli Spinola di Luccoli presso la loggia della famiglia stessa, il palazzo \u00e8 inserito nei rolli a nome di Agostino Spinola al bussolo 2 ma viene poi declassato nei rolli successivi.\nLa loggia aderente al palazzo, gi\u00e0 trasformata in abitazione nel Settecento, viene demolita nel XIX secolo con la sistemazione di Piazza delle Fontane Marose.\nNel 1798 il palazzo \u00e8 propriet\u00e0 di Stefano De Mari, mentre alla fine del XIX secolo si trova nei beni del marchese Giuseppe Cataldi. Sempre nel XIX secolo viene ristrutturato, rinnovando le facciate con basamento a intonaco bagnato e creando un nuovo sistema distributivo a pi\u00f9 rampe con tromba.\nUn recente intervento di manutenzione riguarda principalmente il rinnovo della coloritura delle facciate."}
{"id": "2394693", "revid": "254401", "url": "https://it.wikipedia.org/wiki?curid=2394693", "title": "Palazzo Luciano Spinola di Luccoli", "text": "Il palazzo Luciano Spinola di Luccoli \u00e8 un edificio sito in salita di Santa Caterina al civico 2 nel centro storico di Genova. L'edificio fu inserito nella lista dei palazzi iscritti ai Rolli di Genova.\nStoria e descrizione.\nCostruito intorno al 1450 per Luciano Spinola, nel XVI secolo viene ricostruito da Gerolamo Spinola. Situato presso l'antica piazza degli Spinola di Luccoli, nel XVIII secolo risulta gi\u00e0 diviso in pi\u00f9 unit\u00e0 abitative.\nVenduto nel 1818 a Gian Gerolamo Bansa, subisce l'adeguamento del piano terreno al mutato livello di salita di Santa Caterina. \nNel 1830 passa ai Tolot o Tollot che lo cederanno a Tito e Ferdinando Pignone nel 1875; ad essi si deve la decorazione del salone ad opera di Nicol\u00f2 Barabino (1885 - 1886) e la costruzione di una cavallerizza in stile neoquattrocentesco sul declivio retrostante, raggiungibile dal palazzo con una galleria elicoidale.\nNel 1909 viene acquistato dalla \"Societ\u00e0 Bancaria Italiana\" che vi stabilisce la sede, , in parte sul sedime della cavallerizza. Dopo i danneggiamenti bellici del 1942 viene acquistato dalle Officine Elettriche Genovesi che ricostruiscono le volte dei piani nobili.\nNella facciata restaurata di recente sono visibili due archetti tribolati della cornice a beccatelli e la decorazione a fresco del Cinquecento, che documenta lo sfalsamento esistente tra i piani attuali e quelli originari. Nel palazzo, sede dell'Enel fino al 2001, lo scalone originario \u00e8 visibile dal primo piano."}
{"id": "2394697", "revid": "767487", "url": "https://it.wikipedia.org/wiki?curid=2394697", "title": "Robert Pack", "text": ""}
{"id": "2394701", "revid": "254401", "url": "https://it.wikipedia.org/wiki?curid=2394701", "title": "Palazzo Spinola-Celesia", "text": "Il palazzo Spinola-Celesia \u00e8 un edificio sito in salita di Santa Caterina al civico 5 nel centro storico di Genova. L'edificio fu inserito nella lista dei palazzi iscritti ai Rolli di Genova.\nStoria e descrizione.\nSituato in prossimit\u00e0 della piazza realizzata dai Della Rovere, il palazzo viene ricordato dall'Anonimo del 1818 per la \"bella facciata\" sulla piazza.\nRicostruito nel XV secolo da Luciano Spinola compare per la prima volta nei rolli intestato a Oberto Spinola, mentre nelle due liste successive appare declassata alla terza posizione. Alla fine del XVIII secolo \u00e8 annoverato tra le propriet\u00e0 della famiglia Celesia; nel 1818 appartiene agli Oneto che lo conservano sino agli inizi del XX secolo.\nUn intervento, collocabile nel XIX secolo, ha aggiunto un sopraluce rettangolare al portale seicentesco e creato il nuovo sistema distributivo, costituito dalla scala a due rampe con tromba illuminata da un lucernaio.\nOggi \u00e8 destinato principalmente ad abitazioni."}
{"id": "2394705", "revid": "121875861", "url": "https://it.wikipedia.org/wiki?curid=2394705", "title": "Chiostro di San Gregorio Armeno", "text": "Il chiostro di San Gregorio Armeno \u00e8 un chiostro monumentale della citt\u00e0 di Napoli, sito nell'omonimo complesso religioso.\nStoria.\nLa precisa data di fondazione della struttura \u00e8 alquanto sconosciuta, tuttavia alcune fonti scritte hanno fatto intuire che il chiostro esistesse gi\u00e0 in un periodo anteriore all'XI secolo. In un documento politico, infatti, viene menzionata l'allora piccola chiesetta di San Gregorio Armeno, affiancata da altre tre chiesette. Tutte insieme, collocate a poca distanza le une dalle altre furono poi unite per costituire un unico complesso dedicato a San Gregorio Armeno.\nAi primordi, il chiostro era stato concepito con uno spazio verde rettangolare e adibito parzialmente ad orto e delimitato da undici archi per dodici. Con i dettami del Concilio di Trento, le suore furono costrette a rimaneggiare l'intero complesso monastico: la prima modifica, riguard\u00f2 la chiesa stessa, cuore del complesso religioso che, sempre secondo le disposizioni tridentine, doveva essere esterna al convento; cos\u00ec fu abbattuta la preesistente che insisteva al centro del monastero e ne fu ricostruita un'altra dov'\u00e8 tuttora. Una volta demolita la primitiva chiesa si cre\u00f2 lo spazio necessario per la costruzione del nuovo chiostro, che costituiva di fatto l'unico spazio esterno delle suore e quindi il loro giardino personale, e che avrebbe dovuto essere, secondo il loro gusto, il pi\u00f9 accogliente possibile.\nSotto richiesta della badessa Lucrezia Caracciolo le opere di progettazione ed esecuzione vennero affidate rispettivamente a Giovanni Vincenzo Della Monica e Giovan Battista Cavagna, che durarono dal 1572 al 1574. Su consiglio della nobile, per l'edificio in questione l'architetto e ingegnere riprese il disegno del chiostro dei Santi Marcellino e Festo, anch'essa sua pregevole opera. La scelta della badessa non fu per\u00f2 basata solo su un mero giudizio estetico, ma soprattutto funzionale, poich\u00e9 il chiostro dei Santi Marcellino e Festo possedeva una rara qualit\u00e0, ossia quella di rispondere contemporaneamente sia alle esigenze delle suore che di dominare, anche solo con lo sguardo, il paesaggio urbano e quello naturale.\nI lavori che furono effettuati a tutto il monastero, dopo il 1664, sotto direzione di Francesco Antonio Picchiatti, modificarono sensibilmente la struttura del chiostro, riducendone le dimensioni; infatti fu costruito il refettorio delle monache al piano terra, mentre le celle occuparono il piano sovrastante. Nel corso del XVIII secolo ci furono poi altri lavori di adeguamento, tra cui ci fu la conversione del forno a refettorio per le orfanelle e soprattutto la realizzazione, per richiesta della badessa Violante Pignatelli, della fontana monumentale.\nNel cortile di servizio vi si trovavano in origine diciassette cucine, il che ha fatto intuire quanto le religiose tenessero ad ogni comodit\u00e0: come ben spiega Enrichetta Caracciolo che visse, per ben sette anni, all'interno del complesso, non come donna religiosa, ma come laica nelle sue memorie \"I misteri del chiostro napoletano\". Il chiostro, per secoli negato alla cittadinanza comune, fu aperto a tutti nel 1922 circa, quando la clausura fu abolita con l'ingresso della congregazione delle Suore crocifisse adoratrici dell'Eucaristia. Il terremoto del 1930, infine, provoc\u00f2 danni ingenti all'intero monastero costringendolo a ricevere importanti lavori di restauro successivi, che tuttavia suscitarono nella critica alcuni dubbi; il fattore che ha sconvolto di pi\u00f9 gli esperti dei beni culturali fu la demolizione di una scala settecentesca interna a un'ala del complesso, per far posto ai bagni dell'orfanotrofio.\nDescrizione.\nIl chiostro \u00e8 caratterizzato da una fontana barocca di controversia attribuzione, affiancata da due statue raffiguranti il \"Cristo\" e la \"Samaritana\", opere scultoree di Matteo Bottiglieri; la fontana \u00e8 di fatto l'elemento centrale di quattro aiuole su cui sono alberi di arancio.\nDopo le aiuole una parete divisoria in stile rococ\u00f2, con due sculture in terracotta di Agostino D'Aula datate 1733 e collocate entro due nicchie, nasconde la cisterna. Il creatore della suddetta struttura idrica, rimasto sconosciuto, sotto richiesta della badessa introdusse anche elementi decorativi come delfini, altri animali marini, maschere. Accanto alla cisterna inoltre si trova il pozzo, che assunse tale struttura solo per coprire il foro dal quale fu estratto il materiale tufaceo per le ricostruzioni; i rubinetti delle reti idriche invece vedono al di sopra delle manovelle i resti di un affresco settecentesco su un \"miracolo di san Benedetto\". Le condizioni d'avanguardia delle reti idriche \u00e8 una delle caratteristiche principali del chiostro, ideate per usufruire delle acque provenienti dal condotto del Carmignano e quelle piovane, dunque in maniera completamente indipendente. I canali che facevano sopraggiungere l'acqua alle cisterne vennero collocati su due archi rampanti sollevati tra l'orto e il portico adiacente alla chiesa. Le cisterne furono rivestite da volte a padiglione in lapillo battuto e rese accessibili attraverso una piccola finestra, dalla quale poteva passarci tranquillamente un uomo; il pozzo che raccoglieva le acque piovane, invece, fu posizionato lungo l'asse orientale. Ben 135 scalini conducevano ai cunicoli dell'acquedotto e a numerosi depositi ricavati negli ambienti sottostanti, realizzati da Donato Gallarano tra il 1707 e il 1709.\nSul chiostro si affacciano numerosi altri ambienti del complesso monastico, come ad esempio le celle delle monache, tutte al primo piano terrazzate con una balaustra in piperno, piuttosto che la farmacia, la cucina, il forno o il salotto della badessa, decorato quest'ultimo con gusto rococ\u00f2 e rappresentante l'unico ambiente superstite dell'antico quarto della monaca superiora del complesso. Altri ambienti monastici collegati al chiostro sono invece il coro dell'abside, il corridoio delle monache, il coro grande e quello d'inverno, sito al secondo piano dell'atrio della chiesa.\nIl refettorio, edificato fra gli anni 1680 e 1685, ospita lungo le pareti laterali quadri provenienti dalla bottega del Francesco Solimena e, sulle due estremit\u00e0, gli affreschi raffiguranti gli episodi biblici delle nozze di Cana e della moltiplicazione dei pani, entrambi attribuiti alla scuola di Belisario Corenzio.\nIn posizione pressoch\u00e9 centrale dello spazio, di fronte al refettorio, si aprono invece due cappelle attigue tra loro che risultano provenire direttamente dalla originaria chiesa medievale. In una si conserva un altare marmoreo di autore ignoto che raffigura lo stemma della famiglia Gonzaga mentre nell'altra, la cappella della Madonna dell'Idra, si conserva integralmente il suo aspetto decorativo donatole nel XVIII secolo, quindi le venti tele di Paolo De Matteis sulle \"Storie della Vergine\", un altare maggiore di Pietro Ghetti dove campeggia il resto di un affresco del XIV secolo ritraente la \"Madonna col Bambino tra i santi\".\nNel chiostro furono costruiti infine ben cinque belvedere con lo scopo di rendere meno faticosa la clausura, dei quali tre sono rimasti superstiti e altri due invece furono demoliti nel corso dei secoli (uno nel corso degli ultimi decenni del Novecento): i due pi\u00f9 bassi sono accanto alla cupola della chiesa, offrendo un panorama verso il mare della citt\u00e0 cos\u00ec com'\u00e8 nel chiostro dei Santi Marcellino e Festo, da cui l'architettura prende spunto, mentre sull'angolo orientale \u00e8 quello a cui fa da sfondo invece la cupola della basilica di San Lorenzo Maggiore."}
{"id": "2394707", "revid": "336152", "url": "https://it.wikipedia.org/wiki?curid=2394707", "title": "Mastro Giorgio", "text": ""}
{"id": "2394708", "revid": "1573940", "url": "https://it.wikipedia.org/wiki?curid=2394708", "title": "Palazzo Filippo Lomellini", "text": "Il palazzo Filippo Lomellini \u00e8 un edificio sito in via Paolo Emilio Bensa al civico 1 nel centro storico di Genova. L'edificio fu inserito nella lista dei palazzi iscritti ai Rolli di Genova gi\u00e0 nell'elenco del 1576 ed in quello del 1588.\nStoria e descrizione.\nNel 1572 il Palazzo \u00e8 intestato a Filippo Lomellini, e nel 1588 passa ad Agostino, che da questi lo eredita. Nel 1780 Carlo Giuseppe Ratti lo attribuisce a Vincenzo Lomellini, cui l'estimo catastale conferma la titolarit\u00e0 della propriet\u00e0 ancora nel 1798. Appartenente ai Lomellino (Gian Battista Lomellino) almeno fino al 1818, passa di propriet\u00e0 a met\u00e0 del XIX secolo al marchese Leone Doria. Attualmente l'edificio \u00e8 dei marchesi Cattaneo Adorno, che ne detengono la propriet\u00e0 mediante l'agenzia immobiliare SAIA SpA, ad essi facente capo.\nNegli ultimi decenni l'edificio \u00e8 stato sede storica delle Segreterie Amministrative delle Facolt\u00e0 dell'Universit\u00e0 degli Studi di Genova (insieme col contiguo Palazzo Cristoforo Spinola), di uffici del Centro di Servizi del Sistema Bibliotecario di Ateneo e del Dipartimento di Filosofia, tutti trasferitisi tra il 2015 ed il 2016 presso altre sedi. Fino alla rescissione del contratto di locazione da parte dell'Ateneo genovese, avvenuta alla fine del 2016, l'edificio era interamente occupato da uffici universitari, escluso il piano terra, che ospitava fino al 2015 attivit\u00e0 commerciali, anch'esse trasferitesi. Attualmente l'edificio \u00e8 sfitto, ed in esso \u00e8 in corso, da parte della societ\u00e0 proprietaria per un costo totale stimato di 2.000.000 euro, un imponente intervento di restauro e ristrutturazione sia degli interni sia della facciata, che terminer\u00e0 entro il 22/06/2020 con la suddivisione dell'attuale assetto planimetrico in 34 nuove unit\u00e0 immobiliari (mini appartamenti), operazione che alterer\u00e0 in maniera radicale l'attuale impianto distributivo interno.\nDal punto di vista architettonico, rispetto all'organismo cinquecentesco originario, a met\u00e0 del XIX secolo il marchese Doria aggiunge due piani e modifica l'impianto distributivo dell'edificio, spostando l'ingresso da via Lomellini a via Paolo Emilio Bensa.\nIn seguito a ci\u00f2, nella prima met\u00e0 del XX secolo l'edificio \u00e8 oggetto, insieme con Palazzo Cristoforo Spinola, di nuovi interventi determinati dalla mutata viabilit\u00e0 introdotta nella zona: su Palazzo Filippo Lomellini viene realizzato l'attuale avancorpo, sempre attestante su via Bensa, e sull'avancorpo di Palazzo Cristoforo Spinola, che affaccia sulla medesima via, viene realizzato nel 1930 un nuovo porticato pedonale pubblico, anch'esso tuttora esistente. \nI notevoli danni della seconda guerra mondiale sono l'occasione per realizzare una ristrutturazione generale dell'impianto originario dell'edificio, leggibile soprattutto nelle parti comuni dove si fa notare l'atrio di ingresso con scalone elicoidale, e per aggiungere altri due piani (gli attuali terzo e quarto) all'impianto originario.\nL'edificio, sul fronte principale, cos\u00ec come nell'atrio, in parte dell'organismo distributivo e nella finitura di alcuni ambienti, presenta elementi stilistici e tipologici di gusto otto-novecentesco di matrice classicista, racchiudendo al suo interno il nucleo architettonico cinquecentesco con il suo corredo di apparati figurativi sei-settecenteschi, costituendo cos\u00ec un organismo architettonico di assoluta rilevanza.\nL'edificio si articola su quattro piani fuori terra (numericamente computati escludendo il piano terreno ed il piano primo ammezzato), con il prospetto principale su via Bensa caratterizzato dall'avancorpo che si sviluppa sul piano terreno, sul soprastante piano ammezzato (il piano primo ammezzato) e sul primo piano (al quale si accede da quest'ultimo); da tale avancorpo, concluso da un'ampia terrazza piana con due statue di putti ed un lucernaio a copertura del primo piano e con accesso dal secondo (il piano nobile), si staglia l'originario prospetto dell'edificio cinquecentesco, visibile in particolar modo al secondo piano ed in minor misura ai livelli superiori (piani terzo e quarto) per le opere di sopraelevazione successive. L'edificio, a differenza di Palazzo Cristoforo Spinola, non dispone di un piano interrato.\nL'articolazione degli interni, dalle cui caratteristiche costruttive e di finitura \u00e8 possibile comprendere i vari momenti costruttivi, risulta particolarmente complessa: da un atrio rettangolare, al quale si accede da un ricco portale d'ingresso con architrave a volte sorretto da talamoni, si entra in un ulteriore vestibolo a pianta ellittica dal quale parte la scala che conduce al primo piano ammezzato. Questa prima rampa, caratterizzata da un ricco parapetto in marmo, conduce ad un primo ballatoio: a destra si accede ai locali dell'avancorpo (piano primo ammezzato e primo piano), mentre a sinistra si sale su una scala con rampa rettilinea, coperta da volta a botte e che costituiva molto presumibilmente il pi\u00f9 antico impianto distributivo, per mezzo della quale si giunge al primo piano, dove si incontra un ulteriore vestibolo illuminato da tre grandi finestre ad arco e coperto da volta a padiglione e dal quale, proseguendo su un'ulteriore scala ad \"L\" caratterizzata da un primo monumentale parapetto con colonnine in marmo, si sale al secondo piano (piano nobile) con una lunga rampa rettilinea nuovamente coperta da volta a botte. II terzo ed il quarto piano, in quanto frutto delle sopraelevazioni Otto-Novecentesche, sono serviti da un sistema distributivo semplificato nelle forme e nelle dimensioni, con una scala a quattro rampe, molto pi\u00f9 semplice (con alzate e pedate in marmo bianco e ringhiera in ferro battuto), ma non per questo priva di una certa eleganza.\nI locali del piano terreno che affacciano sull'avancorpo di via Bensa, adibiti fino al 2015 ad esercizi commerciali, presentano finiture di minor pregio, collocandosi all'interno di una fase costruttiva pi\u00f9 recente, cos\u00ec come quelli del piano immediatamente superiore (piano primo ammezzato), dove tuttavia le parti comuni presentano elementi di finitura di elevata qualit\u00e0 costruttiva e maggior pregio, in particolare gli elementi distributivi (rivestiti di marmo) e le scale secondarie (che collegano il primo piano ammezzato ed il primo piano all'interno dell'avancorpo su via Bensa), caratterizzate da parapetti in ferro battuto con elementi di ottone di raffinata eleganza.\nAl primo piano si segnalano le originarie porte (presumibilmente risalenti al XVIII secolo), i pavimenti con le tradizionali graniglie genovesi (anch'esse presumibilmente risalenti agli interventi Sette-Ottocenteschi) nonch\u00e9, per gli ambienti all'interno degli spazi pi\u00f9 antichi, di notevoli volte a padiglione.\nAl secondo piano si trovano gli ambienti pi\u00f9 antichi e pregiati: in particolare, il grande salone con gli affreschi di Gerolamo Piola raffiguranti il \"Mito di Venere\" con le riquadrature di Tommaso Aldrovandini, che costituiscono elementi decorativi di assoluto rilievo a testimonianza della ricchezza del palazzo, ed un altro ambiente di notevole pregio con un apparato decorativo plastico, risalente alla seconda met\u00e0 del XVlII secolo e riconducibile ad Emanuele Andrea Tagliafichi, costituito da cinque tele organicamente collocate all'interno della composizione: al centro della volta \u00e8 posta la tela raffigurante Rebecca al Pozzo, opera di Giovanni Andrea Carlone; su una delle pareti, due ovali en pandant raffiguranti \"Ritratto del giovane Re Luigi XIV\" e \"Ritratto di Maria Teresa di Spagna,\" consorte di Luigi XIV, di scuola francese, ed avvicinabili ai modelli di Hyacinthe Rigaud e Fran\u00e7ois de Troy; il \"Ritratto di Gentiluomo a figura intera con cavallo e servitore\" attribuibile a Domenico Piola, di notevole interesse; infine, attribuibile a Casa Piola, la tela ovale raffigurante l\"'Allegoria dell'Astrologia.\"\nAl terzo piano, gli ambienti presentano dimensioni ed altezze minori, o riconducibili all'originario piano secondo ammezzato dell'organismo cinquecentesco oppure alle successive sopraelevazioni, ma in alcuni di essi sono tuttora leggibili decorazioni pittoriche sui soffitti, sulle pareti e sulle porte di matrice sette-ottocentesca, con figure a grottesche con putti e festoni.\nIl quarto piano, un attico circondato da terrazza, presenta elementi costruttivi e di finitura riconducibili ad una fase ancora pi\u00f9 recente, presumibilmente riconducibile ai secoli XIX e XX.\nIl palazzo non \u00e8 aperto alle visite da parte del pubblico; tuttavia nel passato, quando l'edificio era locato all'Universit\u00e0 di Genova, alcuni degli interni erano visibili negli orari di apertura degli uffici, in quanto sede dell'attivit\u00e0 di sportello destinata ai servizi per gli studenti."}
{"id": "2394713", "revid": "1573940", "url": "https://it.wikipedia.org/wiki?curid=2394713", "title": "Palazzo Gerolamo Pallavicini", "text": "Il palazzo Gerolamo Pallavicini \u00e8 un edificio sito in via XXV Aprile al civico 12 nel centro storico di Genova. L'edificio fu inserito nella lista dei palazzi iscritti ai Rolli di Genova.\nStoria e descrizione.\nDa via XXV Aprile (gi\u00e0 via Carlo Felice), attraverso un monumentale avancorpo, costruito dopo l'apertura della strada, si accede a una corte interna, antica prosecuzione di vico Carmagnola, sulla quale si affaccia il palazzo di Gio. Francesco Pallavicini qm. Gerolamo la cui ristrutturazione (1619) si deve a Bartolomeo Bianco.\nNell'occasione fu ampliato annettendo due casette contigue, il cui tetto fu allineato al livello della \"casa grande\", oltre che una terza casa da cui si ottenne una terrazza a quota di camere e salotto.\nL'uniformazione delle facciate fu portata a termine l'anno successivo da Sebastiano Ponzello con l'inserimento dei nuovi balconi in marmo al \"piano di sala\".\nInserito nel rollo del 1664, secondo bussolo, a nome di Paolo Gerolamo Pallavicini, conserva tuttora il \"nobile ingresso, vasto portico e spaziose scale\" di cui parl\u00f2 l'Anonimo del 1818 celebrandone soprattutto la grande quadreria.\nLa scala, dopo l'invito posto nell'amplissimo atrio ornato con portali sovrastati da busti, si sdoppia in due rampe che si divaricano e che proseguono indipendentemente, servendo cos\u00ec l'intero palazzo che, in buono stato di manutenzione, \u00e8 oggi suddiviso in circa venti appartamenti."}
{"id": "2394721", "revid": "1573940", "url": "https://it.wikipedia.org/wiki?curid=2394721", "title": "Palazzo Giovanni Garibaldi", "text": "Il palazzo Giovanni Garibaldi \u00e8 un edificio sito in vico Carmagnola al civico 7 nel centro storico di Genova. L'edificio fu inserito nella lista dei palazzi iscritti ai Rolli di Genova.\nStoria e descrizione.\nCostruito tra il 1651 e il 1654 su fedecommesso di Giovanni Garibaldi, il palazzo \u00e8 contiguo alla piazza omonima (antica piazza dei Piccapietra).\nFrutto di un'imponente operazione immobiliare, iniziata nel 1635, sul sito di diverse propriet\u00e0 in rovina, tra cui una domus magna degli Spinola e dei Doria, l'edificio assume un ruolo \"strategico\" come collegamento tra la contrada dei Doria e il nuovo palazzo dei Pallavicini.\nL'ingresso originario presso l'archivolto conduce in un atrio con cortile attorno a cui si svolge uno scalone a colonne, un tempo da qui era possibile accedere all'appartamento nobile attraverso loggiati aperti sul vasto terrazzo, ricavato dalla copertura di \"mezzani\" da reddito, che nella densit\u00e0 edilizia dei vicoli supplisce al giardino.\nLa collocazione marginale del cortile, databile agli anni settanta del XVI secolo, mostra ancora una volta come la posizione centrale dello scalone non fosse indispensabile per rendere prestigiosa l'accoglienza di ospiti illustri nell'appartamento nobile.\nIl nuovo ingresso su vico Carmagnola \u00e8 frutto del recente accorpamento con una vicina casa Pallavicini, di cui \u00e8 rimasto il portale cinquecentesco, l'entrata del palazzo Guarnieri \u00e8 cos\u00ec rivolta verso l'ottocentesca via Carlo Felice (oggi via XXV Aprile).\nAnnoverato alla fine del XIX secolo tra le propriet\u00e0 Gavotti, il palazzo viene trasformato in casa ad appartamenti dalla ricostruzione del dopoguerra."}
{"id": "2394723", "revid": "125859177", "url": "https://it.wikipedia.org/wiki?curid=2394723", "title": "FernGully - Le avventure di Zak e Crysta", "text": "FernGully - Le avventure di Zak e Crysta (\"FernGully: The Last Rainforest\") \u00e8 un film d'animazione prodotto dalla Kroyer Films, presentato dalla FAI Films e distribuito dalla Twentieth Century Fox, uscito il 10 aprile 1992.\nLa trama \u00e8 tratta dal libro \"FernGully\" di Diana Young ed \u00e8 imperniata sui temi del progresso e dell'ecologia. Il film \u00e8 il primo di una serie di tre film d'animazione prodotti dalla Fox nei primi anni novanta, che comprende anche \"C'era una volta la foresta\" e \"Pagemaster - L'avventura meravigliosa\".\nNel 1998 venne distribuito un sequel direct-to-video, \"FernGully - Cuccioli da salvare\".\nTrama.\nLa vicenda \u00e8 ambientata a Ferngully, una foresta pluviale nelle vicinanze di Mount Warning, in Australia. \nIn un remoto passato la foresta di Ferngully fu attaccata da Hexxus, il malvagio spirito della distruzione. Hexxus aveva il potere di avvelenare la natura, inquinando e corrompendo ogni cosa; il suo influsso fece fuggire gli umani dalla foresta, ma infine fu sconfitto dalle fate, che lo sigillarono in un baobab.\nTempi moderni. Magi Lune, lo spirito della foresta, che imprigion\u00f2 Hexxus, cerca di insegnare la storia e la magia della natura alla giovane fata Crysta, che per\u00f2 vuole scoprire cosa c'\u00e8 oltre la foresta. Compagni di Crysta sono suo padre e Pips, un ragazzo capo di un piccolo gruppo di innocui teppisti, i Beetle Boys, che, segretamente innamorato di lei, cerca di corteggiarla in tutti i modi. Durante uno di questi \"inseguimenti\" Crysta scopre una parte del mondo che non aveva mai visto, oltre la foresta; in particolare nota una colonna di fumo e vede degli umani. Ma Magi le risponde che gli umani sono estinti, e la nuvola di fumo, che Crysta ritiene il segno del ritorno di Hexxus, non viene considerata importante.\nCrysta torna nel luogo che aveva visto, grazie a un pipistrello di nome Batty Koda, fuggito da un laboratorio umano, mentalmente instabile ma buono, a cui Crysta, per rimediare al danneggiamento del suo sonar, permette di vedere con gli occhi. La fata trova molti alberi tagliati, segnati con X rosse. Crysta vede finalmente un gruppo di umani, e nel tentativo di salvarne uno, Zak, da un tronco, accidentalmente lo rimpicciolisce. Cos\u00ec il giovane Zak inizia a seguire Crysta, rischiando di essere divorato da un famelico goanna e stringendo amicizia con Crysta, cosa che suscita l'invidia di Pips, e a farsi subito accettare da tutti gli abitanti di Ferngully.\nNel frattempo, i compagni di Zak tagliano il baobab incantato, liberando Hexxus. Lo spirito, assetato di vendetta, si rafforza assorbendo l'inquinamento prodotto dalla tavolatrice; dopodich\u00e9 manipola i taglialegna, imitando la voce del loro capo e guidandoli verso Ferngully.\n\u00c8 solo ora, quando Zak rivela cosa cercano di fare gli umani, che le fate comprendono di avere realmente a che fare con il ritorno di Hexxus. A questo punto le fate decidono di combattere, unendo le loro forze e creando un muro di alberi. Magi (arrivata ormai alla fine della sua vita) si sacrifica, donando il suo potere a tutti i presenti (persino a Zak); ora spetta a Crysta sconfiggere Hexxus. All'arrivo della tavolatrice, Zak (grazie anche all'aiuto di Pips), riesce a entrare nella cabina e a spegnere il motore. Hexxus perde la sua fonte di energia; per riprendersi spacca i serbatoi di olio e carburante, strappando i cavi della corrente elettrica incendia il combustibile, trasformandosi in un enorme scheletro demoniaco ammantato di petrolio e pieno di fuoco. Crysta apparentemente si sacrifica, facendosi divorare da Hexxus e lasciando germogliare un seme nel demone. Tutte le fate uniscono i loro poteri, imprigionando Hexxus in un nuovo albero. Crysta emerge da un fiore del nuovo albero, illesa.\nZak in ogni caso non pu\u00f2 rimanere tra loro, deve tornare tra gli uomini e tentare di evitare la distruzione della foresta. A malincuore Crysta lo riporta alle normali dimensioni, lasciandolo andare via. La giovane fata ormai ha imparato a controllare il proprio potere e pu\u00f2 prendere il posto di Magi, con la compagnia di Pips e Batty.\nColonna sonora.\nLa partitura musicale \u00e8 stata realizzata da Alan Silvestri.\nTra le canzoni del film diverse sono state composte da Tone L\u014dc, che ne ha cantate alcune. La canzone finale del film, \"Some Other World\" \u00e8 di Elton John; \"Life Is A Magic Thing\" \u00e8 stata cantata da Johnny Clegg).\nLe canzoni \"Batty Rap\" e \"Toxic Love\" furono scritte da Thomas Dolby, ma entrambe furono censurate nella trasmissione televisiva a causa dei testi poco adatti ai bambini.\nCompletano la colonna sonora le canzoni \"Raining Like Magic\", cantata da Raffi, e \"Land of a Thousand Dances\", cantata dai Guy.\nPrima TV.\nTrasmesso in Italia in prima visione Italia 1 il 28 dicembre 1995.\nAccoglienza.\nBotteghino.\nDistribuito il 10 aprile 1992, il film fu proiettato in 1,400 sale e ha incassato 3,549,338 dollari nel giorno d'apertura. Il numero di sale aument\u00f2 a 1,663 e, alla fine, ha incassato 24,650,296 dollari negli Stati Uniti, pi\u00f9 ulteriori 8,060,598 dollari nel resto del mondo, per un totale di 32,710,894 dollari.\nIl risultato al botteghino \u00e8 stato descritto come un discreto successo, sebbene sia stato considerato meno efficace del previsto.\nCritica.\n\"FernGully - Le avventure di Zak e Crysta\" ha ricevuto recensioni generalmente favorevoli. \nIl film detiene una valutazione di approvazione del 63% presso Rotten Tomatoes, sulla base di 16 recensioni. Su Metacritic il film ha un punteggio del 67% basato su recensioni di 15 critici, indicando \"recensioni generalmente favorevoli\". Il pubblico intervistato da CinemaScore ha assegnato al film un voto \"A\" su una scala da A a F.\nRoger Ebert del \"Chicago Sun-Times\" ha dato tre stelle su quattro, dicendo che il film era visivamente \"molto piacevole\", ha dato una \"lezione utile\", \"e sebbene il film non sia un capolavoro, \u00e8 piacevole da guardare per il suo umorismo e la sua dolcezza\". Hollis Chacona del \"The Austin Chronicle\" ha aggiunto che il film era \"divertente, carino, toccante, spaventoso, magico\". Janet Maslin del \"The New York Times\" ha avuto un'impressione sfavorevole del film, descrivendolo come \"un incerto miscuglio di principi ipocriti ed estetica dei cartoni animati del sabato mattina\". Secondo Wayne Young, Jeffrey Katzenberg ha chiamato i produttori di \"FernGully\" per dire loro che amava il film.\nRiconoscimenti.\n1992 - Annie Award\n1992 - Environmental Media Awards\n1993 - Fantafestival\n1993 - Genesis Awards"}
{"id": "2394726", "revid": "28592", "url": "https://it.wikipedia.org/wiki?curid=2394726", "title": "Gerolamo", "text": ""}
{"id": "2394727", "revid": "599013", "url": "https://it.wikipedia.org/wiki?curid=2394727", "title": "James Robinson (cestista 1970)", "text": ""}
{"id": "2394732", "revid": "112304267", "url": "https://it.wikipedia.org/wiki?curid=2394732", "title": "Palazzo Pietro Spinola di San Luca", "text": "Il palazzo Pietro Spinola di San Luca \u00e8 un edificio sito in piazza di Pellicceria al civico 3 nel centro storico di Genova. L'edificio fu inserito nella lista dei palazzi iscritti ai Rolli di Genova.\nStoria e descrizione.\nIl palazzo si affaccia sulla piazza, di fronte alla Galleria Nazionale di Palazzo Spinola, esaltandone i caratteri di ambiente nobiliare. L'edificio, inserito nei rolli del 1588, del 1599 e del 1614 a nome di Pietro Spinola ed eredi, ha conservato l'impianto cinquecentesco dell'atrio e dello scalone che conduce fino al terzo piano.\nLa facciata \u00e8 impreziosita da un portale in marmo con stipiti adorni di tralci e grappoli d'uva e da un soprapporta con \"San Giorgio e il drago\". L'edificio, in ottimo stato di manutenzione, \u00e8 adibito ad abitazioni."}
{"id": "2394734", "revid": "1543377", "url": "https://it.wikipedia.org/wiki?curid=2394734", "title": "Accessus", "text": "Con il termine accessus (latino: \"aumento\") si intende un complesso metodo di voto, all'interno del conclave per eleggere il papa, che permetteva ai cardinali di cambiare la propria preferenza gi\u00e0 data.\nL'accessus, probabilmente, fu utilizzato per la prima volta nel conclave del 1455 che elesse il papa Callisto III. Tuttavia la prima attestazione certa sull'utilizzo dell'accessus risale all'elezione di Pio II nel 1458. Fino al 1621 l'accessus era effettuato solo oralmente, ma, in quell'anno, il papa Gregorio XV decret\u00f2 che dovesse essere fatto anche per iscritto sulle schede.\nFino al conclave del 1903 i cardinali votavano una volta al mattino e una volta al pomeriggio. Sia alla votazione del mattino che a quella del pomeriggio seguiva l'accessus.\nFunzionamento dell'accessus.\nPrima delle votazioni ai cardinali veniva distribuita una scheda sulla quale il porporato doveva scrivere, nella parte bassa, un motto a sua scelta che impedisse di risalire, anche lontanamente, alla sua identit\u00e0. Ogni cardinale scriveva sulla scheda il nome della persona a cui dava il voto, poi piegava i due lembi della scheda e li chiudeva con dei sigilli propri riportanti anch'essi dei segni identificativi noti solamente a lui. Nella parte centrale della scheda c'era la scritta \"Eligo in Summum Pontificem [nome]\" (latino: \"Eleggo Sommo Pontefice [nome della persona a cui dava il voto]\" ). Dopo di che il porporato si recava a depositare la propria scheda nell'urna.\nDopo l'apertura delle urne i cardinali scrutatori leggevano i voti e ciascun cardinale ne prendeva nota su un apposito modulo personale che gli era stato consegnato. Alla fine, cos\u00ec, ognuno poteva vedere quali cardinali avevano ricevuto il maggior numero di consensi. Se i due terzi dei voti necessari all'elezione non erano stati raggiunti da nessuno, i cardinali potevano rinnegare il proprio voto e assegnarlo a uno qualsiasi dei candidati che avevano ricevuto almeno un voto valido, oppure potevano confermare il proprio voto gi\u00e0 dato.\nChi desiderava rinnegare il proprio voto preparava una scheda identica alla precedente tranne per la parte centrale, che, questa volta, recava la scritta \"Accedo domino cardinali [nome]\" (latino: \"Aumento al signor cardinale [nome della persona a cui voleva dare il voto]\" ). Chi non desidera modificare il proprio voto, invece, preparava una scheda con scritto \"Accedo nemini\" (latino: \"Non aumento a nessuno\"). Ogni cardinale andava poi a portare la propria scheda nell'urna.\nDopo la nuova apertura delle urne gli scrutatori prendevano le schede dove c'era scritto \"Accedo domino cardinali\", osservavano i sigilli, aprivano la parte bassa dove c'era scritto il motto segreto, e cercavano fra le schede della prima votazione quella con gli stessi sigilli e lo stesso motto. Una volta trovata la sostituivano con la seconda scheda recante la nuova attribuzione del voto. Si procedeva in questo modo per tutte le schede che recavano la parola \"Accedo domino cardinali\". Dopo questa complessa procedura si ricontavano le schede tenendo presenti le nuove assegnazioni dei voti.\nAbolizione dell'accessus.\nL'accessus venne abolito dal papa Pio X nel 1904 insieme allo \"ius exclusivae\", un antico privilegio spettante ai sovrani cattolici di poter proibire l'elezione a pontefice di una determinata persona. Pio X stabil\u00ec che l'accessus fosse sostituito con una seconda votazione, da svolgersi immediatamente dopo la votazione del mattino e dopo la votazione del pomeriggio, ottenendo cos\u00ec due votazioni al mattino e due al pomeriggio."}
{"id": "2394740", "revid": "110157", "url": "https://it.wikipedia.org/wiki?curid=2394740", "title": "Palazzo Lazzaro Grimaldi", "text": "Il palazzo Lazzaro Grimaldi \u00e8 un edificio sito in piazza Inferiore di Pellicceria al civico 1 nel centro storico di Genova. L'edificio fu inserito nella lista dei palazzi iscritti ai Rolli di Genova.\nStoria e descrizione.\nUbicato tra la piazza di Pellicceria e via San Luca, il palazzo \u00e8 adiacente alla Galleria Nazionale di Palazzo Spinola e contiguo al palazzo Gio Battista Grimaldi. Inserito nei rolli del 1588 e del 1599 come propriet\u00e0 del doge Lazzaro Grimaldi Ceb\u00e0 e dei suoi eredi, l'edificio \u00e8 stato completamente ristrutturato nel dopoguerra e mostra oggi solo alcune tracce del suo aspetto originario nell'atrio e nello scalone. Il palazzo \u00e8 adibito a uffici."}
{"id": "2394742", "revid": "110157", "url": "https://it.wikipedia.org/wiki?curid=2394742", "title": "La porta di Mandelbaum", "text": "La porta di Mandelbaum (\"The Mandelbaum Gate\") \u00e8 un romanzo della scrittrice scozzese Muriel Spark pubblicato nel 1965. Il romanzo \u00e8 stato premiato con il James Tait Black Memorial Prize per la narrativa.\nIl titolo fa riferimento al checkpoint di Gerusalemme attorno al quale \u00e8 ambientato il romanzo.\nTrama.\nLe vicende del romanzo hanno luogo nella Gerusalemme del 1961 (con il processo a Adolf Eichmann sullo sfondo). Mentre \u00e8 in pellegrinaggio nella Terra santa, l'ebrea-cattolica Barbara Vaughn programma di incontrarsi col fidanzato, un archeologo che lavora a Qumran (dove vennero rinvenuti i Manoscritti del Mar Morto). Per far ci\u00f2 deve attraversare la porta di Mandelbaum per entrare nell'area sotto il controllo giordano: a causa delle sue origini ebree, questa \u00e8 un'operazione pericolosa e perci\u00f2 si avvale dell'aiuto di Freddy Hamilton, un diplomatico britannico, e vari contatti arabi che potrebbero aiutarla o meno."}
{"id": "2394744", "revid": "57872", "url": "https://it.wikipedia.org/wiki?curid=2394744", "title": "Grandi Giardini Italiani", "text": "Grandi Giardini Italiani \u00e8 una rete di oltre 140 giardini visitabili in 14 regioni italiane, con l'aggiunta del Canton Ticino (Svizzera) e Malta. La rete comprende giardini d'epoca rinascimentale, barocchi e moderni: cinquecento anni di design e storia dell'arte dei giardini e del paesaggio, un patrimonio artistico e botanico unico al mondo.\nIl circuito \u00e8 stato fondato da Judith Wade; si propone la promozione dei giardini aderenti attraverso due siti web e pubblicazioni di settore. Dal 2007 crea e certifica nuovi itinerari di giardini visitabili in tutte le regioni d'Italia, come \"Un mare di giardini\", \"Ferma il tempo. Visita un giardino veneto\", \"I grandi giardini del Lazio. The Roman Countryside\".\nElenco giardini.\nMembri del network sono i seguenti giardini (suddivisi per regione):"}
{"id": "2394746", "revid": "31886", "url": "https://it.wikipedia.org/wiki?curid=2394746", "title": "Chiostro dei Miracoli", "text": "Il chiostro dei Miracoli \u00e8 uno dei chiostri storici di Napoli; \u00e8 situato nel centro storico, nell'omonimo complesso religioso.\nFacente parte del monastero di Santa Maria della Provvidenza, fu edificato per volont\u00e0 di Giovan Camillo Cacace che invest\u00ec, quasi tutti i suoi averi monetari, nella costruzione di una cittadella religiosa per le francescane. Colpito dalla peste del 1656, le sue volont\u00e0 furono comunque prese a cuore ed esaudite dall'ordine dei governatori del Pio Monte della Misericordia, il quale, immediatamente provvidero all'acquisto di un vecchio monastero. Esso fu ristrutturato secondo i dettami scritti nel testamento del Cacace, infatti, venne dotato di spazi ampi, austeri ed ariosi. \nIl vecchio monastero, che gi\u00e0 era dotato di un piccolo chiostro, non venne distrutto o modificato da Francesco Antonio Picchiatti; questi, prefer\u00ec costruirne un altro ben pi\u00f9 grande e con 36 vaste arcate. Due lati del nuovo chiostro furono aperti a loggia, mentre, un fabbricato a due piani adibito a dormitorio, sovrastava i restanti corridoi. I lavori di ristrutturazione ed ingrandimento cominciarono nel 1663 e si conclusero nel 1675 (anno in cui il complesso fu affidato a Maria Agnese Caracciolo). In questo periodo, i suoi giardini erano molti coltivati, soprattutto l'area antistante la chiesa; in seguito, per via del terreno mal odorante (a causa del concime utilizzato) ben presto gli abitanti della zona si ribellarono a tal punto che le religiose furono costrette a sradicare tutti gli ortaggi. In seguito, il terreno fu donato ai cittadini che lo trasformarono in una piazza.\nNel 1808, per via della soppressione degli ordini, il complesso fu riadattato ad orfanotrofio militare e i suoi pregevoli giardini coltivavano aranci, cedri, ecc.. Nel 1813, per volont\u00e0 di Carolina Bonaparte, regina di Napoli e sorella di Napoleone, il chiostro grande fu adibito ad Educandato femminile Real Casa Carolina. In tempi recenti i chiostri sono stati utilizzati per luoghi di ricreazioni di alcuni edifici scolastici della zona. Oggi, risulta che il chiostro piccolo \u00e8 usato come palestra, mentre, il chiostro grande, che attende la sua destinazione di uso, ha perso parte della sua struttura architettonica."}
{"id": "2394747", "revid": "2187", "url": "https://it.wikipedia.org/wiki?curid=2394747", "title": "Ciro (martire del III secolo)", "text": ""}
{"id": "2394748", "revid": "7", "url": "https://it.wikipedia.org/wiki?curid=2394748", "title": "Grandi Giardini italiani", "text": ""}
{"id": "2394752", "revid": "24309069", "url": "https://it.wikipedia.org/wiki?curid=2394752", "title": "Albatross Entertainment Spa", "text": ""}
{"id": "2394759", "revid": "834", "url": "https://it.wikipedia.org/wiki?curid=2394759", "title": "The Commission (gruppo musicale)", "text": "The Commission \u00e8 stato un supergruppo East Coast formato da The Notorious B.I.G. nel 1996.\nFormazione.\nNel 1996 The Notorious B.I.G. viene coinvolto in un incidente automobilistico con la rapper Charli Baltimore, e durante il ricovero in ospedale i due discutono la possibile prima formazione di un supergruppo Mafioso rap. Il gruppo inizialmente comprende oltre ai due anche Jay-Z, viene poi esteso a Puff Daddy e Lil' Cease, e si occupa di produrre Lance \"Un\" Rivera.\nIl gruppo realizza numerose canzoni sugli album di The Notorious B.I.G., tra cui \"What's Beef?\", \"Victory\", \"I Love the Dough\" e \"Young G's\".\nIl destino del gruppo termina con l'omicidio del rapper di Brooklyn, e i membri prendono strade diverse senza realizzare un intero album insieme."}
{"id": "2394760", "revid": "287204", "url": "https://it.wikipedia.org/wiki?curid=2394760", "title": "Federazione di rugby a 15 della Tanzania", "text": "La Federazione Rugby XV della Tanzania (in inglese \"Tanzania Rugby Union\") \u00e8 l'organo che governa il Rugby a 15 in Tanzania.Affiliata all'International Rugby Board, \u00e8 inclusa fra le nazionali di terzo livello senza esperienze di Coppa del Mondo."}
{"id": "2394762", "revid": "96758", "url": "https://it.wikipedia.org/wiki?curid=2394762", "title": "Mrda", "text": ""}
{"id": "2394766", "revid": "287204", "url": "https://it.wikipedia.org/wiki?curid=2394766", "title": "Jacob de Wet", "text": "De Wet fece scuola a diversi pittori, tra cui il pi\u00f9 famoso fu Paulus Potter. Altri allievi furono:"}
{"id": "2394767", "revid": "599", "url": "https://it.wikipedia.org/wiki?curid=2394767", "title": "Lucas Gauricus", "text": ""}
{"id": "2394769", "revid": "363629", "url": "https://it.wikipedia.org/wiki?curid=2394769", "title": "L'oscuro visibile", "text": "L'oscuro visibile \u00e8 un romanzo di William Golding del 1979. Il romanzo vinse il James Tait Black Memorial Prize per la narrativa.\nIl titolo originale (\"Darkness Visible\") \u00e8 tratto da un verso del \"Paradiso perduto\" di Milton: \u00abNot light, but darkness visible\u00bb.\nIl romanzo racconta la lotta tra bene e male, attraverso l'ingenuit\u00e0, la sessualit\u00e0 e la spiritualit\u00e0. Esso ha segnato il ritorno di Golding come romanziere, otto anni dopo la pubblicazione del suo lavoro precedente, la raccolta \"The Scorpion God\"."}
{"id": "2394772", "revid": "327773", "url": "https://it.wikipedia.org/wiki?curid=2394772", "title": "Emmenagogo", "text": "Il termine emmenagogo (plurale: \"emmenagoghi\") \u00e8 utilizzato con riferimento a quei principi attivi, farmaci, o rimedi fitoterapici, in grado di stimolare l'afflusso di sangue nell'area pelvica e nell'utero, e, in alcuni casi, di favorire la mestruazione. Principi attivi con tali propriet\u00e0 possono essere utilizzati nelle cosiddette terapie emmenagoghe, in quei casi in cui il flusso mestruale sia assente o rarefatto per cause diverse dalla gravidanza, come nell'amenorrea o nell'oligomenorrea.\nL'etimologia proviene dal greco antico \u1f10\u03bc\u03bc\u03ae\u03bd\u03b9\u03b1 (\"emm\u00e9nia\" = \"nel mese\" e quindi \"mestruazioni\") e \u1f00\u03b3\u03c9\u03b3\u03cc\u03c2 (\"agog\u00f3s\" = che conduce).\nFitoterapia.\nEsempi di piante ritenute portatrici di propriet\u00e0 emmenagoghe sono il lampone, il finocchio, la calendula (\"Calendula officinalis\"), la ruta (\"Ruta graveolens\"), l'assenzio (\"Artemisia absinthium\"), l'artemisia comune (\"Artemisia vulgaris\"), il prezzemolo (\"Petroselinum crispum\"), l'angelica (\"Angelica archangelica\"), la noce moscata (\"Myristica fragrans\"), lo zenzero (\"Zingiber officinale\"), la camomilla (\"Matricaria chamomilla\"), il ginepro sabina (\"Juniperus sabina\") e l'aristolochia (Aristolochia clematitis)."}
{"id": "2394777", "revid": "1718925", "url": "https://it.wikipedia.org/wiki?curid=2394777", "title": "Assaggiatore di t\u00e8", "text": "L'assaggiatore di t\u00e8 (o degustatore di t\u00e8; in inglese \"tea taster\") \u00e8 un professionista della degustazione addetto all'analisi organolettica del t\u00e8 al fine di valutarne le caratteristiche qualitative.\nRuolo e capacit\u00e0.\nLa determinazione della qualit\u00e0 dei t\u00e8 deriva da un insieme di caratteri che comprendono, oltre l'et\u00e0, il colore e lo stato della foglia, quelli rilevabili dopo aver acquisito esperienza, con l'assaggio dell'infusione realizzata in modi prefissati. In seguito all'esame i periti assaggiatori emettono un giudizio di qualit\u00e0. La professione pu\u00f2 essere svolta dopo diversi anni di studio e di addestramento.\nIl perito assaggiatore esamina ogni giorno diverse centinaia di infusioni, limitandosi a prendere solo un sorso della bevanda che viene poi espulsa nella speciale sputacchiera (\"spittoon\" in inglese) dopo aver rilevato il gusto e l'aroma. Esamina inoltre un campione delle foglie secche e quelle utilizzate per l'infusione. Il giudizio viene espresso compilando un apposito formulario, avvalendosi di un prefissato elenco di aggettivi che comprende circa 120 termini.\nPer dire pi\u00f9 chiaramente della abilit\u00e0 di questi qualificati tecnici, basta ricordare che le partite di t\u00e8 non sono poste in commercio cos\u00ec come arrivano dal giardino di produzione, invece sono miscelate con svariate altre qualit\u00e0.\nAd esempio un buon \"blend\" pu\u00f2 essere composto da 20 e pi\u00f9 tipologie di t\u00e8, addirittura provenienti da giardini di diversi continenti. Questo senza contare che, in dipendenza del variare dei periodo di raccolto, un determinato giardino che coltiva sempre la stessa variet\u00e0 di t\u00e8, produce ogni volta qualit\u00e0 assai diverse tra loro.\nQuello degli assaggiatori di t\u00e8 \u00e8 un insostituibile intervento sul quale sono basate le offerte degli importatori per i giorni delle aste, ma \u00e8 pure un intervento dal quale non possono assolutamente prescindere tanto i piantatori che le grandi case venditrici.\nInfatti gli uni, grazie al giudizio dei perito, possono eliminare eventuali indesiderate caratteristiche dalla loro produzione, mentre gli altri possono ottenere dei suggerimenti atti a formare o modificare le formule per le loro miscele.\nL'assaggio dei t\u00e8 richiede una notevole esperienza ed ha un'importante funzione nel commercio dei t\u00e8, perch\u00e9 permette di accertare e valutare i pregi di un determinato prodotto. Perci\u00f2 la conoscenza dei metodi usati dagli assaggiatori di t\u00e8 ed i loro termini sono elementi preziosi anche per il coltivatore poich\u00e9 lo mettono in grado di poter conoscere i difetti nella confezione dei t\u00e8 nella sua terra, di eliminare caratteristiche indesiderabili e di migliorare cos\u00ec la qualit\u00e0 della sua produzione.\nLa degustazione professionale.\nNell'accertare il pregio di un t\u00e8, l'assaggiatore deve tenere in considerazione i seguenti fattori: \nLe propriet\u00e0 del liquore sono le pi\u00f9 importanti qualit\u00e0 nella maggioranza dei t\u00e8, ma di rado capita che un buon t\u00e8 mostri una cattiva foglia infusa. Solamente le pi\u00f9 ovvie differenze nelle infusioni di t\u00e8 possono essere prontamente scoperte dal profumo; l'esperienza pratica ben presto insegna a riconoscere le varie caratteristiche di ogni t\u00e8.\nPer assaggiare il t\u00e8, l'assaggiatore prepara la sua infusione prendendo una quantit\u00e0 di foglie corrispondente ad un peso di circa un decimo di oncia, all'incirca tre grammi e lo pone in una tazza della capacit\u00e0 di 140 ml, munita di coperchio. Versando dell'acqua bollente sul t\u00e8, si ottiene l'infusione in circa cinque minuti, trascorsi i quali, il t\u00e8 \u00e8 travasato in una tazza senza manico.\nLe foglie infuse sono passate quindi dalla prima tazza (dove \u00e8 avvenuta l'infusione) sul coperchio della stessa e cos\u00ec esposte per l'esame. Dopo un intervallo di pochi minuti, quando l'infusione e le foglie infuse si sono raffreddate un poco, queste ultime sono esaminate nel colore e il liquore \u00e8 assaggiato.\nNel compiere questa operazione, l'assaggiatore centellina un po' di liquore sia dalla tazza, sia da un cucchiaio, facendo in modo di distribuire il liquore su tutto il palato. Dopo l'assaggio, il liquore non viene deglutito, ma espulso nell'apposita sputacchiera.\nGli attrezzi del mestiere.\nPer la degustazione professionale dei t\u00e8 si utilizzano delle tazze speciali, il cui \"set\" \u00e8 composto da una tazza con manico e coperchio ed una tazza senza manico (vedi foto). In commercio ve ne sono di diversi tipi, ma quelle professionali devono essere standardizzate. Al mondo vi sono 2 \"standard\" che regolano la degustazione professionale: quello cinese e quello occidentale.\nQuesti \"standard\", oltre ad imporre procedure e parametri precisi per la degustazione, impongono anche caratteristiche tecniche precise alle strumentazioni utilizzate nella degustazione professionale.\nLe tazze professionali devono inoltre essere contrassegnate con una numerazione progressiva (1-2-3 ecc.), indispensabile nella pratica lavorativa."}
{"id": "2394781", "revid": "363629", "url": "https://it.wikipedia.org/wiki?curid=2394781", "title": "Guide turistiche", "text": ""}
{"id": "2394787", "revid": "3831", "url": "https://it.wikipedia.org/wiki?curid=2394787", "title": "Tea Taster", "text": ""}
{"id": "2394788", "revid": "71155", "url": "https://it.wikipedia.org/wiki?curid=2394788", "title": "Patto di famiglia - contratto", "text": ""}
{"id": "2394790", "revid": "132266", "url": "https://it.wikipedia.org/wiki?curid=2394790", "title": "Jus exclusivae", "text": ""}
{"id": "2394792", "revid": "253269", "url": "https://it.wikipedia.org/wiki?curid=2394792", "title": "Michael Gothard", "text": "Biografia.\nDopo aver concluso gli studi part\u00ec per l'Europa, con l'intento di visitarla e di conoscere nuovi paesi. Per mantenersi durante questo viaggio fece vari lavori, compreso il muratore. Visse per un anno a Parigi in Boulevard Saint-Michel, nel Quartiere latino dove lavor\u00f2 per breve tempo come modello in un negozio di abbigliamento, rimanendo presto deluso da questa esperienza poich\u00e9, come ebbe modo di dire in seguito, si sentiva trattato non come una persona bens\u00ec come un oggetto. Torn\u00f2 in Inghilterra a 21 anni, e qui decise di diventare un attore.\nCarriera.\nInizi\u00f2 con una compagnia teatrale con cui si esibiva al \"Nuovo Teatro delle Arti\" di Londra, dove venne notata la sua grande capacit\u00e0 mimica: fu cos\u00ec scritturato per \"Out of the Unknown\", uno sceneggiato televisivo di fantascienza della BBC. Nel 1969 partecip\u00f2 al film \"Terrore e terrore\" di Gordon Hessler, un regista britannico allievo di Alfred Hitchcock, venendo acclamato dalla critica come un giovane attore dal promettente talento.\nPrese parte a molte pellicole e serie tv d'ambientazione storica come \"Art\u00f9 re dei Britanni\" (1972) o \"I tre moschettieri\" (1973), ma anche a film horror ed opere significative come \"I diavoli\" (1971) e \"La Vall\u00e9e\" (1972).\nUno dei suoi ruoli pi\u00f9 celebri \u00e8 quello di Emile Leopold Locque, il killer con gli occhiali in \"Solo per i tuoi occhi\" (1981).\nNegli ultimi anni di vita soffr\u00ec di una grave forma di depressione che lo spinse al suicidio: mor\u00ec impiccandosi a Hampstead nel 1992, a 53 anni."}
{"id": "2394794", "revid": "2066040", "url": "https://it.wikipedia.org/wiki?curid=2394794", "title": "Glenavon Football Club", "text": "Il Glenavon Football Club, meglio noto semplicemente come Glenavon, \u00e8 una societ\u00e0 calcistica nordirlandese con sede nella citt\u00e0 di Lurgan.\nLa squadra \u00e8 stata fondata nel 1889 e disputa le sue partite casalinghe nello stadio Mourneview Park di Lurgan, nella contea di Armagh. Il Glenavon ha partecipato due volte alla Coppa dei Campioni."}
{"id": "2394795", "revid": "327094", "url": "https://it.wikipedia.org/wiki?curid=2394795", "title": "Glenavon FC", "text": ""}
{"id": "2394798", "revid": "642594", "url": "https://it.wikipedia.org/wiki?curid=2394798", "title": "Gerardus Cremonensis", "text": ""}
{"id": "2394800", "revid": "767487", "url": "https://it.wikipedia.org/wiki?curid=2394800", "title": "Swing Kids - Giovani ribelli", "text": "Swing Kids - Giovani ribelli (\"Swing Kids\") \u00e8 un film del 1993 diretto da Thomas Carter. La pellicola \u00e8 ambientata negli anni trenta in Germania e affronta il problema dell'adolescenza durante la seconda guerra mondiale.\nTrama.\nDurante l'ascesa del nazismo, appena prima della seconda guerra mondiale, alcuni adolescenti tedeschi tra i quali Peter, Thomas e Arvid frequentano locali nei quali si suona lo swing, nuova corrente musicale proveniente dall'America. I ragazzi si scatenano in balli frenetici definendosi Swing Kids (ragazzi dello swing). In alcune occasioni, le loro serate vengono interrotte violentemente dalle incursioni di ragazzi appartenenti alla giovent\u00f9 hitleriana, che vigila sul comportamento dei cittadini. Tra di loro, si trova Emil un ex amico del gruppo di giovani, forte sostenitore dello swing prima del suo arruolamento. Il cambiamento del loro amico spinge i tre ragazzi a promettersi che non entreranno mai a far parte della giovent\u00f9 hitleriana a loro volta.\nPeter \u00e8 orfano di padre, un famoso violinista ucciso per le sue idee politiche; Thomas \u00e8 figlio di un ricco imprenditore e Arvid \u00e8 un eccellente chitarrista che sfoga con la sua musica il difetto di non poter danzare a causa di una menomazione ad una gamba. Arvid si suicida con un pezzo di disco nella vasca da bagno. Durante una bravata fatta da Thomas e Peter (il furto di una radio da regalare ad Arvid), Peter viene costretto dal capo della Gestapo Knopp, che frequenta la sua casa per un'infatuazione verso la signora M\u00fcller, ad arruolarsi per evitare altre complicazioni. Thomas, che tra gli amici \u00e8 il pi\u00f9 impulsivo e menefreghista, lo segue nell'arruolamento per dargli manforte.\nMa la volont\u00e0 di Thomas viene messa a dura prova, dato che la campagna mentale di propaganda all'interno del gruppo di giovani nazisti \u00e8 molto convincente e il ragazzo diventa anch'esso un sostenitore delle idee naziste, come lo \u00e8 diventato il loro ex amico Emil. Denuncia suo padre per aver parlato male di Adolf Hitler e minaccia anche di denunciare il suo amico Peter perch\u00e9 non vuole conformarsi alle idee del loro gruppo. Peter non si fa condizionare e grazie all'aiuto di una signora alla quale consegna dei libri, capisce come deve comportarsi per non venire meno agli insegnamenti che gli aveva dato suo padre. Si reca quindi in un locale swing e comincia a scatenarsi fino all'incursione dei giovani nazisti che con violenza sfollano la sala. Tra questi, vi \u00e8 Thomas che invece di aiutare Peter a fuggire, lo aggredisce violentemente e cerca di ucciderlo. Durante la colluttazione, Peter dice all'amico che lui non \u00e8 come gli altri nazisti e di ricordarsi com'era prima di quella propaganda. La Gestapo mette Peter su un furgone diretto ai lavori forzati e mentre il mezzo si allontana, Thomas (che si \u00e8 rinsavito dopo le parole dell'amico) saluta con il gesto del saluto nazista Peter, pronunciando la frase \"Swing Heil! \"al posto del convenzionale \"Sieg Heil!\""}
{"id": "2394801", "revid": "399678", "url": "https://it.wikipedia.org/wiki?curid=2394801", "title": "Pala caricatrice", "text": "Una pala caricatrice \u00e8 una macchina per la movimentazione di materiale sciolto, specialmente terra, adatta a spostarlo e caricarlo su autocarri che provvederanno al trasporto nella collocazione finale.\nViene detta \"gommata\" o \"cingolata\" a seconda del suo sistema di trazione.\nIl telaio delle pale gommate presenta uno snodo centrale, cosicch\u00e9 \u00e8 l'intera macchina a sterzare e non solo le ruote, garantendo miglior manovrabilit\u00e0. L'elemento peculiare \u00e8 la pala, solitamente frontale, in grado di raccogliere il materiale sciolto grazie allo spigolo inferiore (\"lama\") e dalla capacit\u00e0 molto superiore rispetto a quella di un escavatore di pari dimensioni. \nLa pala frontale \u00e8 connessa al telaio tramite due bracci a movimento idraulico; qualora ci fosse la necessit\u00e0, \u00e8 possibile cambiare lo strumento frontale e montare altri dispositivi quali ganasce per afferrare tubature o tronchi.\nUna pala caricatrice \u00e8 anche decisamente pi\u00f9 rapida nel movimento rispetto all'escavatore, ma molto meno produttiva nella fase di scavo: tuttavia questo tipo di macchina pu\u00f2 essere usato anche per piccoli lavori di scavo, qualora le profondit\u00e0 siano molto limitate; oppure per effettuare lavori di rifinitura e regolarizzazione della superficie posta in luce dallo scavo. \nAll'impiego di queste macchine non \u00e8 infatti estraneo anche il fattore economico, ovvero la possibilit\u00e0 di utilizzare una sola macchina per lo scavo ed il caricamento; sono sempre pi\u00f9 diffuse le terne, macchine che montano una pala caricatrice nella parte anteriore ed un braccio escavatore dotato di una cucchiaia rovescia nella parte posteriore."}
{"id": "2394802", "revid": "79227", "url": "https://it.wikipedia.org/wiki?curid=2394802", "title": "Forty Licks", "text": "Forty Licks \u00e8 un doppio album raccolta dei Rolling Stones pubblicato nel 2002, per celebrare il quarantesimo anniversario dalla nascita della band. La raccolta, oltre ai successi, presenta quattro nuove canzoni: \"Don't Stop\", \"Keys to Your Love\", \"Stealing My Heart\" e \"Losing My Touch\", quest'ultima tra le poche degli Stones a presentare Keith Richards alla voce solista."}
{"id": "2394803", "revid": "767487", "url": "https://it.wikipedia.org/wiki?curid=2394803", "title": "Huns and Hyphens", "text": "Huns and Hyphens \u00e8 un cortometraggio muto del 1918, diretto da Larry Semon con Larry Semon e Stan Laurel. \nRappresenta il quinto film girato dall'attore \"Stan Laurel\" dopo il cortometraggio Phoney Photos girato sempre nel 1918.\nIl cortometraggio fu distribuito il 23 settembre.\nTrama.\nRidolini \u00e8 un cameriere che finge di essere una persona ricca per fidanzarsi con una ragazza, anch'ella ricca. Dopo un incontro con lei torna al suo lavoro in un locale, nel quale si vede, nelle vesti di prestigioso cliente, Stan Laurel. La ragazza ed il suo padrino vengono invitati in un prestigioso ballo proprio dove lavora Ridolini. Visto il ragazzo nelle vesti di cameriere, la ragazza rimane indignata ed il capo del locale la invita ad andare in una stanza attigua per attendere l'inizio del ballo, per il quale sono molto in anticipo. Qui vengono assaliti da tutto il personale del locale (meno Ridolini) e parte dei clienti (fra cui Stan), che compongono una banda di ladri che bramavano una carta posseduta dal padrino della ragazza. Ne seguono molte movimentate scene nelle quali Ridolini e la banda si contendono la carta, che passa continuamente di mano in mano. Alla fine Ridolini riesce a consegnare la carta al padrino della ragazza, dopo che la banda non era pi\u00f9 in grado di reagire a causa dei colpi ricevuti."}
{"id": "2394804", "revid": "117356654", "url": "https://it.wikipedia.org/wiki?curid=2394804", "title": "Il traditore (romanzo)", "text": "Il traditore \u00e8 un romanzo di Liam O'Flaherty del 1925, che ricevette il James Tait Black Memorial Prize.\nTrama.\nAmbientato nella Dublino del 1920, nei postumi della guerra civile irlandese, il romanzo ruota attorno alla figura di Gypo Nolan, un ex poliziotto e membro dell'Organizzazione Rivoluzionaria. Il suo amico Frankie McPhillip \u00e8 ricercato per un omicidio commesso durante uno sciopero degli agricoltori. Dopo aver svelato alla polizia i luoghi frequentati dall'amico, Gypo si trova braccato dai compagni rivoluzionari, in particolare da Dan Gallagher, a causa del suo tradimento.\nAdattamenti cinematografici.\nIl romanzo \u00e8 stato adattato nell'omonimo film del 1935 di John Ford con Victor McLaglen nel ruolo di Gypo Nolan. \nPrima di esso, il romanzo era gi\u00e0 stato portato sullo schermo nel film \"The Informer\" diretto da Arthur Robison nel 1929."}
{"id": "2394805", "revid": "1788047", "url": "https://it.wikipedia.org/wiki?curid=2394805", "title": "Grande Sert\u00e3o", "text": "Grande Sert\u00e3o o Grande Sert\u00e3o: Veredas \u00e8 un romanzo dello scrittore brasiliano Jo\u00e3o Guimar\u00e3es Rosa, scritto nel 1956 (tradotto in italiano da Edoardo Bizzarri nel 1970) ed \u00e8 uno dei pi\u00f9 importanti libri della Letteratura brasiliana. Pensato inizialmente come una delle novelle del romanzo \"Corpo de baile\", pubblicato nello stesso anno, il 1956, divenne uno dei pi\u00f9 importanti romanzi in lingua portoghese. Nello stesso anno Rosa pubblic\u00f2 una quarta edizione della rivista di \"Sagarana\". Nel 2006 il \"Museo della lingua portoghese\" realizz\u00f2 un'esposizione sull'opera nel \"Salone delle esposizioni temporanee\".\nTalvolta l'autore \u00e8 stato definito il James Joyce brasiliano, ma in realt\u00e0 lo stile dell'opera ricorda molto da vicino C\u00e9line per l'uso colorito e pittoresco del linguaggio e per la funzione allusiva e simbolica della parola. Ad esempio al fine di descrivere l'esitazione di un esemplare equino davanti ad un ostacolo viene usata l'espressione \"il cavallo filosofeggi\u00f2\".\nTrama.\nGrande Sert\u00e3o: Veredas narra la storia di due personaggi \"Riobaldo\" e Reinaldo detto \"Diadorim\". Riobaldo conosciuto anche come \"Tatarana\" nella prima parte e come \"Urut\u00f9 Bianco\" nella seconda parte, \u00e8 il protagonista della storia. Diadorim amico d'infanzia di Riobaldo \u00e8 il figlio di Joca Ramiro, un capobanda di Jagun\u00e7os.\nRiobaldo, che vive l'infanzia ai margini del fiume Rio San Francisco, racconta la sua vita a un interlocutore estraneo ai fatti, a cui si rivolge col titolo di \"Vossignoria\" con un linguaggio e accento tipico sertanejo (= del sert\u00e3o), una forma linguistica inusitata. Nella sua narrativa interpreta i segreti delle \"veredas\", Riobaldo tesse la storia della sua vita in un discorso di scoperta e autoconoscenza, scoprendo il mondo del sert\u00e3o; si rivela come se dicesse \"il sert\u00e3o sono io\" per identificarsi.\nIn queste pericolose traversie, Riobaldo confronta le forze del bene e del male, incorporando nel flusso della memoria il filo della sua vita e narra delle grandi lotte delle bande dei Jagun\u00e7os, descrive i fatti e le caratteristiche dei diversi personaggi e rivela il codice d'onore e dei procedimenti del Sert\u00e3o brasiliano.\nLa narrativa non segue una forma lineare, comunque si evince la storia di Riobaldo. Racconta che dopo la morte della madre, una donna poverissima, va a vivere in una fazenda all'interno di Minas Gerais, con il suo padrino Selorico Mendes. Deluso da costui, che probabilmente era il vero padre, scappa di casa giovanissimo. Si aggrega a una banda di Jagun\u00e7os comandata da Ze Bebelo, nel Sert\u00e3o a sud di Bahia e a nord di Minas Gerais, ma fugge anche da questa banda e si unisce a un altro movimento di Jagun\u00e7os dove incontra il suo amico d'infanzia, Diadorim.\nTuttavia per Riobaldo questa serie di avventure che vive con la nuova banda non gli d\u00e0 soddisfazione. Una verit\u00e0 \u00e8 che col passare del tempo si rende conto di amare Diadorim e l'impossibilit\u00e0 di realizzare questo sentimento lo lascia ogni volta frustrato. Il narratore vorrebbe lasciare i jagun\u00e7os e partire con il suo amico, ma Diadorim non vuole abbandonare la vita di jagun\u00e7o se non prima di vendicare suo padre Joca Ramiro, che fu tradito e assassinato da Ermogene e da Riccardone, leader di una banda rivale.\nDiadorim era serio: \"non fornicare con nessuna donna\". Senza paura, silenzioso, dai tratti fini e delicati, impressionava Riobaldo e esercitava su di lui un grande fascino.\nRiobaldo alla fine decide di vendicare la morte di Joca Ramiro, per lui \u00e8 una questione d'onore. Sentendosi completamente intrappolato Riobaldo risolve facendo un patto col demonio, in modo che gli permetta di uccidere Ermogene e uscire dalla quella situazione.\nIn una notte scura Riobaldo va in un piccolo crocicchio, chiama il demonio col suo nome ma non riceve nessun tipo di risposta. Non \u00e8 possibile affermare con certezza se il patto ci fu o meno. Questa tensione \u00e8 estesa per tutto il racconto.\nDi fatto dopo quella notte il comportamento di Riobaldo si modifica radicalmente, diventando lui stesso il capo della banda. Uno dei grandi dubbi di Riobaldo era giustamente sull'esistenza o meno del Diavolo e se fosse vero il patto col demonio. Durante il racconto si ripetono queste convinzioni personali, attitudine che ben descrive l'incostanza del personaggio. Questo continuo domandarsi si interiorizza sul bene e il male che risiedono in tutti noi.\nDiadorim invece ha come obiettivo vendicare la morte del padre, Joca Ramiro e ci riesce dopo moltissime lotte e viaggi nel sert\u00e3o. In un duello all'ultimo sangue uccide Ermogene, ma viene ferito mortalmente. Al ricevere la notizia della morte del suo amico, Riobaldo preso dall'intensit\u00e0 del momento e nella disperazione esclama \"amore mio\" davanti al corpo nudo a rivelare il grande segreto dell'amico: Diadorim, in verit\u00e0, era una donna.\nDopo la tragica fine di Diadorim, Riobaldo rinuncia alla vita di jagun\u00e7o e adotta un comportamento di devozione spirituale, orientato dal suo compare Clemente. Si sposa con Otacilia e diventa proprietario di due fazendas ereditate dal padre.\nAnalisi.\nSert\u00e3o \u00e8 un termine brasiliano che deriva dal portoghese \"desert\u00e3o\" che significa \"grande deserto\". Il sert\u00e3o brasiliano \u00e8 una regione semidesertica che si trova nell'interno di molti stati brasiliani del nord-est, \u00e8 formato da altipiani e tavolati aridi con avvallamenti tra un tavolato e l'altro che sono al contrario molto fertili e ricchi di palme detti \"burit\u00ec\".\nGrande Sert\u00e3o \u00e8 l'espressione massima di quello che il saggista \"Dirce Cortes Riede\" chiam\u00f2 del \"Sert\u00e3o costruito nel linguaggio\", questo \u00e8, il sert\u00e3o dei Campos Gerais appropriato e ricreato dalla poesia Rosiana. Pi\u00f9 estesa della narrativa dell'autore, il libro \u00e8 la narrazione del personaggio Riobaldo, dei suoi viaggi nel sert\u00e3o.\nIl jagun\u00e7o Riobaldo racconta la sua saga a un ascoltatore colto e letterato, la cui presenza \u00e8 percettibile solo dal discorso del narratore.\nIl progetto di Jo\u00e3o Guimar\u00e3es Rosa su Grande Sert\u00e3o \u00e8 il discorrere sugli elementi universali, allegoricamente contestualizzati in un ambiente regionale decentrato, in una forma scritta poetica segnata da numerose idiosincrasie. Questa forma eleva il sert\u00e3o alla condizione di \"locus hominis\": il sert\u00e1o \u00e8 la dimensione del mondo.\nIl sert\u00e3o \u00e8 \"dove il pensiero della gente \u00e8 pi\u00f9 forte del luogo\", \u00e8 il \"pathos\" dove la vita contemplativa \u00e8 assurda e supera l'automatismo della tecnica moderna e del senso comune (\"quando mi sveglio, non grido: tutto cio\u00e8 che \u00e8 bello \u00e8 assurdo - Dio stabile). Questo \"pathos\" \u00e8 l'altezza dell'uomo che trasborda nella sua individualit\u00e0 e si riscopre nel mondo.\nL'aridit\u00e0 sertaneja (del sert\u00e3o), enfatizzata soprattutto nel linguaggio idiomatico locale, contrasta con la dimensione universale della narrativa di Riobaldo. L'uomo e il mondo, realt\u00e0 e sogno, terreno e divino, sono aspetti del medesimo conflitto, contemplato esaurientemente dalla letteratura universale (caso paradigmatico sono l'Iliade di Omero, la Divina Commedia di Dante o Don Chisciotte di Miguel de Cervantes e il Faust di Goethe) e che nell'opera di Guimar\u00e3es Rosa figura sotto il paradosso \"sert\u00e3o-grande-sert\u00e3o\".\nGuimar\u00e3es Rosa dichiar\u00f2 che questo romanzo \u00e8 una sua \"autobiografia irrazionale\". Il \"grande sert\u00e3o\" \u00e8 l'evento del miracolo nel \"viavai della vita stupida\" e scettica, incredula di se stessa. \u00c8 la constatazione piena della frase ripetuta di Riobaldo; \"vivere \u00e8 molto pericoloso\". Come \"autobiografia\", \u00e8 la proposta di vivere di forma trascendente alla limitata condizione umana: invece di \"vivere per raccontarla\", l'autore la \"racconta per viverla\".\nAdattamenti.\nNel 1985 Rede Globo realizz\u00f2 una miniserie adattata da questo romanzo, trasmessa nello stesso anno, scritta da \"Walter George Durst\" e diretta da Walter Avancini, con Tony Ramos nelle vesti di Riobaldo e Bruna Lombardi nelle vesti di Diadorim. La miniserie su prodotta anche su DVD, nel 2006.\nNel 2001 il romanzo su inserito in forma di opera nello spettacolo \"Sert\u00e3o Sert\u00f5es, Uma Cantata C\u00eanica\", di \"Rufo Herrera\" co-diretto da \"Carlos Rocha\", sceneggiatura e costumi di \"Andr\u00e9 Cortez\". Il cast comprendeva il Coro Lirico, l'Orchestra Sinfonica, la Compagnia di Danza del Palazzo delle Arti e attori invitati."}
{"id": "2394812", "revid": "287204", "url": "https://it.wikipedia.org/wiki?curid=2394812", "title": "Carlo Fornasini", "text": " Sindaco per quasi 30 anni di Poggio Renatico svolse un ruolo importante nella micropaleontologia.\nBiografia.\nNato il 3 novembre 1854 a Bologna dal medico Francesco Fornasini e Carlotta Ferraresi, si laure\u00f2 con lode all\u2019universit\u00e0 di Bologna nel 1877, dove fu allievo di Giovanni Capellini.\nSi ricorda il suo lascito in vita del 1902, quando don\u00f2 alla comunit\u00e0 un terreno edificabile, dove sorse la chiesa abbaziale di San Michele Arcangelo.\nNel 1964 gli fu dedicata, dal figlio Francesco Carlo, la Fondazione che ancora oggi porta il suo nome (Fondazione Dott. Carlo Fornasini); tale si compone di un lascito derivante dalle propriet\u00e0 della Famiglia Fornasini. Ad oggi \u00e8 composta da una tenuta agricola sita nel Comune di Poggio Renatico, di circa 564 ettari. La sede \u00e8 nella duecentesca Torre Lambertini-Fornasini, dove, si dice, sia nata la Beata Imelda Lambertini."}
{"id": "2394819", "revid": "729019", "url": "https://it.wikipedia.org/wiki?curid=2394819", "title": "Nagyszekeres", "text": "Nagyszekeres \u00e8 un comune dell'Ungheria di 543 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2394829", "revid": "729019", "url": "https://it.wikipedia.org/wiki?curid=2394829", "title": "Nagyvars\u00e1ny", "text": "Nagyvars\u00e1ny \u00e8 un comune dell'Ungheria di 1599 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2394832", "revid": "767487", "url": "https://it.wikipedia.org/wiki?curid=2394832", "title": "Napkor", "text": "Napkor \u00e8 un comune dell'Ungheria di 3789 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2394834", "revid": "729019", "url": "https://it.wikipedia.org/wiki?curid=2394834", "title": "Nemesborzova", "text": "Nemesborzova \u00e8 un comune dell'Ungheria di 103 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2394837", "revid": "767487", "url": "https://it.wikipedia.org/wiki?curid=2394837", "title": "Ny\u00edrb\u00e9ltek", "text": "Ny\u00edrb\u00e9ltek \u00e8 un comune dell'Ungheria di 2997 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2394839", "revid": "122905017", "url": "https://it.wikipedia.org/wiki?curid=2394839", "title": "Ny\u00edrbog\u00e1t", "text": "Ny\u00edrbog\u00e1t \u00e8 un comune dell'Ungheria di 3334 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2394840", "revid": "729019", "url": "https://it.wikipedia.org/wiki?curid=2394840", "title": "Francisco Rubio (rugbista)", "text": "Biografia.\nProveniente dal Buenos Aires CRC, club nel quale crebbe rugbisticamente, Rubio disput\u00f2 la sua carriera seniores argentina nel Banco Naci\u00f3n, club corporativo della provincia bonaerense, nel quale milit\u00f2 dal 1983 al 1990, riportando in due occasioni (1986 e 1989) il campionato dell'URBA (\"Uni\u00f3n de Rugby de Buenos Aires\", campionato provinciale della Capitale argentina).\nSi trasfer\u00ec in Italia nel 1990, alternandosi tra Paganica (AQ) e Lazio; gli ultimi tre anni di carriera li trascorse come giocatore-allenatore al CUS Roma, occupandosi della guida tecnica delle giovanili del club.\nDivenuto allenatore a tempo pieno, prese in Argentina la guida del Banco Naci\u00f3n (1997) e, dal 1998 al 1999, dei \"seniores\" del suo primo club, il Buenos Aires; dal 1999 al 2004 assunse poi un ruolo dirigenziale come istruttore tecnico per l'URBA delle cui selezioni giovanili U-18 e U-20, dal 2002, divenne anche allenatore.\nDel giugno 2008 fu la proposta di allenare in Italia, nel club romano di Super 10 Rugby Capitolina, che Rubio accett\u00f2; dopo la decisione del club di dismettere la prima squadra per partecipare al progetto di franchigie per la Celtic League, Rubio \u00e8 tornato ad allenare in Argentina, chiamato dalla fedetrazione argentina; nel giugno 2009 ha ricevuto l'incarico di tecnico della squadra \u00e9lite della provincia di Buenos Aires."}
{"id": "2394842", "revid": "767487", "url": "https://it.wikipedia.org/wiki?curid=2394842", "title": "Ny\u00edrbogd\u00e1ny", "text": "Ny\u00edrbogd\u00e1ny \u00e8 un comune dell'Ungheria di 3060 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2394844", "revid": "110157", "url": "https://it.wikipedia.org/wiki?curid=2394844", "title": "Ny\u00edrcsaholy", "text": "Ny\u00edrcsaholy \u00e8 un comune dell'Ungheria di 2240 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2394846", "revid": "729019", "url": "https://it.wikipedia.org/wiki?curid=2394846", "title": "Ny\u00edrcs\u00e1sz\u00e1ri", "text": "Ny\u00edrcs\u00e1sz\u00e1ri \u00e8 un comune dell'Ungheria di 1256 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2394847", "revid": "599", "url": "https://it.wikipedia.org/wiki?curid=2394847", "title": "Semyon Aranovich Gershgorin", "text": ""}
{"id": "2394848", "revid": "1982", "url": "https://it.wikipedia.org/wiki?curid=2394848", "title": "Durotrigi", "text": "I Durotrigi furono una delle trib\u00f9 celtiche che vivevano nelle isole britanniche prima della invasione romana della Britannia. La trib\u00f9 viveva nell'attuale Dorset, sud Wiltshire e Somerset meridionale. Dopo la conquista romana, le loro principali \"civitates\", o insediamenti incentrati su unit\u00e0 amministrative, furono Durnovaria (attuale Dorchester, \"la probabile capitale originaria\") e Lindinis (attuale Ilchester, \"della cui prima, lo status sconosciuto fu perci\u00f2 accresciuto\").\nI Durotrigi furono pi\u00f9 una confederazione tribale che una vera e propria trib\u00f9. Essi furono uno dei pochi gruppi che fecero coniazioni prima della conquista romana e furono parte della \"periferia\" culturale, come li caratterizz\u00f2 Barry Cunliffe, attorno al \"gruppo nucleare\" di Britanni del sud. Queste monete furono piuttosto semplici e non ebbero nessuna iscrizione, e di conseguenza nessun nome di coloro che l'ebbero emesse pu\u00f2 essere noto, o lasciare una sola testimonianza riguardo a monarchi o governanti. Tuttavia, i Durotrigi presentavano una societ\u00e0 stabile, basata sulla coltivazione delle terre circondati e protetti da robuste \"fortificazioni collinari\" (hill forts) che erano ancora in uso nel 43 a.C. Maiden Castle \u00e8 un esempio sopravvissuto di uno di queste hill fort.\nL'area dei Durotrigi viene identificata in parte dalle monete: poche monete dei Durotrigi sono state trovate nell'area \"nucleare\", dove esse erano apparentemente inaccettabili e furono riconiate. Al loro nord ed est c'erano gli Atrebati, oltre l'Avon e il suo tributario Wylye: \"l'antica divisione \u00e8 oggi riflessa nella divisione della contea tra Wiltshire e Somerset.\" La \"Nuova Foresta\" (\"New Forest\") potrebbe avere fornito una zona tampone, come poteva fare una fitta foresta sul Continente. Il loro principale sbocco per il commercio attraverso La Manica, forte nella prima met\u00e0 del I secolo a.C., (quando venne introdotto il tornio da vasaio) esaurendosi nei decenni successivi prima dell'avvento dei Romani, fu a Hengistbury Head. La testimonianza numismatica mostra un progressivo deprezzamento della monetazione, suggerendo limitazione economica accompagnata dall'aumento dell'isolamento culturale. Le analisi della struttura delle ceramiche dei Durotrigi fanno pensare a Cunliffe, la cui produzione era sempre pi\u00f9 centralizzata, a Poole Harbour (Cunliffe 2005:183). La cerimonia funebre dei Durotrigi avveniva con l'inumazione, con un ultimo pasto rituale fornito anche sotto circostanze di scarsit\u00e0, come nelle otto sepolture a Maiden Castle, compiute immediatamente dopo l'attacco romano.\nNon sorprende il fatto che i Durotrigi resistettero all'invasione romana nel 43 d.C., e lo storico Svetonio riporta qualche scontro fra la trib\u00f9 e la seconda legione Augusta, allora comandata da Vespasiano. Dal 70 d.C., la trib\u00f9 venne ormai romanizzata e sicuramente inclusa nella provincia romana di Britannia. Nell'area tribale i Romani esplorarono alcune miniere cercando di sostenere un'industria locale di ceramica."}
