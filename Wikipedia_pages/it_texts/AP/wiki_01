{"id": "2193450", "revid": "933835", "url": "https://it.wikipedia.org/wiki?curid=2193450", "title": "Basilica di San Bernardino", "text": "La basilica di San Bernardino \u00e8 un edificio religioso dell'Aquila, situato nel quarto di Santa Maria. Venne costruita, con l'adiacente convento, fra il 1454 e il 1472 in onore di san Bernardino da Siena, le cui spoglie sono custodite all'interno del mausoleo del Santo realizzato a opera di Silvestro dell'Aquila. La facciata, eretta nel secolo successivo da Cola dell'Amatrice con influenze michelangiolesche, \u00e8 considerata la massima espressione dell'architettura rinascimentale in Abruzzo.\nL'interno, in stile barocco, \u00e8 dovuto alla ricostruzione dell'edificio in seguito al terremoto del 1703 a opera di pi\u00f9 progettisti \u2014 tra i quali sicuramente Filippo Barigioni, Sebastiano Cipriani e Giovan Battista Contini \u2014 e conserva importanti opere d'arte di Andrea della Robbia, Francesco Bedeschini, Pompeo Cesura, Rinaldo Fiammingo e Donato Teodoro, oltre al gi\u00e0 citato Silvestro dell'Aquila, autore anche del mausoleo di Maria Pereyra Camponeschi. Il soffitto in legno intagliato e ornato di oro zecchino \u00e8 opera di Ferdinando Mosca.\n\u00c8 stata inserita nell'elenco degli edifici monumentali nazionali nel 1902 ed elevata al rango di basilica minore \u2014 titolo che condivide con le concittadine San Giuseppe Artigiano e Santa Maria di Collemaggio \u2014 da papa Pio XII nel 1946. A causa del sisma del 2009 che ne ha gravemente danneggiato l'abside e il campanile, la basilica \u00e8 stata sottoposta a lavori di riparazione e consolidamento ed \u00e8 stata riaperta nel 2015.\nDal dicembre 2014 il Ministero per i beni e le attivit\u00e0 culturali la gestisce tramite il Polo museale dell'Abruzzo, nel dicembre 2019 divenuto Direzione regionale Musei.\nStoria.\nL'arrivo di Bernardino all'Aquila e la sua morte.\nBernardino degli Albizzeschi nacque a Massa Marittima nel 1380 ma, gi\u00e0 in giovane et\u00e0, si trasfer\u00ec a Siena dove rimase per buona parte della sua vita e cominci\u00f2 la sua attivit\u00e0 di predicatore. Nel 1437, al culmine della sua fama e dopo aver ripetutamente rinunciato alla carica di vescovo in alcune delle diocesi pi\u00f9 influenti dell'epoca, divenne vicario generale dell'ordine dei francescani in Italia. Pochi anni dopo venne invitato dal vescovo Amico Agnifili in Abruzzo, per tentare di riappacificare le due fazioni cittadine; seppur malato, nei primi mesi del 1444, si rec\u00f2 quindi all'Aquila dove mor\u00ec dopo poco tempo, il 20 maggio.\nInizialmente le sue spoglie vennero poste nella chiesa di San Francesco in piazza del Palazzo.\nImmediatamente la cittadinanza, riappacificatasi, si prodig\u00f2 per celebrare degnamente la figura del predicatore mediante la realizzazione di un tempio in suo onore; tra i principali fautori fu Giovanni da Capestrano che ricevette l'appoggio di papa Niccol\u00f2 V. Il pontefice canonizz\u00f2 Bernardino da Siena nel 1450 e l'anno seguente assegn\u00f2 a Giacomo della Marca l'incarico di soprastante (termine usato all'epoca per indicare il soprintendente) della fabbrica.\nL'edificazione della basilica.\nI lavori ebbero inizio nel 1454, a soli dieci anni dalla morte del santo. Per il luogo venne scelto lo spazio tra il vecchio ospedale San Salvatore e la scomparsa chiesa di Sant'Al\u00f2, nel locale di Sinizzo del quarto di Santa Maria, a ridosso della cinta muraria orientale; l'area venne preferita a quella, poco distante, di Santa Maria del Carmine individuata inizialmente. La cappella del santo, adiacente alla preesistenza di Sant'Al\u00f2, venne iniziata nel 1458 e l'anno seguente si dette inizio alla costruzione del convento, posto ugualmente sul lato destro della chiesa.\nAl principio la tomba di San Bernardino era invece prevista al centro della basilica, in corrispondenza della grande cupola, cos\u00ec da determinare un impianto architettonico a pianta centrale.\nIl terremoto del 1461, che provoc\u00f2 alcuni danni alla costruzione, costrinse all'interruzione dei lavori che ripresero nel 1464 e si protrassero sino alla presunta conclusione del 1472: in quell'anno infatti il corpo di San Bernardino fece il suo ingresso nella nuova basilica per essere posto nella cappella a lui dedicata. In questa prima fase la chiesa presentava una facciata in laterizio di grande originalit\u00e0, dotata di portico ed eretta tra il 1465 e il 1468 su progetto di Giacomo della Marca cui si sovrappose un progetto di ampliamento, opera di Silvestro dell'Aquila, che tuttavia \u2014 nonostante l'interesse di papa Giulio II \u2014 rimase incompleto. Dell'originaria facciata non rimane alcun disegno ufficiale ma si ritiene faccia da sfondo a un \"San Bernardino da Siena\" di un ignoto pittore napoletano, conservato nella \"Domus Vitellia\" a Roma.\nTra il 1488 e il 1489, su impulso di due dei frati del convento, Francesco e Ambrogio, la basilica venne \u00absormontata da una cupola che fu la pi\u00f9 grande costruzione di questo genere in Abruzzo\u00bb, le cui dimensioni vennero poi ridotte nella ricostruzione successiva al terremoto del 1703. Si ritiene che essa fosse caratterizzata da una fine pilastratura nervata in stile gotico.\nNello stesso periodo, si lavor\u00f2 alacremente sull'apparato decorativo interno: sempre al 1488 risale il mausoleo di Maria Pereyra Camponeschi, opera del gi\u00e0 citato Silvestro dall'Aquila, che in seguito, tra la fine del secolo e il 1505, realizz\u00f2 il monumentale mausoleo di San Bernardino. Nel Cinquecento cominci\u00f2 anche l'edificazione delle cappelle laterali, per opera delle pi\u00f9 influenti famiglie aquilane dell'epoca, che affiancarono quella di San Bernardino e di Sant'Al\u00f2: nella basilica trovarono cos\u00ec spazio gli Agnifili, di nuovo i Camponeschi, i Fibbioni e i Notar Nanni. Qualche anno dopo, per volere della famiglia Vetusti Oliva, l'edificio venne impreziosito dalla \"Resurrezione\" di Andrea della Robbia, mentre nel secolo successivo comparvero dipinti realizzati da Francesco da Montereale, Pompeo Cesura e Francesco Bedeschini. I lavori sulle cappelle gentilizie si protrassero comunque sino almeno alla met\u00e0 del Seicento.\nNella prima met\u00e0 del Cinquecento si decise, inoltre, di rimettere mano alla facciata e per realizzarla venne chiamato l'architetto Nicola Filotesio, meglio noto come Cola dell'Amatrice. In essa sono evidenti i richiami a un progetto di Michelangelo Buonarroti per la basilica di San Lorenzo a Firenze, mai realizzato, di cui rimane un modello in legno conservato presso la casa-museo Buonarroti del capoluogo toscano; secondo alcuni storici, il Filotesio avrebbe ricevuto il progetto dallo stesso Michelangelo, secondo altri ebbe semplicemente modo di osservarlo durante un viaggio a Roma nel 1525. I lavori iniziarono proprio nel 1525 e furono completati a scaglioni: nel 1527 venne completato il primo ordine, nel 1540 il secondo e infine nel 1542 la facciata poteva dirsi finita con il completamento del terzo e ultimo ordine.\nIl terremoto del 1703 e la ricostruzione barocca.\nNel 1703, la basilica venne, come detto, devastata dal \"Grande Terremoto\" che colp\u00ec la citt\u00e0. San Bernardino fu tra gli edifici a subire i maggiori danni, con la sola facciata e le mura laterali che rimasero in piedi. La ricostruzione della basilica cominci\u00f2 qualche anno dopo la catastrofe e cambi\u00f2 radicalmente volto alla chiesa, non solo per l'apparato decorativo \u2014 virato, come nel caso della basilica di Santa Maria di Collemaggio e altre chiese minori, verso lo stile barocco dell'epoca \u2014 ma anche per quanto riguarda l'organizzazione spaziale dell'aula.\nNell'aprile del 1707, le famiglie Narducci e Visconti (quest'ultima di origine milanese e trasferitasi in Abruzzo in seguito al sisma) si impegnarono economicamente, dinanzi al notaio Perseo Capulli, nella riedificazione dell'edificio i cui lavori dovettero cominciare durante quell'anno. Rimane sconosciuto il primo progettista, probabilmente locale, cui si deve l'\u00abinvenzione architettonica\u00bb dell'impianto mentre gi\u00e0 dal 1708 \u00e8 documentato lo scambio epistolare tra i frati e Giovan Battista Contini, noto architetto allievo del Bernini e operante nel Regno Pontificio.\nSecondo quanto ipotizzato dal Vicari, e ripreso dall'Antonini, l'architetto romano venne chiamato a supervisionare i lavori e a fornire la propria consulenza nella parte pi\u00f9 impegnativa dell'opera, ossia la ricostruzione della cupola: per quest'ultima, il Contini propose inizialmente un'ardita struttura a prisma ottagonale alzata a tutta l'altezza del tamburo, secondo uno schema che poi venne realizzato nella chiesa di Sant'Agostino (1720) ma che fu invece rifiutato a San Bernardino.\nNel 1730, a una prima mano dello sconosciuto aquilano e a quella del Contini, si aggiunse un terzo intervento a cura di Filippo Barigioni \u2014 altro noto architetto romano della scuola di Carlo Fontana \u2014 che probabilmente si occup\u00f2 della stabilit\u00e0 della cupola e, soprattutto, del rivestimento delle navate. Infine, va menzionato l'intervento di Sebastiano Cipriani \u2014 conterraneo del santo ma operante stabilmente a Roma \u2014 cui viene attribuita l'edificazione del portale laterale su Via Verdi; secondo il Vicari, al Cipriani sono riferibili anche la sistemazione dell'attico della navata centrale e quella della cantoria che sorregge l'organo a canne.\nGli interventi recenti.\nL'arredamento basilicale, iniziato nel Cinquecento, \u00e8 proseguito fino ai giorni nostri con la realizzazione di quindici simulacri per la processione del Venerd\u00ec Santo, in stile d'avanguardia, opera di Remo Brindisi e di altri artisti. La tradizionale sfilata, d'origine trecentesca, era stata vietata nel 1768 da un editto reale e fu ripristinata solamente nel 1954 su iniziativa dei frati minori del convento di San Bernardino, con inizio proprio dalla basilica.\nTra il 1958 e il 1961 si oper\u00f2 un radicale restauro della facciata, con smontaggio e rimontaggio dei singoli elementi e che consent\u00ec una minuziosa operazione di analisi e rilievo della stessa. Nello stesso periodo venne realizzata la fodera in calcestruzzo armato del campanile e del basamento, sempre in calcestruzzo e pietre, che occup\u00f2 l'intera struttura sino al piano sottostante la cella campanaria, causando anche la perdita dell'originaria scala in pietra.\nIl terremoto del 2009 produsse nuovi danni alla basilica; a farne le spese fu soprattutto la parte absidale dove si registrarono il crollo parziale della torre campanaria e lesioni di grave entit\u00e0 sul tamburo della cupola. Si riscontrarono inoltre evidenti fessurazioni dell'apparato lapideo della facciata.\nA una prima fase di messa in sicurezza della struttura, sono seguite le operazioni di restauro che si sono inizialmente concentrate sulla navata centrale \u2014 e in particolare la ricostruzione della cupola, il restauro del soffitto ligneo e il consolidamento delle pareti longitudinali \u2014, riaperta al pubblico il 2 maggio 2015. Per quanto riguarda il campanile, \u00e8 stato operato un censimento e una raccolta del materiale lapideo originario, ricollocato poi minuziosamente in loco con la tecnica dell'anastilosi; all'interno della torre campanaria \u00e8 stata inoltre inserita una cella in acciaio per consentire il consolidamento statico della struttura.\nNel 2017 \u00e8 stato quindi completato il restauro della cappella e del mausoleo di San Bernardino, tornato a ospitare le spoglie del Santo nell'anniversario della sua morte. Nello stesso anno \u00e8 stata nuovamente resa visibile al pubblico la \"Crocifissione\" di Rinaldo Fiammingo, posta nella cappella maggiore e le cui operazioni di smontaggio avevano riportato alla luce un precedente affresco del XV secolo.\nDescrizione.\nInsieme alla basilica di Santa Maria di Collemaggio, eretta nel XIII secolo per volere di papa Celestino V, San Bernardino fu il primo monumento cittadino a suscitare interesse al di fuori del circondario abruzzese, per arrivare a una sfera nazionale e transnazionale. Detto fenomeno \u00e8 dovuto certamente alla notoriet\u00e0 del santo toscano, ma anche al coinvolgimento, nelle fasi costruttive, di personalit\u00e0 influenti della vita religiosa \u2014 tra cui due pontefici, Niccol\u00f2 V e Giulio II \u2014 e, soprattutto, artistica dell'epoca.\nLa chiesa ha una lunghezza complessiva di 100,50 m, superiore a quella di tutti gli altri edifici religiosi aquilani compresa la basilica di Santa Maria di Collemaggio (circa 94,00 m); per dimensioni e monumentalit\u00e0, San Bernardino \u00e8 ancora oggi considerato il pi\u00f9 importante edificio religioso della citt\u00e0.\nEsterno.\nL'esterno della basilica manifesta un definitivo allontanamento \u2014 rilevatosi una prima volta nella realizzazione della facciata della chiesa della Beata Antonia \u2014 dai canoni stilistici della scuola aquilana che aveva caratterizzato l'architettura religiosa cittadina medievale.\nIl rivestimento esterno quattrocentesco, che sopravvive nella parte basamentale della cupola e nella struttura della torre campanaria, appare decisamente semplicistico nonostante la larga disponibilit\u00e0 economica del committente; \u00e8 tuttavia possibile che questi apparecchi facciano riferimento non al rivestimento originario della basilica ma gi\u00e0 al primo rifacimento successivo al terremoto del 1461.\nAlla sobriet\u00e0 dei rivestimenti, si oppone un monumentalismo delle complesse volumetrie dell'edificio e del suo impatto architettonico-urbanistico. Le forme esterne riprendono l'articolazione degli spazi interni con il predominio di una salda direttrice longitudinale (l'involucro della basilica) da cui si propagano forze centrifughe derivanti dalla presenza delle cappelle laterali, dal campanile e soprattutto dalla cupola; l'insieme architettonico \u00e8 prettamente rinascimentale, nonostante la presenza di alcuni elementi tardo gotici.\nI crolli e i numerosi rifacimenti hanno modificato le dimensioni originarie della struttura senza alterarne sensibilmente le proporzioni tipicamente rinascimentali, minuziosamente descritte \u2014 un fatto senza uguali per ci\u00f2 che riguarda le chiese aquilane \u2014 sia da Girolamo Pico Fonticulano sia da Salvatore Massonio. In particolare, la \"Decrittio di sette citt\u00e0 illustre d'Italia\" del Fonticulano riporta per San Bernardino una lunghezza complessiva di 50 canne, una larghezza di 15 e un'altezza (del campanile, tolta la cuspide) di 24; dall'attuale differisce pertanto in maniera marcata solamente la torre campanaria che nel Quattrocento era caratterizzata da due piani di bifore e di cui oggi sopravvive il primo.\nScalinata monumentale.\nLa basilica s'innalza al culmine di una monumentale scalinata che costituisce l'unione urbana tra la medievale Via Fortebraccio (in basso) e l'asse rinascimentale di Via San Bernardino (in alto), superando un dislivello di circa 20 metri. La gradinata \u00e8 fiancheggiata da sei edicole, ciascuna omaggio di una delle sei famiglie che contribuirono alla realizzazione dell'edificio, vale a dire i Bonanni, i Cappa, i D'Andrea, i Dragonetti, i Manieri e i Rivera.\nLa scalinata \u00e8 lunga 68 metri e larga 30; \u00e8 suddivisa in quattro rampe da dieci gradoni ciascuna intervallate da tre gradoni maggiori, in corrispondenza delle edicole. Alle estremit\u00e0 vi sono quattro torrette quadrangolari. In basso si apre una piazza triangolare nota con il nome di Piazza Bariscianello da cui si ha una vista scenografica sulla facciata di Cola dell'Amatrice.\nIl fronte basilicale \u00e8 anticipato da una seconda scalinata minore, di quindici gradini \u2014 in mattoni disposti a spina di pesce e cordoni lapidei rivestiti di patina dorata \u2014 che eleva l'edificio rispetto alla Via San Bernardino e ne costituisce il sagrato; da qui, grazie alla sottostante gradinata, si ha una vista panoramica su Via Fortebraccio e sull'intero quarto di Santa Giusta, oltre che sul gruppo montuoso di Monte Ocre-Monte Cagno e sull'intera catena del Sirente-Velino.\nFacciata.\nLa facciata viene considerata la massima espressione dell'architettura rinascimentale in Abruzzo e tra le pi\u00f9 ragguardevoli in Italia. Costituisce l'opera maggiore di Cola dell'Amatrice, che qui sintetizza influenze fiorentine, urbinate e romane, e rappresenta uno dei primi esempi d'impiego dei triglifi dorici. Si ritiene che l'architetto si sia ispirato a un progetto mai realizzato di Michelangelo per la basilica di San Lorenzo a Firenze, di cui oggi rimane solo un modellino in legno custodito nella casa-museo Buonarroti; i lavori si svolsero in varie fasi, dal 1525 al 1542.\nSi presenta quasi quadrata a coronamento orizzontale, con dimensioni di 30 metri in larghezza e 28 in altezza. \nCome nello schema delle chiese aquilane, si suddivide in tre ordini, ciascuno dotato di una massiccia trabeazione e sorretto da quattro coppie di colonne, dall'alto verso il basso in stile dorico, ionico e corinzio. Il primo ordine, pi\u00f9 alto dei successivi, venne completato nel 1527 ed \u00e8 a sua volta suddiviso in tre parti con portoni, dei quali il pi\u00f9 importante \u00e8 il portale principale [n. 1] al centro; questo si presenta incassato tra due ulteriori coppie di colonnine scanalate a spirale con volta lunettata recante l'altorilievo \"Madonna col bambino tra i Santi Francesco e Bernardino che presenta il devoto Girolamo da Norcia\", probabilmente della scuola di Silvestro dell'Aquila, sotto mezzo giro di cherubini e tra vari e raffinati motivi floreali. Il portale si rif\u00e0 al modello quattrocentesco elaborato da Leon Battista Alberti reinterpretando lo schema dell'arco trionfale. L'architrave che divide il primo e il secondo ordine \u00e8 anch'essa particolarmente ricca, con triglifi e metope recanti simboli cristiani.\nI successivi due ordini, completati rispettivamente nel 1540 e nel 1542, presentano alternati tre finti rosoni, due medaglioni con l'emblema bernardiniano e una trifora serliana, quest'ultima probabilmente successiva alla ricostruzione settecentesca. Nell'architrave che divide il secondo e il terzo ordine \u00e8 incisa la dedica al tempio:\nSotto la cornice dello spigolo sinistro \u00e8 invece la firma dell'architetto e la data di conclusione della prima fase di lavori.\nFronti laterali.\nDei fronti laterali rimane scoperto il solo prospetto di sinistra \u2014 che si sviluppa lungo la via dedicata a Giacomo della Marca, ideatore della basilica \u2014 e l'area retrostante l'abside, collocata tra Piazza del Teatro e Via Vittorio Veneto, entrambi in muratura e ricostruiti in epoca settecentesca.\nSul fianco sinistro, in corrispondenza del terminale di Via Verdi, \u00e8 presente un portale laterale in pietra realizzato in seguito al terremoto del 1703 per opera di Sebastiano Cipriani; si tratta di una bucatura di forma rettangolare caratterizzata da un ricco impalcato di colonne e lesene e contornata da un fastigio a cornice spezzata. Su Via Vittorio Veneto \u00e8 invece l'antico portale d'accesso al convento.\nTorre campanaria.\nIl campanile si colloca sul fronte destro della basilica, a nord della cupola e a est della cappella maggiore. Venne realizzato nel XV secolo, contemporaneamente all'edificazione della basilica, e nella sua conformazione originaria prevedeva un doppio ordine di bifore su quattro fronti, coperto da un tetto a guglia la cui altezza \u2014 secondo il Fonticulano, pari a 24 canne, ovvero a circa 51 metri \u2014 superava quella della cupola; la torre venne poi ribassata di un ordine in seguito al terremoto del 1703, probabilmente a causa di un crollo. Dopo il sisma del 2009 si \u00e8 reso necessario un nuovo intervento di ricostruzione.\nAll'interno della torre campanaria sono collocate cinque campane, fuse in momenti diversi tra il XVII e il XX secolo, ancorate a una struttura di sostegno (il castello delle campane) che ne consente l'oscillazione; questo \u00e8 collegato a un computer che lo attiva secondo programma.\nInterno.\nLa basilica presenta un impianto unico nell'ambito dell'architettura religiosa aquilana, dovuto alla sovrapposizione di un corpo a pianta centrale e uno a pianta longitudinale. Tradizionalmente, detta singolarit\u00e0 viene collegata alla posizione della tomba di San Bernardino, la cui collocazione originaria era probabilmente prevista esattamente al centro dell'edificio, sotto la cupola. Secondo il Chierici, invece, una pianta cos\u00ec inusuale sarebbe dovuta a un'ottimizzazione dell'attivit\u00e0 oratoria con le grandi navate che avrebbero costituito di fatto una \u00abpiazza coperta\u00bb destinata a ospitare i visitatori mentre la cupola avrebbe avuto la funzione di cassa di risonanza.\nIl riferimento principale di un complesso architettonico cos\u00ec particolare sembra essere Santa Maria del Fiore a Firenze, gi\u00e0 individuato dal Gavini anche nella funzione simbolica di omaggio dell'origine toscana del santo; le similitudini tra i due impianti sono notevoli cos\u00ec come intensi erano, nel XV secolo, i rapporti tra le due citt\u00e0, collocate lungo la Via degli Abruzzi che all'epoca costituiva una tra le pi\u00f9 importanti arterie commerciali d'Europa. Di discreta importanza parrebbe essere anche l'influenza di alcune costruzioni gotiche come il Duomo di Siena e, in ambito regionale, la chiesa di Santa Maria Maggiore di Lanciano.\n\u00c8 da rimarcare tuttavia che, a differenza della cattedrale fiorentina, in San Bernardino \u00e8 maggiormente evidente una gerarchizzazione dei due corpi, con quello a pianta centrale che manifesta una maggiore importanza e monumentalit\u00e0 rispetto alle navate prospicienti, a loro volta spazialmente autonome come un secondo sagrato. Il Gavini fa notare che questo dualismo, gi\u00e0 presente nell'impianto quattrocentesco, \u00e8 stato poi ulteriormente esaltato nella ricostruzione settecentesca, soprattutto mediante un sapiente uso del complesso apparato decorativo, bilanciato in modo da accentuare l'identit\u00e0 centrica della basilica.\nA un'analisi pi\u00f9 accurata \u00e8 possibile suddividere la chiesa in quattro diversi spazi: l'asse longitudinale formata dalle tre navate, l'asse trasversale in corrispondenza del mausoleo di San Bernardino, il grande vano cupolato e la chiesa absidale con l'altare maggiore; \u00e8 in particolare questa \"chiesa trasversale\", che crea una vistosa interruzione nella continuit\u00e0 delle arcate della navata, a impersonare ancora oggi la parte pi\u00f9 caratteristica e originale della struttura, resa ancor pi\u00f9 monumentale dalla presenza del sepolcro del santo.\nL'asse longitudinale \u00e8 caratterizzato da una variet\u00e0 \u2014 in termini di forme e monumentalit\u00e0 \u2014 di cappelle laterali, realizzate per lo pi\u00f9 nel Cinquecento. Secondo il Del Bufalo, \u00e8 possibile che il progetto originario prevedesse esclusivamente cappelle semiottagonali \u2014 come le due collocate nella navata sinistra e dedicate alle famiglie Camponeschi e Fibbioni \u2014 sul modello della basilica di Santa Maria del Popolo a Roma. Con le distruzioni dovute al terremoto del 1703, le cappelle vennero ricostruite in maniera difforme dall'originale perdendo cos\u00ec la dinamica spazialit\u00e0 rinascimentale.\nNavata centrale.\nAll'ingresso nella basilica dal portone principale [n. 1], si accede direttamente allo spazio della navata centrale. Questa mantiene l'aspetto assunto definitivamente nel 1730, al termine dei lavori di ricostruzione della basilica successivi al terremoto dell'Aquila del 1703 che ne aveva provocato il crollo quasi completo. Nella pavimentazione originaria rinascimentale sono incassate, ai lati dell'ingresso, due pietre tombali risalenti al XV secolo: quella di sinistra \u00e8 dedicata a Francesco Luculli, fatto torturare e uccidere da Alfonso V d'Aragona in quanto consigliere di Pietro Lalle Camponeschi.\nLo spazio della navata centrale \u00e8 il pi\u00f9 importante in termini dimensionali dell'intera basilica ed \u00e8 caratterizzato da un fastoso soffitto a cassettoni in legno intagliato e ornato di oro zecchino, realizzato da Ferdinando Mosca tra il 1723 e il 1727. In esso, sono incastonati tre dipinti di Girolamo Cenatiempo (\"L'Assunta con i Santi Bernardino e Giovanni da Capestrano\" e due episodi della vita del santo) oltre a un grande emblema del Cristo e alla smagliante raggiera con il trigramma bernardiniano; quest'ultimo \u00e8 lavorato superficialmente con i ceci di Navelli, decorati in modo da ottenere un effetto chiaroscuro.\nI massicci pilastri della navata principale derivano la loro conformazione dal ringrosso settecentesco operato sui piedritti originali d'epoca rinascimentale che ancora costituiscono il cuore dell'elemento strutturale; nel restauro successivo al terremoto del 2009 \u00e8 stata operata una cerchiatura con fasce d'acciaio per garantire un collegamento tra la parte pi\u00f9 antica del pilastro e quella pi\u00f9 moderna. Il primo pilastro a destra sorregge un'acquasantiera del XIV secolo.\nOrgano maggiore.\nDue pilastrini aggiuntivi, posti direttamente all'ingresso nella basilica, sorreggono il maestoso organo a canne [n. 2] che occupa quasi interamente la controfacciata dell'edificio. \u00c8 anche chiamato organo maggiore per distinguerlo da un secondo organo, di dimensioni e rilevanza pi\u00f9 modesta, posto dietro l'altare maggiore.\nL'organo \u00e8 stato realizzato nel 1725 da Feliciano Fedeli, artista organaro di Rocchetta di Camerino; \u00e8 collocato in una cantoria in muratura con fronte curvilineo in stile barocco, a sua volta inserita in una cassa di risonanza in legno finemente intagliato e decorato, opera di Ferdinando Mosca. La facciata della cassa presenta un profilo tripartito, suddiviso da lesene tortili sormontate da capitelli corinzi con decorazioni floreali. Le canne complessive sono trentuno, diciassette nel settore centrale e sette in ognuno dei due settori laterali, disposte a cuspide. Le trombe alla base sono \"en chamade\" cio\u00e8 poste orizzontalmente, caratteristica rarissima nel panorama degli organi a canne italiani.\nNavata destra.\nSul fianco destro sono collocate cinque cappelle. La prima di esse \u00e8 la Cappella Vetusti Oliva [n. 3] che occupa in realt\u00e0 il secondo quadrante poich\u00e9 il primo conduce a degli ambienti di servizio. Vi \u00e8 collocata la pala in terracotta invetriata, bianca su sfondo azzurro, contenente la \"Resurrezione, Incoronazione di Maria e quattro santi\" (1495-1500), opera dello scultore fiorentino Andrea della Robbia su commissione della famiglia Vetusti Oliva; in essa si riconoscono ben ventotto figure. Nella predella sono l'\"Annunciazione\", l'\"Adorazione del Bambino\", l'\"Epifania\" e la \"Presentazione di Ges\u00f9\" dello stesso artista.\nProseguendo, s'incontra la Cappella di Notar Nanni [n. 4]. All'interno della nicchia \u00e8 collocata la \"Madonna con bambino in trono\" (1490-1495), scultura lignea realizzata da Silvestro dell'Aquila. L'impianto dell'opera ricalca quello della precedente e omonima Madonna collocata nella chiesa di Santa Maria in Platea a Campli (TE); particolare della Madonna bernardiniana \u00e8 lo spillone con testa a forma di cherubino collocato nella veste della donna e poi riproposto in altre sculture mariane dell'artista.\nLa Cappella Ciampella occupa il terzo quadrante [n. 5]. Dietro l'altare \u00e8 collocata la pala con l'\"Adorazione dei pastori\" (1566) di Pompeo Cesura con evidenti influenze raffaellesche, considerata il capolavoro dell'artista aquilano.\nIl quarto quadrante \u00e8 occupato dalla Cappella del Santo, mentre il quinto dalla cappella della famiglia Dragonetti de Torres [n. 7]. Al suo interno sono presenti la \"Conversione di San Paolo\", su tela del XVIII secolo, e la tomba con epigrafe del vescovo Giacinto Dragonetti; dalla cappella \u00e8 inoltre possibile accedere alla cripta sottostante la Cappella del Santo.\nMausoleo di San Bernardino.\nLa Cappella del Santo \u00e8 la quarta del fianco destro [n. 6]; in essa \u00e8 collocato il mausoleo di San Bernardino, in posizione rialzata rispetto alle navate.\nI lavori sulla cappella cominciarono nel 1458 quando ancora la tomba del Santo era prevista al centro della basilica. Successivamente il sepolcro \u2014 trasferito nell'edificio nel 1472 dalla chiesa di San Francesco \u2014 venne collocato nella cripta che divenne ben presto inadeguata ad accogliere la mole di pellegrini che vi giungevano in visita. Si decise quindi di realizzare un apposito mausoleo, anche grazie al noto mercante Jacopo di Notar Nanni che ne commission\u00f2 a sue spese l'opera a Silvestro dell'Aquila gi\u00e0 autore, nella stessa basilica, del mausoleo di Maria Pereyra Camponeschi.\nIl mausoleo vide la luce tra il 1489 e la fine del secolo; venne poi terminato nel 1505, un anno dopo la morte di Silvestro dell'Aquila, da Salvato di Girolamo Romano e Angelo d'Arischia, suoi allievi. L'opera \u00e8 una grande arca su base quadrata, in pietra rivestita di marmo, ed \u00e8 caratterizzata da quattro massicci pilastri angolari che sorreggono una trabeazione, a sua volta coronata da un arco lunettato. Il fronte principale si presenta suddiviso in due ordini: in quello inferiore, un'apertura rettangolare bipartita con un'esile colonnina permette la vista sul sepolcro mentre in quello superiore si trova una \"Madonna con bambino tra San Bernardino e Jacopo di Notar Nanni\" e infine, nella lunetta, \u00e8 raffigurato il Padre Eterno circondato da mezzo giro di cherubini. Nei pilastri sono inserite le statue dei Santi Pietro e Paolo, di San Giovanni Battista e di San Giovanni Evangelista mentre nel basamento vi sono due epigrafi sulla storia del monumento.\nAnalogamente, nel fronte posteriore si ha un ordine inferiore similare a quello principale, un ordine superiore con la \"Vita di San Bernardino\" e la storia della basilica e una lunetta con il \"Cristo uscente dal sepolcro\"; nelle nicchie laterali si trovano le statue di San Francesco, Sant'Antonio da Padova, San Sebastiano e Santa Caterina d'Alessandria.\nIl corpo di Bernardino da Siena \u00e8 collocato in un'urna lignea argentata e dorata realizzata nel 1799 da Giuseppe Mantini di Mantova. La volta della cappella \u00e8 decorata con la \"Predica di san Bernardino con i santi Giovanni da Capestrano e Giacomo della Marca\" di Girolamo Cenatiempo.\nCupola.\nAl termine della navata destra, prima dell'ingresso alla cupola, un vano trapezoidale introduce a destra alla sagrestia [n. 8]. La volta si presenta interamente affrescata con la \"Santissima Trinit\u00e0 e i Santi\", opera del 1738 del pittore teatino Donato Teodoro. Dalla sagrestia si pu\u00f2 accedere direttamente al convento adiacente alla basilica.\nSi accede quindi al vano della cupola, realizzata con calotta a spicchi su pianta ottagonale. Venne completamente ricostruita in seguito ai crolli del terremoto del 1703, per opera probabilmente di Giovan Battista Contini \u2014 che forn\u00ec la sua consulenza tecnica ed elabor\u00f2 un primo progetto, rifiutato \u2014, di Filippo Barigioni e d'un terzo personaggio locale, rimasto sconosciuto. La cupola attuale, seppur presentando un'altezza diminuita a quella dell'originale quattrocentesca, mantiene le stesse ragguardevoli dimensioni che la classificano come la pi\u00f9 grande costruzione del genere in Abruzzo. In basso, frontalmente alle navate minori, si aprono quattro cappelle; nella seconda di destra sono presenti resti di affreschi del XV secolo relativi alla prima edificazione della basilica.\nCappella maggiore.\nDalla cupola si entra infine nella Cappella maggiore che costituisce l'abside della basilica. Al centro, in posizione elevata, \u00e8 il grande altare maggiore [n. 9] in marmo realizzato da Donato Rocco Chicchi di Pescocostanzo; in basso, ai lati le statue di \"San Bernardino\" e \"San Francesco\", opera di un allievo di Silvestro dell'Aquila e nel mezzo la settecentesca statua dell'\"Immacolata\".\nDietro l'altare si accede al coro ligneo barocco [n. 10] che circonda totalmente le pareti dell'abside, opera di Giovan Caterino Rainaldi del 1751. Sulla parete destra retrostante si colloca la \"Crocifissione\" [n. 11], maestosa tela di Rinaldo Fiammingo, pittore belga trapiantato all'Aquila sul finire del XVI secolo. L'opera occupa una superficie di circa 52 m\u00b2 ed ebbe un discreto successo, venendo giudicata \u00abveramente eccezionale ed eccellente\u00bb da Karel van Mander, connazionale dell'artista. Lungo la parete curva, articolato in tre corpi dei quali i due laterali entro alte nicchie e quello centrale entro cassa lignea barocca, \u00e8 un secondo organo a canne [n. 12], costruito nel 1939 dalla ditta Mascioni (\"Opus 525\"); a trasmissione elettrica, dispone di 18 registri su due manuali e pedale.\nLa cappella si conclude con un finestrone finale posto sopra l'organo, impreziosito da una grande vetrata istoriata [n. 13], realizzata nel 1950 per il cinquecentenario della canonizzazione di Bernardino da Siena; consta di 21 pannelli in vetro colorato e dipinto, per lo pi\u00f9 a gran fuoco, e rilegati a piombo. In seguito ai danni dal sisma del 2009, la vetrata \u00e8 stata sottoposta a un meticoloso restauro con particolare cura per ci\u00f2 che ha riguardato il trattamento protettivo superficiale e che ha migliorato la resistenza a torsione dei pannelli. La vetrata \u00e8 visibile dall'esterno della basilica da via Vittorio Veneto, a lato dell'originario ingresso al convento di San Bernardino.\nMausoleo di Maria Pereyra Camponeschi.\nSulla sinistra dell'altare \u00e8 il mausoleo di Maria Pereyra Camponeschi [n. 14] \u2014 anche detto mausoleo di Maria Pereyra e Beatrice \u2014 opera di Silvestro dell'Aquila del 1488 e precedente dunque al mausoleo del Santo dello stesso artista. Maria Pereyra, nobile d'Aragona e parente di re Ferdinando II e papa Paolo IV, fu la moglie di Pietro Lalle Camponeschi, tra le pi\u00f9 importanti figure politiche della citt\u00e0 ed erede dell'omonimo casato che controll\u00f2 lungamente L'Aquila nel XV secolo.\nCome nel precedente mausoleo di Amico Agnifili al Duomo, l'opera prende spunto dai monumenti sepolcrali romani modellandone il disegno compositivo con la raffinatezza dei lavori scultorei urbinati pi\u00f9 prettamente rinascimentali. Su un fondale piatto e dipinto di rosso, Silvestro realizza un sarcofago in rilievo con le figure \"gisant\" e dormienti di Maria Pereyra (in alto) e la figlia Beatrice (in basso), quest'ultima morta prematuramente a quindici mesi. Il feretro \u00e8 incassato in una raffinata arcata con i pilastri suddivisi in quattro settori, decorati con le statue di San Giovanni Battista, Santa Lucia, San Francesco e Santa Caterina da Siena. Due putti d'influenza toscana e sorreggenti lo stemma dei Camponeschi completano la composizione.\nL'opera \u00e8 considerata tra le pi\u00f9 originali ed eclettiche dell'arte rinascimentale e da alcuni storici accreditata come la pi\u00f9 bella e commovente delle opere dell'artista aquilano.\nNavata sinistra.\nLa navata sinistra, meno monumentale della destra, \u00e8 caratterizzata da un primo androne d'ingresso collegato al portale laterale [n. 15] della basilica. In esso, un altare laterale sormontato da un dipinto raffigurante \"San Giacomo della Marca\", ideatore della basilica.\nIn sequenza poi, dirigendosi verso l'ingresso, si hanno sei cappelle; nella quinta \u2014 prospiciente il mausoleo di San Bernardino e dedicata alla famiglia Camponeschi \u2014 i \"Miracoli di Sant'Antonio\", pregevole dipinto di Pompeo Cesura [n. 16], nella quarta, dedicata alla famiglia Fibbioni, un seicentesco \"San Giovanni col bambino ed altri santi\" di autore ignoto [n. 17], nella terza l'\"Hecce Homo\" di Francesco Bedeschini [n. 18] e nella seconda la statua lignea di \"San Giovanni Battista\" di autore ignoto del XVI secolo [n. 19]. Il primo vano reca infine un dipinto del XVIII secolo raffigurante \"Santa Rosa da Viterbo\".\nConvento dei Minori Osservanti.\nAdiacente alla basilica \u00e8 il convento dei Minori Osservanti, realizzato tra il 1459 e il 1471 su una vasta area alla destra della chiesa. Il convento ha un impianto labirintico ed enigmatico strutturato intorno a quattro grandi chiostri, dei quali due utilizzabili dai frati bernardiniani dopo il passaggio dell'intero complesso allo Stato nel 1866.\nIl chiostro maggiore \u00e8 posto in corrispondenza della cupola; vi si accede direttamente dalla basilica, passando attraverso la sagrestia, oppure dall'ingresso principale al convento posto su Via Vittorio Veneto, sul fronte opposto rispetto alla facciata principale. \u00c8 costituito da un raffinato porticato con arcate ogivali su pilastrini a pianta ottagonale e presenta una bella vista su cupola e campanile. Dal chiostro maggiore, si entra a sinistra nel refettorio, costruito tra il 1468 e il 1470, interamente affrescato da Giovan Paolo Cardone con al centro l\"'Annunciazione\" e sui lunettoni le \"Storie del Vecchio e del Nuovo Testamento\".\nLa basilica di San Bernardino nella letteratura.\nTra i viaggiatori che citano la visita alla basilica nei loro racconti di viaggio si ricordano gli inglesi Augustus Hare e Keppel Richard Craven. L'edificio \u00e8 menzionato anche in un saggio dello scrittore Carlo Emilio Gadda dedicato alla basilica di Santa Maria di Collemaggio e ricompreso nella raccolta \"Verso la Certosa\" (1961). Nella basilica di San Bernardino \u00e8 ambientato, inoltre, l'incipit del romanzo \"Un delitto a regola d'arte\" (2011) della celebre collana \"La signora in giallo\" di Donald Bain."}
{"id": "2193453", "revid": "131358", "url": "https://it.wikipedia.org/wiki?curid=2193453", "title": "LKS L\u00f3dz", "text": ""}
{"id": "2193454", "revid": "339392", "url": "https://it.wikipedia.org/wiki?curid=2193454", "title": "Vasas Budapest SC", "text": ""}
{"id": "2193461", "revid": "486946", "url": "https://it.wikipedia.org/wiki?curid=2193461", "title": "CSF Zimbru Chisinau", "text": ""}
{"id": "2193463", "revid": "196390", "url": "https://it.wikipedia.org/wiki?curid=2193463", "title": "Llanelli AFC", "text": ""}
{"id": "2193464", "revid": "767487", "url": "https://it.wikipedia.org/wiki?curid=2193464", "title": "Don Carlos (Bukidnon)", "text": "Don Carlos \u00e8 una municipalit\u00e0 di Seconda classe delle Filippine, situata nella Provincia di Bukidnon, nella Regione del Mindanao Settentrionale.\nDon Carlos \u00e8 formata da 29 baranggay:"}
{"id": "2193465", "revid": "339392", "url": "https://it.wikipedia.org/wiki?curid=2193465", "title": "Atlantas", "text": ""}
{"id": "2193467", "revid": "647919", "url": "https://it.wikipedia.org/wiki?curid=2193467", "title": "Etzella Ettelbruck", "text": ""}
{"id": "2193468", "revid": "1833487", "url": "https://it.wikipedia.org/wiki?curid=2193468", "title": "Green belt", "text": " \nLa green belt (cintura verde), nel Regno Unito, \u00e8 una norma che regola il controllo dello sviluppo urbano. L'idea \u00e8 che debba essere mantenuta, attorno ai centri abitati, una fascia verde occupata da boschi, terreni coltivati e luoghi di svago all'aria aperta. Lo scopo fondamentale di una cintura verde \u00e8 impedire la scomposta proliferazione di costruzioni che vadano ad inquinare questo spazio di rispetto.\nEssa venne proposta, per la prima volta, attorno alla Greater London nel 1935. Il \"Town and Country Planning Act 1947\" consent\u00ec alle autorit\u00e0 locali di includere proposte per la costituzione di \"green belt\" nei loro piani di sviluppo. Nel 1955, il Ministero per la casa incoraggi\u00f2 le autorit\u00e0 locali a individuare delle zone protette intorno alle citt\u00e0 del Regno Unito ed a formalizzarne i limiti\nNorme sulle green belt in Inghilterra e Galles.\nIl Governo nazionale stabil\u00ec le norme, per l'Inghilterra ed il Galles, che vennero emanate nel \"Planning Policy Guidance Note 2: Green Belts\". Le amministrazioni locali erano invitate a seguire con urgenza le disposizioni contenute nel provvedimento legislativo. Nella cintura verde \u00e8 opinione comune che debbano esistere prescrizioni contro uno sviluppo improprio, a meno che circostanze molto speciali possano chiaramente dimostrare che i benefici dello sviluppo sarebbero maggiori del danno causato alla cintura verde. Il PPG2 indica chiaramente un determinato numero di esempi di quello che costituirebbe sviluppo adatto o improprio nella cintura verde.\nSecondo il PPG2, vi sono cinque punti prioritari da seguire: \nUna volta che un'area \u00e8 stata definita \"green belt\", godr\u00e0 dei seguenti benefici: \nGreen belt in Inghilterra.\nDal 2003, sono state individuate 14 \"green belt\":\nGreen belt in Scozia.\nLa \"green belt\" in Scozia \u00e8 regolata dallo \"Scottish Planning Policy (SPP) 21\", pubblicato dal Governo scozzese nel 2006.\nGreen belt in Irlanda del Nord.\nL'Irlanda del Nord dispone di trenta \"green belt\", per un totale di circa 226.600 ettari"}
{"id": "2193469", "revid": "550593", "url": "https://it.wikipedia.org/wiki?curid=2193469", "title": "Sant Julia", "text": ""}
{"id": "2193471", "revid": "1005847", "url": "https://it.wikipedia.org/wiki?curid=2193471", "title": "Giuseppe Manfredi (politico 1926)", "text": "Laureatosi in lettere, fu insegnante di liceo. Fu sindaco di Fossano nel secondo Dopoguerra nelle file della DC. Iscrittosi al Pci, fu parlamentare componente della I Commissione, Affari Costituzionali, dall'11 luglio 1979 all'11 luglio 1983."}
{"id": "2193473", "revid": "339392", "url": "https://it.wikipedia.org/wiki?curid=2193473", "title": "Semestre di presidenza italiana dell'Unione europea", "text": ""}
{"id": "2193474", "revid": "339392", "url": "https://it.wikipedia.org/wiki?curid=2193474", "title": "Zeta Golubovic", "text": ""}
{"id": "2193477", "revid": "396099", "url": "https://it.wikipedia.org/wiki?curid=2193477", "title": "Sistema numerico sessagesimale", "text": "Il sistema numerico sessagesimale \u00e8 un sistema di numerazione posizionale in cui si utilizzano sessanta simboli per rappresentare i numeri o pi\u00f9 in generale un sistema di misurazione in cui, pur utilizzando la notazione decimale, ci sia un rapporto di 1/60 tra un'unit\u00e0 di misura e un suo sottomultiplo.\nUtilizzo di sistemi sessagesimali.\nSebbene un sistema di notazione sessagesimale \"puro\", ovvero comprendente 60 diversi simboli da memorizzare, sia difficilmente utilizzabile in pratica, il sistema di numerazione babilonese rappresenta un caso in cui effettivamente si \u00e8 fatto uso di un sistema posizionale sessagesimale; i simboli per indicare i numeri dall'1 al 59 sono per\u00f2 a loro volta composti in base decimale a partire da un segno elementare (il cuneo che rappresenta l'unit\u00e0 o la decina, a seconda dell'orientazione).\nLe ragioni per usare un tale sistema derivano probabilmente da una abitudine al concetto di frazione: un'unit\u00e0 pi\u00f9 grande viene pensata come frazionabile in tante parti; perci\u00f2 si vorr\u00e0 che sia facilmente divisibile in 2 parti, anche due volte, ma anche in 3 ed in 5. Il 60 si presenta da questo punto di vista un buon numero, dato che pur essendo ragionevolmente piccolo ha ben 12 divisori: 1, 2, 3, 4, 5, 6, 10, 12, 15, 20, 30, 60.\nSistemi metrici sessagesimali.\nProbabilmente queste stesse ragioni hanno fatto s\u00ec che in svariati sistemi di misura si sia diffuso con il tempo e sia tutt'oggi predominante un sistema sessagesimale: solitamente \u00e8 prevista un'unit\u00e0 di misura pi\u00f9 grande (ad esempio il grado, indicato con il simbolo \u00b0, nelle misurazioni di angoli e l'ora nelle misurazioni temporali), una pi\u00f9 piccola, equivalente ad formula_1 di quella pi\u00f9 grande, detta \"minuto primo\" ed indicata con un apice (\u2032), ed una ancora pi\u00f9 piccola, equivalente ad formula_1 di minuto primo, detta minuto secondo ed indicata con due apici (\u2032\u2032). Qualora serva pi\u00f9 precisione, si suddivide il minuto secondo in 100 parti, dette semplicemente centesimi di secondo (in realt\u00e0 tali sistemi non sono sessagesimali puri). Due esempi lampanti sono la misurazione degli angoli e quella del tempo (verosimilmente, l'origine delle due convenzioni \u00e8 unica, dato ad esempio il tempo trascorso dall'ultimo scoccare dell'ora si pu\u00f2 leggere su un orologio a lancette semplicemente misurando l'angolo che la lancetta dei minuti forma con l'asse verticale).\nAd esempio, la latitudine e la longitudine del centro della base della Torre di Pisa sono rispettivamente:\nInfatti latitudine e longitudine non sono altro che angoli."}
{"id": "2193480", "revid": "131358", "url": "https://it.wikipedia.org/wiki?curid=2193480", "title": "Groclin Grozdisk", "text": ""}
{"id": "2193482", "revid": "110157", "url": "https://it.wikipedia.org/wiki?curid=2193482", "title": "Universit\u00e0 dell'Imam Hossein", "text": "L'Universit\u00e0 di Imam Hossein (In persiano \u062f\u0627\u0646\u0634\u06af\u0627\u0647 \u0627\u0645\u0627\u0645 \u062d\u0633\u06cc\u0646),\n\u00e8 una delle pi\u00f9 importanti universit\u00e0 dell'Iran e fu fondata nel 1986. L'universit\u00e0 ha sede a Teheran e conta circa 6000 studenti."}
{"id": "2193483", "revid": "339392", "url": "https://it.wikipedia.org/wiki?curid=2193483", "title": "Midtjyland", "text": ""}
{"id": "2193490", "revid": "287204", "url": "https://it.wikipedia.org/wiki?curid=2193490", "title": "North American Racing Team", "text": "Il North American Racing Team (N.A.R.T.) \u00e8 stata una scuderia automobilistica creata nel 1958 dal pilota italoamericano Luigi Chinetti la cui operativit\u00e0 \u00e8 cessata nel 1982.\nNascita.\nDopo aver concluso le sue esperienze come pilota, Luigi Chinetti decise di riciclarsi nell'ambiente delle corse automobilistiche come team manager cos\u00ec da fondare la \"NART\u02d0 North American Racing Team,\" che letteralmente significa \"Squadra Corse Nord America\".\nPer assicurarsi un futuro brillante pens\u00f2 bene di proseguire, dopo l'esperienza dietro il volante, la collaborazione tecnica e commerciale con la Ferrari, che all'epoca era un costruttore attivo da solo pochi anni e non ancora affermato negli \"States\". Chinetti conosceva il valore delle auto di Ferrari, del quale era stato cliente quando era un pilota e con cui aveva vinto la 24 Ore di Le Mans 1949 (la sua terza affermazione), la 24 Ore di Spa disputatasi due sole settimane dopo, e la Carrera Panamericana del 1951, al fianco di piloti sempre diversi. Dopo aver ottenuto nel 1954 il mandato come \"agente di vendita\" della Ferrari per il Nord America ed aver aperto il primo ed allora unico concessionario statunitense della casa italiana, nel 1958 fond\u00f2 il North American Racing Team\" (poi abbreviato in N.A.R.T.\") coi soci George Arents, Jan de Vroom e Margaret Strong, debuttando in gara alla 12 Ore di Sebring disputatasi il 23 marzo 1958.\nGrazie al rapporto preferenziale instaurato con Enzo Ferrari, la NART si assicur\u00f2 vetture potenti e veloci, con le quali spopol\u00f2 nelle gare Endurance statunitensi, ed al tempo stesso la Ferrari espandeva il suo mercato.\nAnche grazie alla collaborazione con Chinetti, la Ferrari ha fatto del mercato nord americano la propria maggior fonte di guadagno ed al tempo stesso ne hanno beneficiato anche le altre marche italiane commercializzate in America, poich\u00e9, dopo gli esperimenti della NART, si \u00e8 diffusa l'idea secondo cui le vetture del Belpaese fossero qualcosa di pi\u00f9 di una semplice auto, bens\u00ec mezzi con un'anima.\nTant'\u00e8 che, al giorno d'oggi, anche la Maserati ha fatto degli USA il proprio primo mercato.\nChiaramente anche la qualit\u00e0 costruttiva e le prestazioni di rilievo di questi mezzi hanno contribuito ad accrescerne la fama anche al di fuori dell'Europa.\nRisultati.\nPer quanto riguarda i risultati della NART, va detto che \u00e8 stato uno dei team pi\u00f9 prestigiosi, non solo perch\u00e9 utilizzava delle Ferrari, ma anche perch\u00e9 partecipava solo a gare di grossa caratura.\nInfatti, per quanto vincente, non si \u00e8 mai aggiudicata un campionato, dato che prendeva parte solo agli eventi di maggior rilievo, quelli che garantivano i premi pi\u00f9 generosi.\nTuttavia in occasione del campionato del mondo di Formula 1 del 1964, vinto da John Surtees con la Ferrari 158 del team ufficiale, la vettura non era verniciata con la classica livrea rossa (colore che caratterizzava le squadre italiane), bens\u00ec azzurra e bianca, cio\u00e8 i colori della NART e degli USA in F.1, nelle ultime due gare di campionato corse in due piste americane, ossia Watkins Glen negli USA e il circuito Hermanos Rodriguez in Messico.In quel frangente la scuderia ufficiale affid\u00f2 alla NART la gestione delle macchine, dato che Enzo Ferrari in polemica con la federazione internazionale per la mancata omologazione di una vettura che avrebbe dovuto partecipare a Le Mans, aveva restituito la sua licenza di costruttore ed era quindi impossibilitato a partecipare alle gare ufficiali.\nLa prima gara disputata dalla NART fu la 12 Ore di Sebring nel marzo del 1958 con una Ferrari 250 GT LWB.\nIl suo risultato di maggior spicco fu la vittoria alla 24 Ore di Le Mans del 1965, con una Ferrari 250 LM, anche perch\u00e9 \u00e8 stata l'ultima vittoria del Cavallino nella famosa gara.\nUn alto evento importante nella storia della NART fu il piazzamento a podio in occasione della 24 Ore di Daytona del 1967. Grazie al terzo posto della NART, la Ferrari ottenne una tripletta, con tre 330 P4 nei primi tre posti, dopo una gara totalmente dominata.\n\u00c8 uno dei successi pi\u00f9 famosi nella storia della casa.\nTra l'altro, per celebrare questo successo, la Ferrari realizz\u00f2 una vettura di serie molto prestante, nonch\u00e9 uno dei pezzi pi\u00f9 ambiti dai collezionisti, ossia la 365 GTB4 Daytona.\nProprio con questa macchina, la NART arriv\u00f2 seconda alla 24 Ore di Daytona del 1973, battuta dalla Porsche 911.\nLa NART continu\u00f2 a correre fino al 1982, anno in cui termin\u00f2 il rapporto con la Ferrari, dopo aver disputato oltre 200 gare, con pi\u00f9 di 100 piloti. Anche sotto questo aspetto, il team NART si distinse per aver annoverato tra le sue file corridori di calibro internazionale, tra i pi\u00f9 rappresentativi i campioni del Mondo di Formula 1, Mario Andretti e Phil Hill.\nVetture di serie.\nLa NART era fondamentalmente un concessionario Ferrari, addirittura al momento dell'apertura l'unico autorizzato nel Nord America, perci\u00f2 si occupava principalmente, come gi\u00e0 detto, di fare da tramite tra l'Italia e gli USA per conto della Ferrari e anche di altri marchi italiani come Abarth e OSCA. Chinetti importava, faceva correre e poi vendeva, per autosostenersi, le vetture italiane in America; questo contribu\u00ec in maniera determinante alla popolarit\u00e0 della Ferrari negli USA.\nIl rispetto di cui godeva Luigi Chinetti presso Enzo Ferrari fu tale che la Ferrari costru\u00ec, per un'esplicita richiesta del patron della scuderia, una vettura specialissima marchiata NART, ossia la 275 GTB/4 NART Spider. Questa era una versione spider, diversa dalla 275 GTS, della 275 GTB/4 realizzata semplicemente eliminando il tetto della \"Berlinetta\" e sostituendolo con una capote in tela. Ne erano previste 25 unit\u00e0, ma ne vennero prodotte solamente 10. Fu una macchina di cos\u00ec grande successo ma talmente rara che sin da subito diversi modelli di 275 GTB/4 \"Berlinetta\" vennero modificati in modo da riprodurre la versione NART.\nLa livrea NART (carrozzeria rossa con una striscia blu contornata da due bianche in mezzo) \u00e8 stata ripresa nel 2013 dalla Ferrari per la versione pi\u00f9 estrema della 458 Italia, la 458 Italia Speciale e per la versione spider della stessa, la 458 Speciale A."}
{"id": "2193491", "revid": "133248", "url": "https://it.wikipedia.org/wiki?curid=2193491", "title": "Livingston FC", "text": ""}
{"id": "2193492", "revid": "773636", "url": "https://it.wikipedia.org/wiki?curid=2193492", "title": "Pieve di Santa Maria de' Monti", "text": "La pieve di Santa Maria de' Monti \u00e8 un edificio situato nel territorio comunale di Civitella Paganico. La sua ubicazione \u00e8 presso la localit\u00e0 \"La Pieve\", su un poggio che si eleva a circa 3 km a sud-est della frazione di Civitella Marittima.\nStoria.\nCostruita nel corso del XII secolo, la chiesa era inizialmente suffraganea della Pieve di San Giovanni Battista ad Ancaiano, che era ubicata presso il Castello di Monte Antico, per poi essere al centro di dure contese tra l'Abbazia di San Lorenzo al Lanzo e il Monastero di Sant'Ambrogio a Montecelso presso Siena, fino ad un definitivo accordo tra la Diocesi di Grosseto e l'Arcidiocesi di Siena: agli inizi del Duecento l'edificio religioso fu inizialmente concesso ad entrambe le istituzioni religiose, per poi essere elevato a pieve, facendo cessare definitivamente i motivi di contesa tra le due strutture monastiche.\nLa pieve rimase attiva almeno fino al Seicento, epoca in cui fu decisa la traslazione del fonte battesimale all'interno della Chiesa dei Santi Fabiano e Sebastiano, all'interno delle Mura di Civitella Marittima. Da allora, l'edificio religioso conobbe una lenta ed inesorabile fase di declino, nonostante fosse la sede in cui veniva celebrata la festa religiosa nel giorno dei festeggiamenti di San Giacomo e Filippo.\nNell'Ottocento l'edificio religioso risultava gi\u00e0 oramai abbandonato.\nDescrizione.\nLa pieve di Santa Maria de' Monti si presenta sotto forma di ruderi, presso un attiguo complesso rurale di epoca pi\u00f9 recente. I resti delle strutture murarie si presentano in pietra, a testimonianza dell'origine medievale dell'antico edificio religioso.\nPurtroppo, dallo stato di conservazione dei resti non \u00e8 possibile ricostruire la planimetria rettangolare ad aula unica con abside semicircolare che caratterizzava la pieve, le cui caratteristiche sono riscontrabili solo in alcune mappe storiche."}
{"id": "2193497", "revid": "767487", "url": "https://it.wikipedia.org/wiki?curid=2193497", "title": "Impasug-ong", "text": "Impasug-ong \u00e8 una municipalit\u00e0 di Prima classe delle Filippine, situata nella Provincia di Bukidnon, nella Regione del Mindanao Settentrionale.\nImpasug-ong \u00e8 formata da 13 baranggay:"}
{"id": "2193499", "revid": "339392", "url": "https://it.wikipedia.org/wiki?curid=2193499", "title": "St Johnstone FC", "text": ""}
{"id": "2193500", "revid": "836193", "url": "https://it.wikipedia.org/wiki?curid=2193500", "title": "SNCF", "text": ""}
{"id": "2193503", "revid": "233065", "url": "https://it.wikipedia.org/wiki?curid=2193503", "title": "RATP", "text": ""}
{"id": "2193504", "revid": "148107", "url": "https://it.wikipedia.org/wiki?curid=2193504", "title": "Stress termico", "text": "Lo stress termico (o shock termico) \u00e8 uno stato di sollecitazione interna ad un materiale causato da variazioni termiche che, se brusche, possono causare in elementi fragili (ad esempio lastre di vetro) la loro rottura.\nDescrizione.\nAd esempio se una lastra di vetro viene riscaldata da un lato, si avr\u00e0 un lato della lastra a temperatura pi\u00f9 elevata e l'altro lato a temperatura pi\u00f9 bassa, per cui al suo interno si innesca un fenomeno di deformazione a causa della differenza di temperatura tra i due lati: la parte pi\u00f9 calda della lastra tender\u00e0 a dilatarsi, mentre quella pi\u00f9 fredda tender\u00e0 a rimanere invariata, opponendosi alla sollecitazione della parte pi\u00f9 calda. \nTale deformazione differenziata fa nascere delle tensioni interne di compressione nella parte pi\u00f9 calda (che \u00e8 frenata nella sua naturale dilatazione) e di trazione in quella pi\u00f9 fredda (che frena la dilatazione della parte adiacente); se le tensioni interne superano la tensione di rottura del materiale si ha la frattura per shock termico.\nQuesto fenomeno \u00e8 tanto pi\u00f9 marcato tanto minore \u00e8 la conducibilit\u00e0 termica del materiale e/o tanto pi\u00f9 rapido \u00e8 lo sbalzo termico.\nLo stress termico avviene anche in caso in cui si crea un raffreddamento di una delle due superfici, soltanto che in questo caso la parte resa pi\u00f9 fredda tende a contrarsi e quella pi\u00f9 calda si oppone a tale movimento."}
{"id": "2193505", "revid": "21580764", "url": "https://it.wikipedia.org/wiki?curid=2193505", "title": "NART", "text": ""}
{"id": "2193509", "revid": "4711", "url": "https://it.wikipedia.org/wiki?curid=2193509", "title": "Wiener Sportclub", "text": ""}
{"id": "2193512", "revid": "1543377", "url": "https://it.wikipedia.org/wiki?curid=2193512", "title": "Donato Antonio Cafaro", "text": "Non si conoscono i suoi dati anagrafici, ma le tappe principali della formazione del Cafaro sono note attraverso Bernardo De Dominici, che lo segnala tra gli allievi della bottega di Cosimo Fanzago. La stessa fonte lo attesta come scultore specializzato in fusioni di bronzo ed altri metalli. Dal ricordato Fanzago, egli apprese i canoni dell'architettura, che successivamente divenne la sua principale attivit\u00e0. Fu nominato ingegnere regio, ingegnere militare col grado di Capitano, e \"Ingegnere Ordinario dei Regi Lagni\" affiancando Pietro De Marino.\nUna prima notizia riguardante l'attivit\u00e0 del Cafaro risale al 1659, quando esegu\u00ec l'apprezzo della terra di Novi Velia in qualit\u00e0 di tavolario. Intorno al 1662, insieme a Francesco Antonio Picchiatti, si occup\u00f2 della ricostruzione del Castello del Carmine in seguito alle devastazioni provocate durante i moti di Masaniello; la fortezza verr\u00e0 quasi del tutto demolita nel 1906, durante i lavori per la costruzione di via Marina. Nel 1668 fu impegnato, coadiuvato dal Picchiatti, nel completamento della darsena al porto della citt\u00e0. L'opera che, inizi\u00f2 l'anno precedente, fu commissionata al padre Bonaventura Presti che s'imbatt\u00e9 in una fonte sotterranea, il danno comport\u00f2 la sospensione dei lavori a causa dell'allagamento del bacino e l'estromissione del Presti dal cantiere. I due ingegneri furono chiamati per risolvere il danno, cosa alla quale provvidero mediante delle macchine-pompa gi\u00e0 utilizzate nella campagna napoletana per irrigare.\nDal 1668 al 1673 Cafaro fu impegnato nella costruzione della Fontana di Monteoliveto, considerata il suo capolavoro: alla realizzazione contribuirono Pietro Sanbarberio, autore dei portali di Palazzo Carafa di Maddaloni e della Pietrasanta e anch'egli formatosi alla bottega di Fanzago, e Bartolomeo Mori, che mor\u00ec nel 1671; il posto di quest'ultimo fu assunto da Dionisio Lazzari. La statua venne fusa dallo scultore Francesco d'Angelo, in seguito ad una prima commissione affidata agli scultori Giovanni Maiorino e Giovanni D'Auria, che tuttavia non terminarono l'impresa. L'opera, che \u00e8 tra le pi\u00f9 celebrate della scultura seicentesca napoletana, \u00e8 concepita in modo da inserirsi armonicamente nel contesto urbanistico in cui \u00e8 situata, e rivela in questo soprattutto la fine sensibilit\u00e0 architettonica del Cafaro.\nNel 1669 si occup\u00f2 di allestire provvisoriamente un apparato decorativo a San Diego all'Ospedaletto nell'occasione della canonizzazione Pietro d'Alc\u00e1ntara con Dionisio Lazzari. Nello stesso periodo scrisse un saggio teorico sulla Darsena di Napoli."}
{"id": "2193513", "revid": "767487", "url": "https://it.wikipedia.org/wiki?curid=2193513", "title": "Win Butler", "text": "\u00c8 noto per essere il leader e principale compositore e autore degli Arcade Fire, di cui \u00e8 anche fondatore; sua moglie R\u00e9gine Chassagne e suo fratello William Butler sono entrambi membri della band.\nBiografia e carriera.\nEdwin Farnham Butler III, \u00e8 nato in California e cresciuto in Texas, secondo lo stile di vita mormone.\nWin Butler \u00e8 il nipote di Alvino Rey, chitarrista jazz.\nA quindici anni, Win Butler comincia a frequentare un'accademia preparatoria musicale nel New Hampshire, la \"Phillips Exeter Academy\", dove impara a suonare uno svariato numero di strumenti. Dopo il diploma ha studiato fotografia e scrittura creativa al \"Sarah Lawrence College\", ma dopo un anno ha lasciato gli studi.\nNel 2000 si trasferisce a Montr\u00e9al per frequentare la \"McGill University\", dove incontra la sua futura moglie, R\u00e9gine Chassagne, che ha sposato nel 2003. La coppia nel 2013 ha avuto il primo figlio.\nHa fondato gli Arcade Fire insieme al suo migliore amico John Deu, ai quali si aggiunse presto la futura moglie di Win Butler, R\u00e9gine Chassagne. Poco dopo, il polistrumentista Richard Reed Parry inizia a suonare con loro, e si aggiunge alla band. Dopo una lite furibonda tra Butler e Parry, con Deu che decise di lasciare la musica per dedicarsi alla regia (rimarr\u00e0 sempre amico del gruppo), la band si scioglie per un breve periodo. Dopo che Butler e Parry fecero pace, il gruppo si riforma, e si aggiungono il bassista Tim Kingsbury e il fratello minore di Win Butler, William Butler. Il batterista Jeremy Gara entrer\u00e0 nella band nel 2004.\nNel 2004 registrano il loro primo album, \"Funeral\", considerato da molti musicisti e critici come uno dei migliori album degli anni 2000, tra cui David Bowie. Win Butler aveva gi\u00e0 composto e gettato le basi per molti dei pezzi dell'album gi\u00e0 molto tempo prima della registrazione (tra cui Neighborhood 1 (Tunnels), scritta con Josh Deu).\nHa partecipato a un progetto di beneficenza nel 2005 dell'UNICEF, \"Do they know it's Hallowe'en?\" assieme alla moglie.\nWin Butler \u00e8 conosciuto anche per la sua statura (194\u00a0cm) e per i suoi insoliti tagli di capelli.\nA febbraio 2014, Win Butler duetta con Eddie Vedder, durante un live dei Pearl Jam in Australia, la canzone era\" Rockin' in the free world\" di Neil Young."}
{"id": "2193514", "revid": "131358", "url": "https://it.wikipedia.org/wiki?curid=2193514", "title": "Spartak Brno", "text": ""}
{"id": "2193518", "revid": "4711", "url": "https://it.wikipedia.org/wiki?curid=2193518", "title": "RFC Liegeois", "text": ""}
{"id": "2193520", "revid": "339392", "url": "https://it.wikipedia.org/wiki?curid=2193520", "title": "Steagul Rosu Brasov", "text": ""}
{"id": "2193523", "revid": "729019", "url": "https://it.wikipedia.org/wiki?curid=2193523", "title": "Gran Premio motociclistico di Gran Bretagna 2000", "text": "Il Gran Premio motociclistico di Gran Bretagna 2000 corso il 9 luglio, \u00e8 stato il nono Gran Premio della stagione 2000 e ha visto vincere la Honda di Valentino Rossi nella classe 500, Ralf Waldmann nella classe 250 e Y\u014dichi Ui nella classe 125.\nPrima dell'inizio della prima gara \u00e8 stato osservato un minuto di silenzio per ricordare Joey Dunlop, morto pochi giorni prima durante una gara in Estonia.\nValentino Rossi coglie sotto la pioggia la sua prima affermazione nella classe 500 dopo il passaggio avvenuto in quest'anno dalla classe inferiore. Anche la 250 \u00e8 stata influenzata dalle condizioni atmosferiche variabili; del fatto ha approfittato il pilota tedesco Waldmann per conquistare il successo grazie alla scelta di pneumatici da pioggia a differenza dei principali avversari.\nLa gara della classe 125 \u00e8 stata interrotta dopo 8 giri a causa della pioggia; \u00e8 ripartita per 18 giri, con la griglia di partenza determinata dall'ordine d'arrivo della prima parte. La somma dei tempi delle due parti ha determinato il risultato finale."}
{"id": "2193524", "revid": "1048993", "url": "https://it.wikipedia.org/wiki?curid=2193524", "title": "Gene Quintano", "text": ""}
{"id": "2193525", "revid": "767487", "url": "https://it.wikipedia.org/wiki?curid=2193525", "title": "Kadingilan", "text": "Kadingilan \u00e8 una municipalit\u00e0 di Quarta classe delle Filippine, situata nella Provincia di Bukidnon, nella Regione del Mindanao Settentrionale.\nKadingilan \u00e8 formata da 17 baranggay:"}
{"id": "2193530", "revid": "264843", "url": "https://it.wikipedia.org/wiki?curid=2193530", "title": "Storia del Principato di Monaco", "text": ""}
{"id": "2193543", "revid": "287204", "url": "https://it.wikipedia.org/wiki?curid=2193543", "title": "Gary Haslam", "text": "Carriera.\nHa partecipato al campionato nazionale britannico della classe 250 nel 1999 piazzandosi al 7\u00ba posto, al 4\u00ba nel 2000 e al 5\u00ba nel 2001.\nPer quanto riguarda le competizioni del motomondiale, ha corso un solo Gran Premio, sempre nella stessa classe e con una Honda, grazie ad una wild card ottenuta in occasione del Gran Premio motociclistico di Gran Bretagna 2000. Arrivando 13\u00ba al traguardo, grazie ai tre punti conquistati, si piazza al 34\u00ba posto nella classifica di fine stagione."}
{"id": "2193545", "revid": "767487", "url": "https://it.wikipedia.org/wiki?curid=2193545", "title": "Kalilangan", "text": "Kalilangan \u00e8 una municipalit\u00e0 di Quarta classe delle Filippine, situata nella Provincia di Bukidnon, nella Regione del Mindanao Settentrionale.\nKalilangan \u00e8 formata da 14 baranggay:"}
{"id": "2193548", "revid": "123125019", "url": "https://it.wikipedia.org/wiki?curid=2193548", "title": "Massacro di Carandiru", "text": "Il massacro di Carandiru \u00e8 una strage avvenuta nel carcere di Carandiru, a San Paolo del Brasile, il 2 ottobre del 1992. L'episodio \u00e8 considerato come la pi\u00f9 grave violazione dei diritti umani nella storia del Brasile liberale.\nLa dinamica dei fatti.\nIl massacro fu perpetrato dalla polizia militare (Pol\u00edcia Militar do Estado de S\u00e3o Paulo) per sedare una rivolta carceraria che aveva portato i detenuti a prendere il controllo della struttura detentiva. La polizia uccise 111 prigionieri, giustificando il gesto come legittima difesa, ma nessuno degli agenti fu ferito, e non vi sono prove che i carcerati abbiano opposto resistenza. I sopravvissuti asserirono che la polizia apr\u00ec il fuoco contro persone inermi, e che addirittura molti furono giustiziati o uccisi mentre cercavano riparo nelle loro celle.\nConseguenze.\nIl massacro sollev\u00f2 un caso internazionale. Il penitenziario era stato gi\u00e0 sede di rivolte e di reiterate violazioni dei diritti umani, date anche le miserevoli condizioni in cui versava, e in cui erano costretti a vivere i suoi detenuti. Il governo brasiliano chiuse il carcere, tra i pi\u00f9 grandi dell'America Latina, nel 2002. Il colonnello Ubiratan Guimar\u00e3es, che comand\u00f2 l'irruzione della Polizia militare, fu inizialmente condannato a 620 anni di carcere, ma poi la sua condanna fu ritirata poich\u00e9 eseguiva gli ordini dei suoi superiori."}
{"id": "2193549", "revid": "228587", "url": "https://it.wikipedia.org/wiki?curid=2193549", "title": "Ryan Moore", "text": ""}
{"id": "2193555", "revid": "233065", "url": "https://it.wikipedia.org/wiki?curid=2193555", "title": "Looney Toons", "text": ""}
{"id": "2193556", "revid": "233065", "url": "https://it.wikipedia.org/wiki?curid=2193556", "title": "Baby Looney Toons", "text": ""}
{"id": "2193557", "revid": "120631368", "url": "https://it.wikipedia.org/wiki?curid=2193557", "title": "Editalia", "text": "Editalia S.p.A. \u00e8 una casa editrice italiana che opera anche nel settore della vendita di multipli di opere d'arte e della numismatica. \u00c8 una societ\u00e0 posseduta al 99% dall'Istituto Poligrafico e Zecca dello Stato S.p.A..\nStoria.\nNasce nel 1952 fondata da Lidio Bozzini, che nel 1991 la vende a IPZS e assume l'attuale denominazione. Editalia inizia la propria attivit\u00e0 come casa editrice, ma nel 2005 si fonde con la Sipleda un'altra societ\u00e0 del Gruppo Poligrafico estendendo la propria attivit\u00e0 alla commercializzazione di opere d'arte, di medaglie e di riproduzioni di monete.\nNel 2017, a seguito dell'operazione di scissione parziale, attraverso la vendita all'Istituto della Enciclopedia Italiana dell'attivit\u00e0 commerciale di Editalia, conseguentemente al trasferimento del ramo d'azienda denominato \"Settore Servizi Generali Amministrativi\", il Poligrafico ha avviato il progetto di razionalizzazione delle giacenze editoriali pervenute dalla casa editrice.\nDapprima come Editalia S.p.A., nel seguito anche come \"Editalia\" o \"Treccani Reti\", poi con la denominazione Treccani Reti S.p.A. (2018) \u00e8 divenuta una societ\u00e0 del Gruppo Treccani assieme alla Treccani Scuola.\nGalleria d'arte.\nLa \"Galleria Editalia\", fondata da Piero Sadun con Bozzini e parte integrante della casa editrice originaria, oggi galleria \"Edieuropa Qui Arte Contemporanea\" \u2013 da ricondursi all'uscita del primo numero della rivista \"QUI arte contemporanea\" \u2013, continua ad operare a Roma. \nBilanci.\nEditalia nel 2003 ha ottenuto 2,42 milioni di euro di ricavi, un EBIT negativo di 17,91 milioni, una perdita di 18,56 milioni.\nDieci anni pi\u00f9 tardi, il progetto di Bilancio, alla data del 31 dicembre 2014, si \u00e8 chiuso con una raccolta netta pari a 28.093.000 di euro (-6,6% verso anno precedente e -0,7% vs. budget), ricavi per 26.311.000 di euro (-5,5% vs. Anno Precedente e +0,7% vs. budget) e un EBITDA positivo per 1.680.000 di euro (2.026.000 nel 2013, 1.439.000 a budget). Nell'anno 2014 sono stati effettuati accantonamenti per 1.591.000 di euro in linea con l'anno 2013 (1.604.000 di euro) che aveva per\u00f2 beneficiato di rilasci fondi/adeguamenti per 508.000 di euro rispetto ai 172.000 del 2014. L\u2019insieme di tali elementi ha generato una perdita ante imposte pari a -429.000 di euro (+267.000 nel 2013) e una perdita di esercizio di -595.000 di euro (+59.000 nel 2013)."}
{"id": "2193560", "revid": "125611236", "url": "https://it.wikipedia.org/wiki?curid=2193560", "title": "Currado Gianfigliazzi", "text": "Currado Gianfigliazzi \u00e8 un personaggio della novella \"Chichib\u00eco e la gru\", presente nella quarta novella della sesta giornata Decamerone o decameron di Giovanni Boccaccio. \nPer l'identificazione storica del personaggio, Vittore Branca propone il nome di Currado di Vanni di Cafaggio, vissuto a cavallo tra Duecento e Trecento, membro della celebre famiglia di banchieri fiorentini ricordata da Dante nel XVII canto dell\"Inferno\" (v. 58-60)."}
{"id": "2193569", "revid": "767487", "url": "https://it.wikipedia.org/wiki?curid=2193569", "title": "Erik Br\u00f8dreskift", "text": " \u00c8 stato batterista di molte band black metal norvegesi, fino alla morte per suicidio a causa di una overdose.\nTra i gruppi di cui fece parte i pi\u00f9 importanti furono Immortal, Borknagar, Orth e Gorgoroth. \nIl gruppo black metal tedesco Nargaroth gli ha dedicato una canzone intitolata \"Erik, May You Rape the Angels\" all'interno dell'album \"Black Metal Ist Krieg (A Dedication Monument)\".\nIl festival Hole in the Sky che si svolge annualmente a Bergen \u00e8 stato dedicato alla sua memoria."}
{"id": "2193581", "revid": "116988247", "url": "https://it.wikipedia.org/wiki?curid=2193581", "title": "Premi Emmy 1999", "text": "La consegna dei Premi Emmy 1999 per il Primetime (51\u00aa edizione) si \u00e8 tenuta allo Shrine Auditorium di Los Angeles il 12 settembre 1999. La cerimonia \u00e8 stata presentata da Jenna Elfman e David Hyde Pierce e trasmessa dalla FOX. I Creative Arts Emmy Awards sono stati consegnati il 28 agosto.\nLa consegna dei Premi Emmy 1999 per il Daytime (26\u00aa edizione) si \u00e8 tenuta al Madison Square Garden Theatre di New York il 21 maggio 1999. La cerimonia \u00e8 stata presentata da Oprah Winfrey. I relativi Creative Arts Emmy Awards sono stati consegnati il 15 maggio."}
{"id": "2193584", "revid": "773636", "url": "https://it.wikipedia.org/wiki?curid=2193584", "title": "Pieve di San Giovanni Battista a Montecodano", "text": "La pieve di San Giovanni Battista a Montecodano era un edificio situato nella parte nord-orientale del territorio comunale di Civitella Paganico. La sua esatta ubicazione era presso la localit\u00e0 di \"Montecuriano\".\nDi origini medievali, la chiesa era inizialmente suffraganea dell'Abbazia di San Salvatore a Giugnano, presso Roccastrada, per poi passare sul finire del XII secolo alle dipendenze della non lontana Abbazia di San Lorenzo al Lanzo, grazie all'intervento degli Ardengheschi, signori della zona.\nIn epoca duecentesca, l'edificio religioso fu elevato a pieve, nell'ambito territoriale dell'Arcidiocesi di Siena, dopo essere stata ceduta dagli abati della Badia Ardenghesca ai vescovi senesi.\nLa pieve di San Giovanni Battista a Montecodano ebbe come suffraganea la chiesa di San Vincenzo presso il Castello di Casenovole, almeno fino ai primi anni del Quattrocento. Successivamente, per cause ancora incerte, l'edificio religioso fu abbandonato a vantaggio della non lontana suffraganea, che durante il secolo successivo venne elevata a pieve ed intitolata a San Giovanni Battista, in ricordo di questa chiesa.\nDell'antica pieve \u00e8 stata perduta ogni traccia, pur essendo stata identificata la localit\u00e0 di Montecuriano come luogo di ubicazione."}
{"id": "2193600", "revid": "66387", "url": "https://it.wikipedia.org/wiki?curid=2193600", "title": "Maestro Generale dell'ordine dei predicatori", "text": ""}
{"id": "2193604", "revid": "11959", "url": "https://it.wikipedia.org/wiki?curid=2193604", "title": "Zubayr", "text": ""}
{"id": "2193608", "revid": "767487", "url": "https://it.wikipedia.org/wiki?curid=2193608", "title": "Angelo Antonio Frari", "text": "Vita.\nFiglio di Giuseppe Frari, medico nato a Treviso ed in seguito trasferitosi a Sebenico per assumervi la carica di primario (capo dei medici municipali), si laure\u00f2 in medicina all'Universit\u00e0 degli Studi di Padova nel 1801, perfezionandosi poi a Vienna come allievo del famoso Johan Peter Frank (1745-1821), precursore dell'idea dell'igiene come scienza.\nInteressandosi di epidemiologia, divenne medico municipale a Spalato e nel periodo del governo francese della Dalmazia (1806-1813) fu a capo del lazzaretto cittadino: una carica che riacquister\u00e0 in seguito, mantenendola fino al 1821.\nIn quel periodo acquis\u00ec una notevole fama per le sue teorie sull'igiene pubblica e sull'utilizzo della quarantena come metodo per la prevenzione delle epidemie. Scioccato dalle misere condizioni igieniche dalla Dalmazia, profuse molte energie per il loro miglioramento, rendendo varie volte edotto il governatore \"pro tempore\" della regione - Vincenzo Dandolo - delle precarie condizioni di Spalato e delle campagne circostanti. Fu grazie allo sforzo di Frari che il governo del Dandolo eman\u00f2 un complesso di disposizioni legislative sulla sanit\u00e0 locale, accompagnate dalle \"Istruzioni sui lazzaretti\" (1812), composte quasi completamente dal Frari stesso.\nIn questi anni, Frari fu attivamente impegnato a combattere epidemie di peste a Spalato, Macarsca e in svariate regioni del Montenegro e dell'Albania. Nel 1815 venne colpito dal morbo, ma si cur\u00f2 da solo incidendo i bubboni e trattandoli con olio ed aromi.\nDalla Dalmazia a Venezia.\nSostenitore delle idee rivoluzionarie francesi, Frari nel 1821 lasci\u00f2 Spalato per Zara, dalla quale nel 1822 si spost\u00f2 a Verona e nel 1825 a Venezia, dove lavor\u00f2 come epidemiologo e scrittore di vari saggi scientifici. Assunse la carica di \"protomedicus\" (capo del servizio medico) a Venezia, divenendo in seguito presidente del Magistrato di Sanit\u00e0 Marittima della citt\u00e0 (1830-1843). Nel 1835 pass\u00f2 un periodo in Egitto, come consulente per la cura di un'epidemia di peste.\nAngelo Antonio Frari fu uno dei dalmati che parteciparono attivamente alla rivolta veneziana contro l'Impero Austroungarico nel 1848-1849, assumendo nuovamente l'incarico di presidente del Magistrato di Sanit\u00e0 Marittima su incarico del Governo Provvisorio della Repubblica Veneta (il relativo decreto di nomina - datato 27 aprile 1848 - venne firmato direttamente da Daniele Manin. Questa attivit\u00e0 per\u00f2 non gli fu di nocumento per gli anni a venire, che lo videro ancora rispettato medico e scienziato a Venezia, socio del rinomato Ateneo Veneto e decorato dall'imperatore Francesco Giuseppe della \"Medaglia d'oro di onore del merito civile per servizi prestati in circostanze di peste\".\nLungo tutto il corso della sua vita, Angelo Antonio Frari coltiv\u00f2 sempre un forte rapporto di amicizia con lo scrittore e patriota Niccol\u00f2 Tommaseo, di lui pi\u00f9 giovane di oltre vent'anni. Tommaseo riserv\u00f2 al Frari svariati passi del suo \"Diario intimo\", e utilizzando i risultati dei suoi studi una volta indirizz\u00f2 una nota di protesta all'imperatore d'Austria, lamentando le gravi condizioni sanitarie della sua Dalmazia.\nAngelo Antonio Frari mor\u00ec a Venezia ultra ottuagenario, nel 1865.\nOpere principali.\nFrari pubblic\u00f2 vari saggi scientifici, fra i quali in particolare vengono ricordati la \"Storia della febbre epidemica che regn\u00f2 a Spalato e luoghi vicini nell'anno 1817\" (Padova, 1817) - nella quale si descrivono secondo i nascenti canoni dell'epidemiologia scientifica i dati dell'epidemia di tifo che colp\u00ec la citt\u00e0 dalmata - e i \"Cenni storici sull'isola di Poveglia e sulla sua importanza sotto l'aspetto sanitario\" (Venezia, 1837) - che esalta la validit\u00e0 del sistema della quarantena per la prevenzione e la cura delle epidemie (Poveglia \u00e8 un'isola della Laguna di Venezia, all'epoca utilizzata come lazzaretto).\nSoprattutto per\u00f2 si ricorda il suo capolavoro: \"Della peste e della publica amministrazione sanitaria\" (Venezia, 1840), all'epoca considerato il testo pi\u00f9 importante al mondo con riferimento alla storia delle epidemie di peste. \u00c8 un'opera enciclopedica, che in pi\u00f9 di 1000 pagine descrive le principali epidemie occorse, con particolare riferimento alla Dalmazia. Frari descrive le varie forme di diagnostica, i trattamenti applicabili, i risultati autoptici e i vari metodi di disinfezione, fra i quali in modo particolare la fumigazione. Il bacillo della peste (\"Yersinia pestis\") venne scoperto solamente nel 1894, purtuttavia Frari ipotizza con oltre cinquant'anni d'anticipo l'esistenza di uno specifico germe contagioso della malattia - chiamato \"germe del contagio\".\nIdentificazione nazionale.\nLa figura di Angelo Antonio Frari \u00e8 storicamente ritenuta collocabile nell'ambito culturale italiano. Tuttavia, in una pubblicazione del 1955 lo studioso croato Mirko Drazen Grmek ha espressamente definito Angelo Antonio Frari \"primo storico della medicina croato\", traducendone il nome proprio in \"Antun An\u0111eo\". Tale nome non era mai stato precedentemente utilizzato, n\u00e9 risulta in alcun documento contemporaneo al Frari. Questa precisa identificazione etnica ha fatto presto breccia nel mondo degli storici jugoslavi prima e croati poi, fino ai giorni nostri."}
{"id": "2193609", "revid": "1115371", "url": "https://it.wikipedia.org/wiki?curid=2193609", "title": "PalaDiVittorio", "text": "Il PalaDiVittorio \u00e8 un palasport della citt\u00e0 di Terni.\nLa capienza \u00e8 di 700 spettatori seduti e circa 100 in piedi.\nOspita le partite casalinghe del Circolo Lavoratori Terni Calcio a 5, squadra di calcio a 5 e incontri di pugilato.\nNella stagione 2009-10 ha ospitato la neopromossa Leo Basket Terni nelle sue partite casalinghe dato che il vecchio campo di gioco (il Palasport Cupola), risultava non in regola per un campionato nazionale come la Serie C Dilettanti.\nDalla stagione 2012-2013 ospita le partite interne della Ternana Futsal impegnata nel campionato di Serie A."}
{"id": "2193611", "revid": "1305772", "url": "https://it.wikipedia.org/wiki?curid=2193611", "title": "The Monument", "text": ""}
{"id": "2193614", "revid": "461603", "url": "https://it.wikipedia.org/wiki?curid=2193614", "title": "Ski\u015fehirspor", "text": ""}
{"id": "2193615", "revid": "773636", "url": "https://it.wikipedia.org/wiki?curid=2193615", "title": "Pieve di San Giovanni Battista ad Ancaiano", "text": "La pieve di San Giovanni Battista ad Ancaiano era un edificio situato a Monte Antico, nella parte sud-orientale del territorio comunale di Civitella Paganico. La sua esatta ubicazione era presso il Castello di Monte Antico.\nStoria e descrizione.\nDi origini altomedievali, la chiesa \u00e8 ricordata tra i beni degli Aldobrandeschi del X secolo. Nella seconda met\u00e0 dell'XI secolo risultava gi\u00e0 una pieve autonoma, a cui fece capo in seguito come suffraganea la Pieve di Santa Maria de' Monti presso Civitella Marittima, prima che quest'ultima venisse elevata a pieve a seguito della dura contesa tra l'Abbazia di San Lorenzo al Lanzo e quella di Montecelso presso Siena.\nNel corso del Duecento vi furono numerose altre contese tra i pievani di Ancaiano e la Badia Ardenghesca per la nomina dei cappellani di numerosi luoghi di culto presenti all'epoca nel territorio, che furono superate con l'ingresso della pieve nel territorio dell'Arcidiocesi di Siena.\nL'esistenza della pieve di San Giovanni Battista ad Ancaiano \u00e8 accertata almeno fino ai primi anni del Quattrocento. In seguito, l'espansione del Castello di Monte Antico, che venne notevolmente ampliato in epoca rinascimentale, potrebbe essere stata una delle cause che portarono alla scomparsa dell'edificio religioso, quasi sicuramente abbattuto per migliorare l'aspetto difensivo del castello: dell'antica chiesa \u00e8 stata perduta ogni traccia, pur essendo identificabile la localit\u00e0 in cui sorgeva.\nIn seguito alla scomparsa della pieve, verr\u00e0 costruita a poca distanza dall'imponente fortificazione la chiesa di San Tommaso Apostolo."}
{"id": "2193617", "revid": "239447", "url": "https://it.wikipedia.org/wiki?curid=2193617", "title": "SK VOEST Linz", "text": ""}
{"id": "2193619", "revid": "1295961", "url": "https://it.wikipedia.org/wiki?curid=2193619", "title": "Dornier Do X", "text": "Il Dornier Do X era un idrovolante di linea a scafo centrale progettato dalla Dornier-Werke GmbH negli anni trenta e costruito dalla sua sussidiaria svizzera AG f\u00fcr Dornier-Flugzeuge (Doflug) di Altenrhein am Bodensee.\nStoria del progetto.\nL'idea di poter incrementare il traffico passeggeri con un nuovo e pi\u00f9 grande idrovolante venne nel 1925 al Professore Claude Dornier, allora proprietario dell'azienda Dornier-Metallbauten GmbH che portava il suo nome. Il nuovo progetto ideato da Dornier si sarebbe basato sull'esperienza acquisita sui Dornier Do J \"Wal\", prodotti in Svizzera, dalla sussidiaria Dornier-Werke Altenrhein AG, ed in Italia, dalla Costruzioni Meccaniche Aeronautiche Societ\u00e0 Anonima (CMASA) di Marina di Pisa, per aggirare le limitazioni imposte alla Germania dal Trattato di Versailles in seguito alla fine della prima guerra mondiale.\nll prototipo, dopo una lunga serie di studi e prove aerodinamiche ed idrodinamiche, venne costruito nei vecchi edifici della Zeppelin a Friederichshafen sul Lago di Costanza; non ricevette nessun nome e fu semplicemente noto come Do X. Inizialmente fu spinto da 12 motori Siemens Jupiter, radiali raffreddati ad aria, da 500HP l'uno. Venne portato in volo per la prima volta il 12 ottobre 1929, ai comandi del pilota collaudatore Richard Wagner; le prove dimostrarono l'insufficiente potenza motrice installata; nonostante questo, Il 31 ottobre 1929 il velivolo riusc\u00ec a portare in volo ben 169 persone. I motori furono poi rimpiazzati da 12 Curtiss Conqueror V-12, raffreddati a liquido, da 640HP l'uno; i voli furono ripresi il 4 agosto 1930.\nIl Do X era di costruzione interamente metallica e nell'ampia fusoliera c'erano un salottino, una cabina per fumatori, bagni, cucina, sala da pranzo e cabine-letto individuali, il tutto su tre ponti. L'equipaggio di volo era composto da due piloti, un navigatore, un operatore radio ed un meccanico di bordo, tutti nell'ampia cabina posta sopra il primo ponte; lo spessore delle ali era tale che il meccanico di bordo poteva raggiungere i motori attraverso dei passaggi ricavati nelle ali stesse.\nNel novembre 1930 il Do X lasci\u00f2 il Lago di Costanza per un volo verso le Americhe via Amsterdam, Calshot e Lisbona. In quest'ultima localit\u00e0 il danneggiamento di un'ala per un principio d'incendio, ritard\u00f2 il volo di un mese. A Las Palmas, Isole Canarie, un altro incidente danneggi\u00f2 lo scafo e costrinse ad una sosta di tre mesi per le riparazioni.\nPer il tentativo di attraversare l'Atlantico ogni equipaggiamento non essenziale fu rimosso e lo stesso equipaggio ridotto, ma il velivolo rest\u00f2 incapace di raggiungere una quota operativa adeguata e la traversata fu compiuta a tappe. Raggiunto il Brasile il velivolo ripart\u00ec verso nord fino a raggiungere New York il 27 agosto 1931; il 19 maggio 1932 ripart\u00ec per l'Europa raggiungendo, dopo cinque giorni, il Meggelsee, Berlino.\nGli altri due esemplari costruiti per l'Italia motorizzati dai FIAT A.22R, sempre raffreddati a liquido, da 570HP (425KW).\nImpiego operativo.\nGermania.\nLa DLH us\u00f2 il prototipo per voli di propaganda per un breve periodo\nItalia.\nGli esemplari italiani, il Do X 2 e Do X 3, vennero presi in carico dalla Societ\u00e0 Anonima Navigazione Aerea (SANA) e dedicati rispettivamente agli aviatori Umberto Maddalena, l'esemplare immatricolato I-REDI, ed Alessandro Guidoni l'I-ABBN. Subito dopo per\u00f2 vennero integrati nella flotta della Regia Aeronautica e, dopo un tentativo insoddisfacente per trasformarlo in un idrobombardiere, impiegati dal 1931 al 1935 per voli a scopo dimostrativo e propagandistico. La loro vita operativa termin\u00f2 nei cantieri di La Spezia, accantonati e subito passati alla demolizione.\nVelivoli sopravvissuti.\nBench\u00e9 la produzione di soli tre esemplari e l'imponenza del Do X non favorisse la preservazione, al momento del ritiro del servizio l'esemplare tedesco venne esposto al museo di Berlino ma distrutto dai bombardamenti alleati nel 1943. Degli esemplari italiani, presumibilmente demoliti a fine servizio, ne rimangono solo alcune parti conservate ed esposte presso il Museo del Politecnico di Torino, nella Sezione dedicata all'ing. Giuseppe Gabrielli."}
{"id": "2193623", "revid": "119991", "url": "https://it.wikipedia.org/wiki?curid=2193623", "title": "Pieve di San Giovanni Battista a Montecuriano", "text": ""}
{"id": "2193624", "revid": "21582092", "url": "https://it.wikipedia.org/wiki?curid=2193624", "title": "Michele de Lucchi", "text": ""}
{"id": "2193625", "revid": "161374", "url": "https://it.wikipedia.org/wiki?curid=2193625", "title": "KS Flamurtari", "text": ""}
{"id": "2193627", "revid": "339392", "url": "https://it.wikipedia.org/wiki?curid=2193627", "title": "Tatabanya FC", "text": ""}
{"id": "2193631", "revid": "116179892", "url": "https://it.wikipedia.org/wiki?curid=2193631", "title": "Ikast Forenede Sportsklubber", "text": "Ikast Forenede Sportsklubber, o semplicemente Ikast FS, \u00e8 una squadra di calcio danese con sede a Ikast, nello Jutland centrale (in danese: Region Midtjylland). Il 1\u00ba luglio 1999 si fonde con l'Herning Fremad per formare il Midtjylland di cui diviene la squadra delle riserve. Gioca nella seconda divisione ovest danese.\nNella sua storia per\u00f2, dal secondo dopoguerra, partecipa 17 volte al massimo campionato danese (miglior risultato il 2\u00ba posto nel 1987), e disputa per tre volte la finale della Coppa di Danimarca nel 1986, 1989 e nel 1997, pur venendo sempre sconfitto. Inoltre partecipa per tre volte alle competizioni europee, venendo per\u00f2 sempre eliminato al primo turno."}
{"id": "2193646", "revid": "4711", "url": "https://it.wikipedia.org/wiki?curid=2193646", "title": "Spora Luxembourg", "text": ""}
{"id": "2193649", "revid": "1442080", "url": "https://it.wikipedia.org/wiki?curid=2193649", "title": "Calcio agli Island Games 2001 - Torneo femminile", "text": "Il torneo di calcio femminile agli Island Games 2001, che si sono svolti sull'isola di Isola di Man, fu la prima edizione della competizione. I 14 incontri si svolsero tra l'8 ed il 13 luglio 2001 e videro la vittoria finale delle Isole F\u00e6r \u00d8er.\nFormato.\nLe 7 squadre partecipanti furono suddivise in due gruppi, Gruppo 1 formato da quattro squadre e Gruppo 2 da tre. La prima fase prevedeva un girone all'italiana con gare di sola andata, mentre la seconda scontri diretti in base alla posizione in classifica nel gruppo, per decidere le posizioni dall'ottava alla prima. Le ultime classificate dei due gironi si affrontarono per l'assegnazione del sesto e settimo posto, il quinto fu assegnato all'Isola di Man mentre le prime due di gni girone si affrontarono in una fase di semifinale per decidere le due finaliste.\nCampione.\nCampione Island Games 2001\nISOLE F\u00e6R \u00d8ER(Primo titolo)"}
{"id": "2193650", "revid": "486946", "url": "https://it.wikipedia.org/wiki?curid=2193650", "title": "Zimbru", "text": ""}
{"id": "2193651", "revid": "1442080", "url": "https://it.wikipedia.org/wiki?curid=2193651", "title": "Calcio agli Island Games 2001 - Torneo maschile", "text": "Il torneo di calcio maschile agli Island Games 2001, che si sono svolti sull'isola di Isola di Man, fu la settima edizione della competizione. I 24 incontri si svolsero tra l'8 ed il 13 luglio 2001 e videro la vittoria finale di Guernsey.\nFormato.\nLe dodici squadre furono divise in quattro gruppi, di tre squadre ciascuno.\nLa prima fase prevedeva un girone all'italiana con gare di sola andata; nella seconda le squadre dei due gironi si affrontavano in base alla posizione in classifica per assegnare le posizioni finali, dal dodicesimo al primo posto.\nPartecipanti.\nGli ingressi successivi di e furono rigettati, essendo gi\u00e0 stati completati i sorteggi.\nCampione.\nCampione Island Games 2001\nGUERNSEY(Primo titolo)"}
{"id": "2193652", "revid": "125397734", "url": "https://it.wikipedia.org/wiki?curid=2193652", "title": "Ariel (angelo)", "text": "Ariel () \u00e8 un arcangelo che si pu\u00f2 ritrovare principalmente nel misticismo e nella letteratura apocrifa giudaico-cristiana. Genericamente presentato come una autorit\u00e0 sulla Terra e sui suoi elementi, Ariel viene anche identificato come l'angelo della cura, dell'ira e della creazione.\nIl nome ebraico \"Ariel\" significa letteralmente \"Altare\" o \"Leone di Dio\". \"Ariel\" \u00e8 stato utilizzato anche nell'antichit\u00e0 per il Demiurgo. Storicamente, l'entit\u00e0 Ariel era spesso rappresentata misticamente come una divinit\u00e0 dalla testa di leone potere sulla Terra, e proprio questo ha dato un fondamento all'associazione tra Ariel e il Demiurgo. C'\u00e8 la possibilit\u00e0 che il nome stesso provenga dalla controparte zoastriana del Demiurgo, Ahriman (molto simile al predecessore mitrico Arimanius). Secondo l'esoterista tedesco Agrippa di Nettesheim, \"Ariel \u00e8 il nome di un angelo, a volte di un demone, e di una citt\u00e0, chiamata anche Ariopolis, dove questo idolo \u00e8 venerato.\"\nAriel \u00e8 spesso associato al pi\u00f9 conosciuto Arcangelo giudaico-cristiano Uriel. Il nome \"Auriel\" era comunemente usato per denotarlo. Tuttavia, l'astrologo di corte della regina Elisabetta, John Dee, chiam\u00f2 Ariel un \"conglomerato di Anael e Uriel.\"\nCredenze.\nSecondo le credenze sugli angeli, il cherubino Hariel \u00e8 l'angelo di coloro che sono nati dal 1 al 6 giugno circa, e non va confuso con Ariel, che preside al periodo dall'8 al 12 novembre circa. Il primo dona creativit\u00e0, variet\u00e0 di interessi e di attivit\u00e0; sostiene la ricerca innovativa e aiuta ad unire le scienze e l'arte con la spiritualit\u00e0. Ariel, appartenente al coro delle Virt\u00f9, dona percezione e intuizione, lucidit\u00e0 mentale, capacit\u00e0 di cogliere i segreti."}
{"id": "2193655", "revid": "339392", "url": "https://it.wikipedia.org/wiki?curid=2193655", "title": "Stade fran\u00e7ais", "text": ""}
{"id": "2193662", "revid": "131358", "url": "https://it.wikipedia.org/wiki?curid=2193662", "title": "Si\u00f3foki B\u00e1ny\u00e1sz", "text": ""}
{"id": "2193665", "revid": "320578", "url": "https://it.wikipedia.org/wiki?curid=2193665", "title": "Newport County F.C.", "text": ""}
{"id": "2193666", "revid": "4711", "url": "https://it.wikipedia.org/wiki?curid=2193666", "title": "Spora Lussemburgo", "text": ""}
{"id": "2193669", "revid": "486946", "url": "https://it.wikipedia.org/wiki?curid=2193669", "title": "KS Villnazia", "text": ""}
{"id": "2193670", "revid": "4711", "url": "https://it.wikipedia.org/wiki?curid=2193670", "title": "Halad\u00e1s VSE", "text": ""}
{"id": "2193672", "revid": "287204", "url": "https://it.wikipedia.org/wiki?curid=2193672", "title": "Trofimo di Arles", "text": "Biografia.\nSecondo un'antica tradizione accolta da Gregorio di Tours nel primo libro della sua \"Historia Francorum\", a met\u00e0 del III secolo Trofimo sarebbe stato inviato nella \"Gallia Narbonensis\" da papa Fabiano insieme ad altri sei vescovi con l'incarico di evangelizzare quelle regioni della Gallia che ancora non avevano conosciuto il cristianesimo. Gli altri inviati sarebbero stati Graziano a Tours, Paolo a Narbona, Saturnino a Tolosa, Dionigi a Parigi, Marziale a Limoges e Austremonio a Clermont.\nNel 417 una lettera di papa Zosimo indirizzata al vescovo dei Galli, in favore di Patroclo, vescovo di Arles, avrebbe ricordato l'invio di Trofimo in una Gallia esposta all'eresia ariana, accolta dai Goti che in quel periodo ne detenevano il controllo.\nA partire dalla met\u00e0 del V secolo la tradizione locale ha assimilato Trofimo di Arles al Trofimo menzionato negli Atti degli Apostoli come compagno di Paolo di Tarso. Nonostante il \"Martirologio Romano\" lo identifichi come discepolo di Paolo, questa identificazione \u00e8 da ritenersi spuria. San Trofimo, pur essendo venerato in Francia, non ha una biografia nella \"Enciclopedia Cattolica\", tuttavia la chiesa di San Trofimo ad Arles, la cui erezione ebbe inizio nel XII secolo su di una cripta del III secolo, \u00e8 fra i pi\u00f9 famosi monumenti architettonici e scultorei del Romanico in Provenza. Nel chiostro, in un angolo del portico settentrionale vi \u00e8 una figura, risalente al 1180 circa, che rappresenta Trofimo."}
{"id": "2193676", "revid": "31789", "url": "https://it.wikipedia.org/wiki?curid=2193676", "title": "Ma con gran pena le reca gi\u00f9", "text": "Ma con gran pena le reca gi\u00f9 \u00e8 un modo di dire italiano, usato come strumento di memorizzazione nelle scuole per insegnare i nomi della partizione delle Alpi italiane ai bambini. Le parole della frase infatti ricordano le partizioni della catena principale alpina, ordinate da ovest verso est, in tal modo:\nAlternativamente \u00e8 utilizzata una frase pi\u00f9 lunga, che permette l'inserimento delle Alpi Atesine, tra le Retiche e le Giulie, rispetta appieno la suddivisione didattica tradizionale delle Alpi ed abbina ogni parola ad un solo settore alpino: \"Ma con gran pena le reti Attilio cala gi\u00f9\", ossia:\nAltre frasi alternative sono\u02d0 \"Ma con gran pena le reti a te calo gi\u00f9\"; \"Ma con gran pena le reti Antonio cala gi\u00f9\""}
{"id": "2193682", "revid": "363629", "url": "https://it.wikipedia.org/wiki?curid=2193682", "title": "Paolo di Narbona", "text": "Biografia.\nFu uno degli \"apostoli dei Galli\" inviati (probabilmente sotto il pontificato di papa Fabiano, 236\u2013250) durante il consolato di Decio e Grato (250\u2013251 d.C.) per cristianizzare la Gallia dopo che le persecuzioni subite sotto l'imperatore Decio avevano quasi del tutto disperse le piccole comunit\u00e0 cristiane. Secondo gli agiografi, Fabiano invi\u00f2 da Roma sette vescovi per predicare il Vangelo in Gallia: Graziano di Tours, Trofimo di Arles, Paolo di Narbona, Saturnino di Tolosa, Dionigi di Parigi, Marziale di Limoges e Austremonio di Clermont.\nGregorio di Tours (\"Historia Francorum\" I, 30), rifacendosi agli \"acta\" di Saturnino, afferma che Paolo fu tra quelli consacrati preti in Roma e poi inviati a ricostituire le comunit\u00e0 cristiane in Gallia. Saturnino di Tolosa e Dionigi (Denis) di Parigi subirono il martirio, Paolo invece sopravvisse per istituire la comunit\u00e0 ecclesiale di Narbona divenendone il primo vescovo e qui terminare in pace i suoi giorni. L'affermazione da parte di Prudenzio secondo cui l'aver associato alla citt\u00e0 di Narbona il nome di Paolo aveva reso entrambi famosi deve essere considerata come una iperbole letteraria. In una breve \"Vita Antiqua\", databile al VI secolo e che fu curata dai Bollandisti, si legge che Paolo convert\u00ec gli abitanti di B\u00e9ziers, affidandoli poi al vescovo Afrodisio, prima di interessarsi di Narbona, dove fece erigere due chiese. Un aneddoto racconta che due accoliti di Paolo posero ai piedi del suo letto un paio di pantofole da donna per accusarlo di condotta non appropriata ma Paolo fu miracolosamente in grado di confutarli e poi li perdon\u00f2.\nIdentificazione con Sergio Paolo.\nLe leggende medievali hanno ricondotto ai tempi delle prime predicazioni apostoliche le figure dei sette apostoli della Gallia (si veda in particolare Marziale di Limoges), per rafforzare le tradizioni locali con richiami dei primi apostoli; una leggenda del genere identific\u00f2 il Paolo del III secolo con il proconsole romano Sergio Paolo, che venne convertito da Paolo di Tarso (\"Atti\" 13:6-13). A causa di questa impropria connessione il Paolo della storia cristiana \u00e8 ancor oggi venerato a Narbona come \"San Paolo-Sergio\". Si dice che il Sergio-Paolo fosse stato accompagnato in Gallia da Afrodisio, che era ritenuto colui che protesse la Sacra Famiglia durante la fuga in Egitto, e che poi divenne il primo vescovo di B\u00e9ziers.\nA Narbona la basilica di San-Paolo-Sergio \u00e8 una chiesa collegiata costruita sul luogo della sepoltura di Paolo, il primo vescovo. Il sito \u00e8 ai bordi di una estesa necropoli cristiana. Il primo santuario era costituito da una piccola basilica di 12 x 6,5 metri edificata nel IV secolo e distrutta dal fuoco nel V secolo, in seguito il luogo fu sede di un monastero. Come sede di pellegrinaggi la chiesa venne ricostruita varie volte tra il 1180 e il 1200, in un periodo di rinnovata agiatezza, rispettando sempre il tracciato delle antiche fondamenta. A seguito di un incendio, la ricostruzione del coro venne ripresa dal 1224. Le cripte paleocristiane sono ancor oggi visibili, con pavimenti a mosaico e sarcofagi del II e III secolo.\nLa basilica divenne il centro del \"Bourg Saint Paul\", distaccato dalla cittadella romana di Narbona, protetto da proprie mura e governato da propri consoli. \"La rana di San Paolo\", riconoscibile nelle venature di un marmo della fonte battesimale, ha dato luogo alla nascita di fantasiosi aneddoti."}
{"id": "2193686", "revid": "1305772", "url": "https://it.wikipedia.org/wiki?curid=2193686", "title": "Twilight of the Idols", "text": ""}
{"id": "2193688", "revid": "438678", "url": "https://it.wikipedia.org/wiki?curid=2193688", "title": "Laki", "text": "Il Laki, o Lakag\u00edgar (Crateri di Laki), \u00e8 una serie di crateri vulcanici situati nell'Islanda meridionale, non lontano dal canyon di Eldgj\u00e1 e dalla piccola citt\u00e0 di Kirkjub\u00e6jarklaustur, nel Parco nazionale di Skaftafell.\nIl Laki fa a sua volta parte di un sistema vulcanico pi\u00f9 vasto, centrato sul vulcano Gr\u00edmsv\u00f6tn, che comprende sia il vulcano Katla che il canyon di Eldgj\u00e1. Il sistema si sviluppa tra i ghiacciai M\u00fdrdalsj\u00f6kull e Vatnaj\u00f6kull, e corre da sud-ovest a nord-est.\nLa prima grande eruzione di Laki di cui si abbia notizia in tempi storici risale al 934 d.C., quando furono espulsi 19,6 chilometri cubi di lava basaltica: si tratta di una delle maggiori eruzioni vulcaniche avvenute sul pianeta nella storia.\nIl sistema di Laki \u00e8 celebre per un'altra eruzione, avvenuta tra il 1783 e il 1784, in cui venne coinvolto anche il vulcano Gr\u00edmsv\u00f6tn. Il flusso basaltico generato, secondo alcune stime, ammont\u00f2 a 14 chilometri cubi di lava; le nubi di diossido di zolfo e di fluoro emesse nel corso dell'evento uccisero pi\u00f9 del 50% del bestiame dell'isola, causando una carestia che a sua volta stermin\u00f2 circa il 25% della popolazione islandese.\nL'eruzione del 1783.\nL'eruzione ebbe inizio l'8 giugno 1783 con l'apertura di una faglia composta da 130 crateri a causa di esplosioni freatomagmatiche provocate dal contatto tra il magma e l'acqua del sottosuolo. Iniziata con esplosioni di tipo pliniano, l'eruzione si fece meno violenta nei giorni successivi, assumendo caratteristiche prima stromboliane e poi hawaiiane. Altissime fontane di lava cominciarono ad espellere enormi quantit\u00e0 di basalto. L'eruzione venne classificata al sesto livello nell'Indice di esplosivit\u00e0 vulcanica (VEI). Le emissioni di aerosol di acido solforico avvenute negli otto mesi successivi provocarono notevoli effetti sul clima e nella societ\u00e0 dell'intero emisfero boreale.\nDurante l'eruzione, conosciuta in Islanda anche come Skaft\u00e1reldar (\"fuochi del fiume Skaft\u00e1\") o Si\u00f0ueldur, vennero espulsi, secondo alcune stime, 14 chilometri cubi di basalto, mentre il volume totale del tephra emesso fu pari a 0,91 chilometri cubi. Altre stime affermano che le fontane di lava raggiunsero un'altezza compresa tra 800 e 1.400 metri. La colonna di gas, polveri e cenere raggiunse un'altitudine di circa 15 chilometri, oltrepassando dunque il limite della troposfera, e gli aerosol solforici furono dispersi nell'atmosfera di tutto l'emisfero settentrionale. La foschia e la ricaduta di polveri sulla Gran Bretagna valsero all'estate del 1783 il nome di \"sand-summer\" (estate della sabbia).\nL'eruzione continu\u00f2 fino al 7 febbraio 1784, sebbene la maggior parte del basalto fosse stata emessa nei primi cinque mesi dall'inizio dell'evento. Il Gr\u00edmsv\u00f6tn continu\u00f2 ad eruttare fino al 1785. Gli 8 milioni di tonnellate stimate di fluoro gassoso e i 120 milioni di diossido di zolfo emessi nel corso del fenomeno andarono a formare sull'Europa quella che fu chiamata \"la foschia di Laki\".\nConseguenze in Islanda.\nL'eruzione ebbe effetti catastrofici in Islanda. Il fluoro contamin\u00f2 i pascoli, causando fluorosi ossea e dentale negli animali, e uccise pi\u00f9 del 50% del bestiame dell'isola. Anche alcuni abitanti furono avvelenati dal fluoro, ma la maggior parte delle vittime tra la popolazione, che fu ridotta del 25%, fu dovuta alla grave carestia che segu\u00ec alla morte del bestiame.\nTestimone dell'inizio dell'eruzione fu il parroco J\u00f3n Steingr\u00edmsson. Nei suoi scritti \u00e8 possibile leggere che gli abitanti della citt\u00e0 di Kirkjub\u00e6jarklaustur furono sorpresi da un flusso di lava mentre erano riuniti per la messa. La citt\u00e0 non venne per\u00f2 investita dalla colata, che inizi\u00f2 a scorrere non molto distante. Sempre in queste cronache sono riportati gli effetti che i gas emessi dall'eruzione ebbero sulla vegetazione dell'isola:\nConseguenze in Europa.\nSecondo le stime, 120 milioni di tonnellate di diossido di zolfo furono emesse dall'eruzione nell'atmosfera: quantit\u00e0 equivalente a tre volte le emissioni industriali europee del 2006 o ai gas emessi da un'eruzione come quella del Pinatubo nel 1991 che si ripetesse ogni tre giorni. I gas vulcanici causarono una serie di anomalie meteorologiche su tutto il continente, oltre a creare una densa foschia su tutta l'Europa occidentale, che provoc\u00f2 molte migliaia di morti tra il 1783 e l'inverno del 1784.\nL'estate del 1783 fu la pi\u00f9 rovente mai registrata fino ad allora su gran parte del continente: un'inusuale area di alta pressione si stabil\u00ec sull'Islanda, facendo s\u00ec che i venti trasportassero la nube venefica verso sud-est. Questa si diresse dapprima verso la Norvegia; poi si estese sui cieli dell'Europa centrale. Praga e la Boemia furono raggiunte il 17 giugno, Berlino il 18, Parigi il 20, Le Havre il 22 e la Gran Bretagna il 23. La nebbia era cos\u00ec fitta che le navi furono bloccate nei porti, e il Sole acquist\u00f2 una tonalit\u00e0 rosso sangue.\nIl diossido di zolfo non manc\u00f2 di causare vittime tra la popolazione inglese. Nel Bedfordshire, nel Lincolnshire e lungo la costa orientale dell'isola si ebbe un tasso di mortalit\u00e0 2-3 volte pi\u00f9 alto del normale. In Francia, la citt\u00e0 di Chartres registr\u00f2 40 morti tra agosto e settembre, soprattutto tra coloro che lavoravano all'aperto. Le vittime totali causate dall'aerosol vulcanico furono, secondo alcune stime, 23.000.\nL'aerosol di diossido di zolfo caus\u00f2 un incremento del calore estivo su tutto il continente; violenti temporali e grandinate si abbatterono sulla Gran Bretagna fino all'autunno, in alcuni casi dei quali uccise diversi capi di bestiame. L'inverno che segu\u00ec fu uno dei pi\u00f9 rigidi nella storia del Paese: la citt\u00e0 di Selborne, nell'Hampshire, visse 28 giorni di gelo consecutivi, e 8.000 furono i morti causati dal freddo in tutta la nazione. La Germania e il resto dell'Europa centrale furono teatro di abbondanti nevicate, che, durante il successivo disgelo, causarono disastrose inondazioni..\nGli effetti dell'eruzione del Laki sul clima europeo si fecero sentire anche negli anni successivi. In Francia si ebbe un surplus di raccolto nel 1785, con conseguente caduta dei prezzi dei raccolti, che impover\u00ec i contadini. Seguirono poi siccit\u00e0, inverni rigidi ed estati pessime. Nel 1788 si verific\u00f2 una violenta grandinata che devast\u00f2 le messi. Questa successione di anni con avverse condizioni meteorologiche contribu\u00ec ad espandere la povert\u00e0 e la carestia, che a loro volta possono essere annoverate tra i fattori scatenanti della rivoluzione francese nel 1789. L'eruzione del Laki non fu l'unico evento eccezionale in un decennio di anomalie climatiche: contemporaneamente si verific\u00f2 anche l'eruzione del Gr\u00edmsv\u00f6tn, ed alcuni studiosi aggiungono a tutto ci\u00f2 la presenza, tra il 1789 e il 1793, di un intenso episodio di El Ni\u00f1o\nConseguenze nel Nordamerica.\nL'inverno del 1784 risult\u00f2 uno dei pi\u00f9 rigidi per il continente, e il pi\u00f9 lungo. Il New England visse il suo periodo pi\u00f9 lungo di temperature sotto zero; il New Jersey registr\u00f2 l'accumulo nevoso pi\u00f9 consistente mai rilevato fino ad allora e la Baia di Chesapeake rimase gelata per molto tempo; fu allestita una pista di pattinaggio sul ghiaccio a Charleston Harbor. Una violenta tormenta colp\u00ec gli Stati pi\u00f9 meridionali e addirittura il Mississippi gel\u00f2 a New Orleans, portando alla comparsa di ghiaccio nel Golfo del Messico.\nAltre conseguenze.\nSembra che l'eruzione del Laki influ\u00ec anche sul clima africano ed asiatico: la circolazione monsonica indiana fu indebolita, e questo port\u00f2 ad anomalie negative nelle precipitazioni sull'area del Sahel. Il fiume Nilo ridusse drasticamente la sua portata. Le anomalie climatiche potrebbero aver acuito la carestia dell'epoca Tenmei in Giappone."}
{"id": "2193701", "revid": "599013", "url": "https://it.wikipedia.org/wiki?curid=2193701", "title": "Dino Drpi\u0107", "text": "Carriera.\n\u00c8 nato a Zagabria nella Repubblica Socialista Federale di Jugoslavia. Ha due figli di nome Leone e Taisha ed \u00e8 sposato con la modella e cantante Nives Celzjius.\nHa intrapreso la sua carriera agonistica nel NK Chromos Zagreb prima di essere acquistato dalla ed inserito nel settore giovanile.\nNel 2000 viene promosso in prima squadra dove ha debutto 13 agosto 2000 nella partita contro Dinamo Zagabria-HNK Sibenik 2-0. Con la squadra della capitale ha totalizzato oltre 200 presenze nel campionato croato di calcio.\nIl 16 ottobre 2007, messosi in mostra in Coppa UEFA, ha esordito con la maglia della Nazionale in un'amichevole contro la .\nNel 2009, a seguito delle esternazioni pubbliche della moglie, la decide di metterlo fuori rosa per aver fatto sesso sul terreno di gioco dello Stadio Maksimir di Zagabria prima della partita di qualificazione a Euro 2008 -. La \"querelle\" termina con il trasferimento del calciatore, in prestito con diritto di riscatto, ai tedeschi del Karlsruher SC.Viene riscattato dai tedeschi fino al 22 aprile 2010, giorno in cui rescinde amichevolmente il suo contratto.\nA febbraio l' ufficializza il suo ingaggio fino alla fine della stagione. Il giocatore esordisce con la sua nuova squadra, il 22 febbraio, nel match vinto per 3-2 contro il Larissa."}
{"id": "2193705", "revid": "767487", "url": "https://it.wikipedia.org/wiki?curid=2193705", "title": "Osibisa", "text": "Gli Osibisa sono un gruppo musicale britannico fondato nel 1969 da tre africani e quattro caraibici.\nStoria degli Osibisa.\nEssi furono tra i primi gruppi africani di afro-rock e di World Music ad essere noti a livello mondiale. La prima formazione fu composta da Teddy Osei (sassofono), Sol Amarfio (batteria), Spartacus R (basso), Robert Bailey (tastiere) e Lasisi Amao (percussioni); furono membri del gruppo anche Darko Adams e Kiki Djan. Il loro stile pu\u00f2 considerarsi come una sorta di fusione tra musica africana, disco music, rock, soul, reggae e rhythm and blues. Furono noti soprattutto negli anni settanta."}
{"id": "2193706", "revid": "124383133", "url": "https://it.wikipedia.org/wiki?curid=2193706", "title": "Giovanni Castriota", "text": "Nome.\nNei vari documenti il nome \"Giovanni\" si trova scritto in tanti modi diversi quanti furono gli interlocutori stranieri: veneziani, ragusani, serbi, ottomani. Poich\u00e9 la lingua albanese, nel Medioevo, non era una lingua liturgica e non aveva ancora sviluppato una propria tradizione scritta, sembra logico che il suo nome si trova trascritto in base alla lingua in cui veniva scritto il documento.\nNei documenti occidentali lo troviamo come \"Joan, Janus, Iouan, Johannes, Yuan, Ivan, Juvan, [...] Giovanni, [...] Iohannes\". Nei documenti preparati dal suo ufficio in slavo antico appare come \"Ivan\" (\u0418\u0432\u0430\u043d o \u0418\u0432\u0430\u043db). La cancelleria del monastero di Hilandar trascriveva il nome di Giovanni secondo gli standard stabiliti dalla tradizione dell'antica ortografia slava.\nNei defter ottomani, Giovanni \u00e8 registrato come \"Juvan\" e la sua propriet\u00e0 \u00e8 registrata come Juvan-ili (la terra di Juvan). Ci\u00f2 suggerisce che la forma del suo nome, con molta pi\u00f9 probabilit\u00e0, doveva essere Juvan o Jovan. Il nome Jovan \u00e8 ancora oggi diffuso in alcune regioni dell'Albania, sia tra gli albanesi cristiani di fede ortodossa che tra quelli di fede cattolica. Lo scrittore albanese Aurel Plasari sostiene che la famiglia Castriota appartenesse alla fede ortodossa, pi\u00f9 precisamente alla Chiesa ortodossa dell'area serba.\nBiografia.\nLa maggior parte delle fonti tace sulla sua infanzia. \u00c8 noto che la famiglia Castriota, che apparteneva alla trib\u00f9 dei Mirditi meridionali, si era stabilita vicino all'odierno confine albanese con il Montenegro e il Kosovo.\nGiovanni eredit\u00f2 da suo padre Pal due villaggi: Sin\u00eb e Gardi-Bassa, situati sulle pendici ad ovest del fiume Drin nella Dibra, nel nord-est dell'Albania. Solo successivamente conquist\u00f2 Mati, la Dibra ed estese il suo dominio da Prizren fino a Shufadaya, sull\u2019Adriatico, tra Durazzo e San Giovanni di Medua. Nel 1395 conquist\u00f2 Kruja. \nI suoi equilibri politici nei rapporti con gli Ottomani, Venezia, Ragusa e altri governanti locali, lo avevano portato ad espandere i territori del suo principato sui resti del impero serbo e a controllare i passaggi in gran parte dei Balcani sud-occidentali, soprattutto dopo la grande sconfitta ad Ankara degli eserciti ottomani da parte dei timuridi nel 1402. Nel 1411, Giovanni era diventato cos\u00ec potente da of\u00adfrire a Venezia 2.300 cavalieri in cambio di una rendita di 1.000 ducati annui.\nLa prima coalizione balcanica anti-ottomana.\nIl primo progetto di una coalizione balcanica anti-ottomana risale al 1359, appena cinque anni dopo l'arrivo degli ottomani in Europa. I principi albanesi, insieme a quelli bosniaci e bulgari, risposero alla richiesta di aiuto dei serbi contro i conquistatori ottomani. Il 15 giugno 1389, la coalizione balcanica (albanesi, bosniaci, bulgari, valacchi, serbi, ungheresi e dalmati) fu sconfitta nella Battaglia della Piana dei Merli da Murad I, sultano dell'Impero Ottomano. Giovanni I Castriota combatt\u00e9 al fianco di suo padre Pal, che mor\u00ec in battaglia. Successivamente, gli ottomani si stabilirono nei Balcani centrali (Macedonia e Bulgaria). I principi albanesi Giovanni I Castriota, \u0110ura\u0111 II Bal\u0161i\u0107 e Teodoro II Muzaka si ritirarono all'interno dei loro confini, dove riuscirono a resistere agli ottomani e fondarono un'entit\u00e0 cristiana albanese che si estendeva dal confine meridionale di Ragusa al Golfo di Patrasso.\nGiovanni, vasallo ottomano e veneziano.\nNel 1389, dopo la sconfitta nella battaglia della Piana dei Merli, Giovanni I, come molti altri Signori albanesi, divenne vassallo ottomano; doveva quindi rendere omaggio al Sultano e sostenere le guerre dello stesso nei Balcani con un suo esercito. Nel 1402 Giovanni sostenne il Sultano Bayezid I nella battaglia di Ankara, una battaglia tra gli ottomani e i timuridi nella quale questi ultimi vinsero.\nIn una fase di indebolimento militare del Sultano, Giovanni riusc\u00ec con le sue truppe e con l'aiuto della ricchezza acquisita durante il vassallaggio ottomano ad espandere le sue propriet\u00e0 fino al mare. Secondo lo storico e archivista austriaco Heinrich Kretschmayr, Giovanni era considerato \u201c\"discretamente potente in Albania\"\u201d, era diventato cittadino della Repubblica di Venezia e della Repubblica di Ragusa e governava come vassallo ottomano e come \u201c\"temuto comandante\"\u201d nella zona da Durazzo fino a Dib\u00ebr.\nPer poter sfuggire alla crescente pressione degli Ottomani, Giovanni stabil\u00ec buoni rapporti con la Repubblica di Venezia; nel 1406 fu registrato negli archivi veneziani come \u201c\"dominus partium Albanie\"\u201d e nel 1409 come \u201d\"magnifici domini Johannis Castrioti\"\u201d e, per ottenere protezione contro gli ottomani, Giovanni divenne vassallo della Repubblica di Venezia, l'unico paese cattolico a lui vicino. \nGiovanni Castriota condusse la sua guerra contro gli ottomani senza sosta dal 1407 al 1430, restandone sconfitto almeno quattro volte, nel 1410, 1416, 1428 e 1430.\nQuando Giovanni nel 1410 Giovanni sub\u00ec la prima sconfit\u00adta per mano degli ottomani, comunic\u00f2 a Venezia di essere stato costretto, come pegno per la sua fedelt\u00e0, a consegnare al nemico un figlio come ostaggio. Non dice quale: probabilmente sar\u00e0 stato Stani\u0161a, che com'\u00e8 noto sposer\u00e0 una turca dalla quale avr\u00e0 un figlio con il nome di Hamza Castriota.\nSottomettendosi come vassallo al sultano, Giovanni trasse profitto, arruolando 300 unit\u00e0 dalle truppe ausiliarie ottomane, che nel 1411 offr\u00ec alla Repubblica di Venezia come mercenari, assieme a 2.000 dei suoi combattenti, nella lotta contro Bal\u0161a III. Allo stesso tempo, imped\u00ec agli ottomani di valicarele montagne, come disse, \"su ispirazione divina ... e per la protezione della fede cristiana\". Ancora una volta, Giovanni fu in grado di espandere la sua sfera di controllo nei suoi territori.\nNel 1413, nei documenti veneziani, Giovanni viene citato come \"dominus partis Bosine\". \nNel 1415, Giovanni, che aveva perso Kruja agli ottomani, dovette riconoscere il sultano come suo Signore, pagandogli un tributo, e il figlio Stani\u0161a, dato in ostaggio agli ottomani nel 1410, pot\u00e9 fare ritorno in patria. \nNel 1420 il territorio di Giovanni si era esteso a est quasi fino a Prizren, nell'odierno Kosovo, e a ovest fino ad Alessio nell'odierna Albania. Il 28 gennaio del 1423 \"\"Juannus Castrioti\" divenne \"unus ex dominis Albanie\"\" e il 25 febbraio del 1420 Giovanni Castriota, con tutti e quattro i suoi figli maschi (Stani\u0161a, Repo\u0161, Costantino e Giorgio) firm\u00f2 un accordo commerciale con la Repubblica di Ra\u00adgusa, dove furono definite le imposte doganali che i mer\u00adcanti ragusei dovevano pagare quando attraversavano le terre dei Castriota, da Shufada, a sud di Alessio, e fino a Prizren.\nNel 1422 Giovanni Castriota volta le spalle a Venezia e si alle\u00f2 con Stefano Lazarevic del Despotato di Serbia al quale mand\u00f2 uno dei suoi figli, forse ancora Stani\u0161a, con un esercito di albanesi, per combattere contro Scutari, allora veneziana.\nNel 1426 Giovanni coi quattro figli, Stani\u0161a, Repo\u0161, Costantino e Giorgio sottoscrisse un documento in cui la famiglia faceva dono al monastero serbo di Hilandar, sul Monte Athos, due villaggi, Rostu\u0161a e Trebi\u0161te nell'odierna Macedonia del Nord. Forse nello stesso anno, o poco pi\u00f9 tardi, Giovanni, Repo\u0161, Co\u00adstantino e Giorgio comprarono la torre di san Giorgio (detta anche torre albanese) dal suddetto monastero. Dall'assenza di Stani\u0161a nel docu\u00admento si deduce che \u00e8 lui, e non Giorgio, il figlio che Giovanni inviava periodicamente con le sue armate, alleate di volta in volta del sultano o del despota di Serbia.\nNel 1428 Giovanni venne sconfitto nuovamente dagli ottomani e fu costretto di fare pace col sultano: \"scrive a Venezia pregandola, [\u2026], di non voler\u00adgliene se il figlio, convertito alla fede musulmana, occu\u00adpa territori veneziani insieme con l\u2019esercito turco. Da Venezia gli si risponde che lui, come padre, deve servirsi \ndella sua influenza sul figlio e impedirgli di dar noie alla Repubblica.\" Non viene detto, neanche in questo caso, di quale figlio si tratta; ma dovrebbe trattarsi di Stani\u0161a. Comunque, sembra che si possa dedurre che questo figlio prendeva ordini pi\u00f9 dal padre che dal sultano.\nInfine, Giovanni divenne nuovamente un alleato di Venezia nella battaglia di Tessalonica (1430), che, dal 1423, apparteneva a Venezia. Giovanni, come i veneziani, fu sconfitto dagli ottomani e le condizioni di pace, questa volta, divennero pi\u00f9 pesanti: quattro suoi castelli furono rasi al suolo e due convertiti per alloggiare delle guarnigioni ottomane; le sue terre, in gran parte, vennero poste sotto l'amministrazione ottomana, cosi che Giovanni si dovette ritirare nella stretta zona montuosa che, come vassallo, gli era stata lasciata. Inoltre, Giovanni doveva pagare al sultano un tributo annua\u00adle e lo doveva servire col proprio esercito ovunque sarebbe stato chiamato. A parte Repo\u0161, che, nel frattempo, si era fatto monaco, i suoi tre figli (Stani\u0161a, Costantino e Giorgio) servivano nell\u2019esercito ottomano come alleati; in realt\u00e0 questa sorta di servizio militare coatto veniva svolto non lontano dai confini albanesi, dove ri\u00adtornavano appena terminava una missione. Sempre dopo la sconfitta nella battaglia di Tessalonica (1430), Giovanni e i suoi tre figli si convertono all'Islam, ma, secondo Fan Noli, solo in apparenza. Secondo la testimonianza di papa Pio II e del cronista di Ragusa, Pietro Luccari, lo stesso Gio\u00advanni prese il nome musulmano di \"Hamza\". \nSempre dopo la vittoria conseguita nella battaglia di Tessalonica, il Sultano Murad II fu in grado di esercitare il suo potere nella regione albanese quasi senza ostacoli, con un'amministrazione che calcolava le tasse e gli altri oneri dovuti dagli agricoltori e dai proprietari terrieri, suscitando l'ira della popolazione, tanto che tra il 1435 e il 1438, nell'Albania centrale e meridionale, nella valle del fiume Shkumbin e nell'area di Argirocastro, ci furono una serie di rivolte armate anti-ottomane dei contadini guidate da Giorgio Arianiti, futuro suocero di Scanderbeg, che furono soppresse sanguinosamente.\nNel 1438 Giovanni e i suoi figli, di nuovo in patria, ritornarono a essere cittadini onorari di Venezia. Nel luglio del 1439 ritornarono ad esserlo anche di Ragusa ma, con decisione del Senato raguseo il nome di Giorgio Castriota venne scritto e poi depennato. Fan Noli sostiene che \"fra i turchi, in tempo di guerre e spedizioni, Giorgio Castriota adott\u00f2 il soprannome di Scanderbeg; tornando a casa, per un armistizio o un periodo di pace, riprendeva il suo nome cristiano. Fu per questo che i veneziani, sapendolo cristiano, lo riconobbero loro alleato e cittadino onorario nel 1438; e fu per questo che nello stesso anno i ragusei, credendolo musulmano, lo rifiutarono.\"\nGiovanni mor\u00ec nel 1442 ca. Dopo la sua morte, Murad II assegn\u00f2 il Principato d'Albania all'albanese rinnegato Has\u00e0n Bey Versdesa. Con questo atto, il Sultano ruppe il patto a suo tempo concluso con Giovanni I Castriota secondo il quale, dopo la sua morte, uno dei suoi figli avrebbe ereditato i suoi domini.\nReligione.\nLa religione di Giovanni fu influenzata dall'equilibrio internazionale delle forze politiche. Secondo i documenti del monastero serbo Hilandar sul Monte Athos, Giovanni era un fedele della Chiesa ortodossa del Patriarcato serbo.\nDurante la sua vita, Giovanni, insieme alla sua Casa, cambi\u00f2 pi\u00f9 volte religione. Fan Stilian Noli, storico, politico e vescovo ortodosso albanese, scrisse nella biografia su \"\"George Castrioti Scanderbeg\": \"In materia di religione, Giovanni Castriota fosse un tipico albanese. Non era un fanatico seguace di alcuna fede, ma la cambiava in base ai suoi mutevoli orientamenti politici. Come alleato di Venezia (1407-1410; 1413) era cattolico romano; come sostenitore di Stefan Lazarevi\u0107 della Serbia (1419\u20131426) era serbo ortodosso; come alleato di Murat II (1410-1413; 1430-1438) era musulmano e torn\u00f2 ad essere nuovamente cattolico romano dal 1438 come alleato e cittadino onorario di Venezia e Ragusa (oggi Dubrovnik); e mor\u00ec da buon cristiano nel 1443.\"\" Anche altri principi albanesi del Medioevo perseguirono questa politica.\nSecondo Oliver Jens Schmitt, professore di storia dell'Europa sudorientale all'Universit\u00e0 di Vienna, i Castriota, originariamente, avevano rapporti con il mondo serbo-ortodosso. Ad esempio, Giovanni aveva donato la cosiddetta \u201ctorre albanese\" al monastero serbo di Hilandar, dove anche il figlio Stanisha, per un po', ha vissuto come monaco.\nI rapporti apparentemente frivoli con le religioni avevano almeno due motivi: per gli albanesi, la sicurezza politica era pi\u00f9 importante della religione, e la tolleranza verso quelli di fede diversa era abbastanza comune all'epoca ed era praticata anche dagli ottomani, i quali non facevano proselitismo, ma \"compravano le anime cristiane\". Oltre a rigidi obblighi, la conversione all'Islam, portava alla riduzioni delle tasse e altri vantaggi pratici. I governanti ottomani non erano particolarmente interessati alla seriet\u00e0 del convertito nei confronti della nuova religione.\nFamiglia.\nGiovanni I Castriota spos\u00f2 Voisava, la figlia di un sovrano \"triballiano\", della \"pianura triballiana\", che corrisponde alla regione tra la Serbia e la Bulgaria, con la quale ebbe nove figli. Secondo Fan Stilian Noli, Voisava era la figlia del principe di Pollogu, vicino a Tetova: una regione che fa\u00adceva parte del principato dei Balsha ed entrava nell'area di influenza dei Castriota. Gli abitanti di tale regione erano di stirpe bulgara, ma i suoi principi erano albanesi dall'epoca dei Balsha o comunque si erano albanesizzati tramite legami matrimoniali.\nSecondo Oliver Jens Schmitt, i nomi dei figli di Giovanni testimonierebbero il background della famiglia balcanica-ortodossa e lo stretto rapporto con il mondo bulgaro-serbo. Infatti, i figli si chiamavano Repo\u0161 (alfabeto serbo: \u0420\u0435\u043f\u043e\u0448), Stani\u0161a (alfabeto serbo: \u0421\u0442\u0430\u043d\u0438\u0448\u0430), Konstantin (alfabeto serbo: \u041a\u043e\u043d\u0441\u0442\u0430\u043d\u0442\u0438\u043d) e Gjergj (italiano: Giorgio, serbo: \u0110ura\u0111). Le figlie si chiamavano Mara, Jela (abbreviazione di Jelena o Jelisaveta, una forma serba di Elisabetta), Angjelina, Vlaika e Mamiza."}
{"id": "2193707", "revid": "34392", "url": "https://it.wikipedia.org/wiki?curid=2193707", "title": "Lavaredo", "text": ""}
{"id": "2193708", "revid": "34392", "url": "https://it.wikipedia.org/wiki?curid=2193708", "title": "Tre cime di Lavaredo", "text": ""}
{"id": "2193709", "revid": "154326", "url": "https://it.wikipedia.org/wiki?curid=2193709", "title": "Ordine dei Petrovic Njegos", "text": ""}
{"id": "2193714", "revid": "343906", "url": "https://it.wikipedia.org/wiki?curid=2193714", "title": "Ecosoc", "text": ""}
{"id": "2193715", "revid": "1776051", "url": "https://it.wikipedia.org/wiki?curid=2193715", "title": "Padena", "text": "Padena (Padna in sloveno) \u00e8 un paese situato nell'entroterra di Pirano, nel cui comune si trova, nella parte dell'Istria slovena.\nGuardandola dal basso, dalla Via Flavia, Padena si presenta raccolta su un'amena collina; le case sono addossate attorno a quella che era l'antica torre posta all'ingresso del villaggio, ormai cancellata dal tempo e che vigilava la Via Flavia e la Val Derniga.\nDa questo paese, a quota 208 m, si gode una magnifica vista. \u00c8 appollaiato come un falco che osserva dall'alto di una roccia la pianura sottostante in cerca di prede, lo sguardo spazia libero fino all'orizzonte, sul panorama racchiuso dai colli di Pirano, dal Carso di Buie, dai colli di Momiano e sulla Via Flavia che scorre sotto il ripido pendio chiamato \"Podesci\u00e0\" che deriva probabilmente dallo sloveno \"padati\" che significa frenare o cadere, e termina sulla Val Derniga a 170 m pi\u00f9 in basso. Appartiene al distretto di Pirano ma fu soggetto amministrativamente a San Piero dell'Amata.\nA nord di P\u00e0dena si apre la valle del torrente Pichevaz (\"Pi\u0161evec\") ed a sud la forra che scende dal monte Fernedo, nome derivante dalla quercia conosciuta volgarmente con il nome di \"farnia\". L'antico paese medioevale, che ha le proprie origini nella cultura dei castellieri, ha le case in pietra arenaria con bei archi abbassati, alcune intonacate a colori vivaci; sono state costruite formando una spettacolare ma naturale scenografia. Nei cortili e lungo le strade si vedono grandi gelsi e ippocastani.\nAll'ingresso del paese, una deviazione a sinistra, con una pendenza del 17%. scende a tornanti lungo il versante meridionale coperto da un esteso oliveto, fino al fondo valle per congiungersi alla Via Flavia che scende dalla Crocera verso il fiume Dragogna.\nLa chiesa di San Biagio, con elementi tardo gotici del XIII e XIV secolo, \u00e8 posta al centro del paese, intonacata, mentre il campanile, con un'alta cuspide, \u00e8 in pietra arenaria a vista, addossato al centro della facciata della chiesa con grandi volti alla base, tra i quali si passa per entrare nella chiesa. Sopra il portale in calcare sta scritto che il procuratore Antonio Grison, Matia Billi\u010d ed il parroco Giovanni Grubissa riedificarono questo edificio nel 1867. Un'iscrizione sul campanile ricorda che i signori Billi\u010d Simon e Matia e Antonio Grison lo fecero erigere nel 1885. La chiesa, che faceva parte della parrocchia di Carcause, ha un battistero a destra sul piccolo sagrato che guarda la Val Derniga; l'abside \u00e8 rettangolare con finestre alte.\nP\u00e0dena era chiamata \"Torre di Padena\" nel medioevo. Nel 1028 fu donata da Corrado II il Salico, imperatore di Germania, ai patriarchi di Aquileia. Fu gi\u00e0 posseduta dalla famiglia Sabini che poi vi rinunci\u00f2. Nel 1317 Calino dei Sabini rinunci\u00f2 al feudo di P\u00e0dena; il vescovo di Capodistria Tommaso Contarini invest\u00ec pertanto a titolo feudale la villa di Padena a Simone e Colmano Vergerio. Venne poi nuovamente ai Sabini nel '600 e quindi ai marchesi Gravisi di Capodistria nel XVII secolo.\nA nord del paese ci furono dei ritrovamenti archeologici di epoca romana. A 1\u00a0km prima del paese, una salita a sinistra porta al cimitero ed alla chiesa; da qui una bella vista spazia su P\u00e0dena essendo il colle, su cui \u00e8 posto il cimitero, 52 m pi\u00f9 in alto. La chiesetta \u00e8 dedicata a San Saba (o San Sabba). I vecchi paesani dicevano che, nei pressi del cimitero, un tempo esisteva la Padena vecchia."}
{"id": "2193716", "revid": "121709596", "url": "https://it.wikipedia.org/wiki?curid=2193716", "title": "BT Mobile", "text": ""}
{"id": "2193718", "revid": "343906", "url": "https://it.wikipedia.org/wiki?curid=2193718", "title": "Tribunale di Norimberga", "text": ""}
{"id": "2193721", "revid": "767487", "url": "https://it.wikipedia.org/wiki?curid=2193721", "title": "Amityville Horror (film 2005)", "text": " Amityville Horror (\"The Amityville Horror\") \u00e8 un film horror del 2005, diretto dal regista Andrew Douglas, remake dell'omonima pellicola del 1979 di Rosenberg, a sua volta ispirato dal libro \"Orrore ad Amityville\" di Jay Anson del 1977.&lt;br&gt;\nSia il libro che il film sono ispirati a fatti realmente accaduti, raccontando della permanenza di soli 28 giorni della famiglia Lutz, a causa di strane oscure presenze, presso la casa di 112 Ocean Avenue nel 1975, a Long Island, Stati Uniti dove l'anno prima, Ronald DeFeo Jr. vi stermin\u00f2 la famiglia a colpi di fucile.\nTrama.\nNel 1975, i coniugi George e Katy Lutz coronano il loro sogno acquistando una casa coloniale a Long Island a basso prezzo, ma vengono a sapere che, proprio nell'abitazione, in passato fu consumato un omicidio.&lt;br&gt;\nDurante i primi giorni di permanenza poi, accadono strani eventi, come quando trovano la loro piccola figlia in procinto di farsi del male, la prima volta mentre sta per gettarsi nel fiume, la seconda mentre \u00e8 in bilico sul tetto della casa. In entrambi i casi, la bambina dir\u00e0 di essere stata consigliata da una certa \"Jodie\". Infuriata, Katy non sa come gestire la cosa, mentre gli eventi si fanno sempre pi\u00f9 inspiegabili; contestualmente, George sta diventando aggressivo e violento, influenzato da una strana atmosfera che aleggia nella cantina di casa. Inoltre, ogni notte alle 3:15, sembra che la casa inizi a \"vivere\", provocando inquietanti rumori; il culmine dell'assurdo viene raggiunto la sera del loro anniversario, quando la baby sitter chiamata da Katy per badare ai bambini viene sconvolta dalla visione della fantomatica \"Jodie\". Katy, testarda e determinata ma soprattutto atterrita dalla scritta \"PRENDILI E UCCIDILI\" trovata sul frigorifero, corre a chiamare il reverendo per far benedire la casa, ma quando anche quest'ultimo fugge via terrorizzato la donna prende in mano la situazione e va ad informarsi in biblioteca scoprendo che la casa, costruita nell'ultima met\u00e0 del 1600, poggia le sue fondamenta su un antico cimitero indiano creato da un uomo di nome Jeremiah che torturava gli indiani proprio su quella terra. Correndo a casa trova un marito del tutto irriconoscibile e tre bambini spaventati, e, avendo in gran parte ricostruito le circostanze dell'omicidio dei DeFeo associandole alla sua esperienza personale, comprende il perch\u00e9 del comportamento di George; quest'ultimo non vuole per\u00f2 spostarsi dalla casa nonostante lei insista nell'abbandonarla in quanto teatro di violenza e le impedisce di scappare con i bambini inseguendola per la casa e sul tetto in una notte di pioggia, ormai plagiato dalle voci che solo lui pu\u00f2 sentire che lo obbligano a portare avanti la sua follia: ucciderli tutti. In un momento di lucidit\u00e0, George urla a Katy di ammazzarlo altrimenti lui avrebbe ammazzato lei, ma la donna lo stordisce con un colpo in testa trascinandolo su una barca, dalla quale, una volta allontanato dalla casa, George si riprende guardando da lontano il 112 di Ocean Avenue.\nProduzione.\nIl film \u00e8 costato circa 18 milioni di dollari ed \u00e8 stato girato fra il 2 agosto e il 12 ottobre 2004. Eccetto per le finestre dell'attico e per lo stile coloniale tedesco, la riproduzione della casa non corrisponde alla vera casa di Amityville come era al tempo in cui si dice fosse accaduto l'evento. Inoltre, a causa dell'enorme interesse turistico per l'abitazione, la casa originale \u00e8 stata modificata ed ora \u00e8 meno riconoscibile. Poco prima che le riprese iniziassero, il cadavere di un pescatore emerse dalle acque antistanti la casa. Il vero indirizzo della casa in cui la famiglia Lutz si trasfer\u00ec \u00e8 112 Ocean Avenue, mentre nel film, quando i Lutz visitano la casa per la prima volta, l'indirizzo risulta essere 412 Ocean Avenue.\nAccuse legali.\nIl vero George Lutz ha denunciato tale storia, definendo il tutto come \"sciocchezze\". Egli era ancora in causa con gli autori del film al momento della sua morte, avvenuta nel maggio 2006, mentre William Weber, legale di Ronald DeFeo al processo del 1975, dichiar\u00f2 che la storia era del tutto frutto della fantasia di DeFeo e dalla famiglia Lutz.\nSaga cinematografica di Amityville.\nOltre questo film e il primo film omonimo del 1979, l'intera saga di Amityville comprende:"}
{"id": "2193726", "revid": "12064", "url": "https://it.wikipedia.org/wiki?curid=2193726", "title": "Fonte delle Fate", "text": "La Fonte delle Fate \u00e8 una fontana pubblica situata a Poggibonsi, in provincia di Siena.\nStoria.\nLa fonte \u00e8 la maggiore testimonianza superstite dell'antico borgo di Poggibonizio.\nVenne edificata intorno alla seconda met\u00e0 del XIII secolo e la sua costruzione viene tradizionalmente attribuita a Balugano da Crema. Il luogo della sua realizzazione era denominato Valle Piatta e venne sotterrata nel 1484 dalla terra di riporto dei lavori di costruzione della fortezza medicea di Poggio Imperiale.\nVenne riportata alla luce nel 1803 in conseguenza di un grosso lavoro di cavo per realizzare un vigneto. Nel 2000 all'interno della fonte \u00e8 stata collocata un'opera di Mimmo Paladino.\nArchitettura.\nRealizzata interamente in travertino, la fonte presenta i caratteri tipici delle fonti pubbliche realizzate nel territorio senese tra il XIII e il XIV secolo.\nLa facciata \u00e8 costituita da un porticato a sei arcate doppie a sesto acuto. Le arcate sono sostenute da dei pilastri di oltre 2 metri di spessore al cui interno vennero realizzate una serie di arcate, anch'esse a sesto acuto, per facilitare il deflusso delle acque.\nLa struttura per le caratteristiche della muratura e per le soluzioni decorative viene considerata opera di maestri lapicidi di origine probabilmente padana; come detto l'opera viene attribuita a Balugano da Crema. La presenza in territorio valdelsano di maestranze di origine padana non \u00e8 un fatto raro; a artisti di origine lombarda o emiliana vengono attribuiti numerosi edifici presenti nel territorio della Val d'Elsa, come la Pieve di San Giovanni Evangelista a Monterappoli.\n\"I Dormienti\" di Mimmo Paladino.\nAll'interno della fonte \u00e8 collocata l'opera \"I Dormienti\" realizzata dall'artista Mimmo Paladino.\nL'opera venne donata dall'artista alla citt\u00e0 di Poggibonsi e nel settembre del 2000 venne collocata all'interno della fonte. L'opera \u00e8 composta da 25 sculture in bronzo, in origine colorate, poste nell'acqua come ricordo del liquido amniotico e per ricordare come ogni forma di vita tragga la sua origine dall'acqua.\nL'opera rappresenta coccodrilli e uomini in posizione fetale a testimonianza sia dell'esistenza umana sia di uno stato vitale ancestrale. Le figure sono collocate su lastre e sembrano immerse in un sonno che richiama la profondit\u00e0 dell'inconscio e l'immagine stessa dei sogni."}
{"id": "2193728", "revid": "889336", "url": "https://it.wikipedia.org/wiki?curid=2193728", "title": "Phil Dowd", "text": "Carriera.\nHa iniziato ad arbitrare nei campionati locali nel 1984, nella Staffordshire Senior Football League e nella Midland Football Alliance. \u00c8 stato nominato assistente della Football League nel 1992, prima di diventare arbitro a tutti gli effetti nel 1997, a trentaquattro anni.\n\u00c8 stato promosso in Premier League nel 2001, perci\u00f2 il campionato 2008-2009 \u00e8 la sua ottava stagione nella massima divisione inglese. Ha iniziato relativamente tardi la carriera e questo gli ha impedito di diventare un arbitro internazionale della FIFA.\nDowd \u00e8 stato il quarto uomo nella finale di FA Cup 2005-2006, al Millennium Stadium di Cardiff.\n\u00c8 stato fortemente criticato da Paul Jewell, all'epoca allenatore del Wigan Athletic, e dal proprietario del club, Dave Whelan, successivamente alla sua performance nella sfida tra i \"Latics\" e l'Arsenal, disputata all'Emirates Stadium l'11 febbraio 2007. Dowd ha negato al Wigan un calcio di rigore, mentre conducevano per uno a zero, successivamente ad un intervento di Mathieu Flamini su Emile Heskey. In seguito, il Wigan stava giocando in dieci, poich\u00e9 Josip Skoko si trovava fuori dal campo per farsi medicare, in seguito ad uno scontro. Dopo essersi ripreso, Dowd ha negato il permesso a Skoko di rientrare in campo, mentre i \"Gunners\" stavano attaccando. Nel frattempo, Flamini ha ricevuto palla in posizione di fuorigioco e ha crossato in area. Fitz Hall, difensore del Wigan, ha impattato male la palla e l'ha spedita nella propria porta, regalando il gol della vittoria all'Arsenal.\nDunque, Jewell ha criticato duramente Dowd, dicendo che i suoi errori sarebbero potuti costare cinquanta milioni di sterline al Wigan, se la squadra fosse retrocessa. Ha poi dichiarato ai giornalisti di credere che Dowd fosse il peggior arbitro della Premier League.\nJewell \u00e8 stato quindi richiamato dalla FA, che lo ha interrogato il 22 marzo 2007. Una settimana dopo, Jewell ha negato di aver avuto una condotta impropria, riferendosi ai commenti sull'operato di Dowd riportati dai media. Alla fine, Jewell non \u00e8 stato punito, poich\u00e9 non \u00e8 stato possibile dimostrare che avesse effettivamente pronunciato quelle parole su Dowd.\nContemporaneamente alla vicenda di Paul Jewell, Dowd non ha pi\u00f9 arbitrato in Premier League, in quella stagione. La sua ultima gara in campionato \u00e8 stata quella tra Preston North End e Norwich City, giocata il 20 febbraio 2007. Nonostante questo, \u00e8 stato inserito tra gli arbitri per il campionato seguente.\nIl 19 agosto 2007, \u00e8 stato il quarto uomo nel pareggio per uno a uno tra Liverpool e Chelsea, nella sfida in cui i \"Blues\" beneficiarono di un rigore alquanto dubbio concesso dall'arbitro Rob Styles. Successivamente, nel match, Michael Essien \u00e8 stato ammonito due volte, ma non \u00e8 stato espulso dal campo. Comunque, Dowd ha poi spiegato che il primo cartellino giallo era diretto a John Terry e non a Essien.\nNel 2010 \u00e8 protagonista della finale di Football League Cup (nota anche come Carling Cup, o Coppa di Lega) tra Aston Villa e Manchester United.\nIl 7 agosto 2011 arbitra la finale del Community Shield (la Supercoppa d'Inghilterra) tra Manchester United e "}
{"id": "2193731", "revid": "339392", "url": "https://it.wikipedia.org/wiki?curid=2193731", "title": "Padna", "text": ""}
{"id": "2193737", "revid": "343906", "url": "https://it.wikipedia.org/wiki?curid=2193737", "title": "Leader politico", "text": ""}
{"id": "2193738", "revid": "343906", "url": "https://it.wikipedia.org/wiki?curid=2193738", "title": "Leader politica", "text": ""}
{"id": "2193739", "revid": "767487", "url": "https://it.wikipedia.org/wiki?curid=2193739", "title": "Aracnofobia (film)", "text": "Aracnofobia (\"Arachnophobia\") \u00e8 un film thriller del 1990 diretto da Frank Marshall e interpretato da Jeff Daniels e John Goodman; \u00e8 basato sul senso di repulsione e di paura che la maggior parte della gente prova nei confronti dei ragni. Il film ha segnato il debutto di regista di Marshall.\nGirato in Venezuela e California, il film \u00e8 uscito negli Stati Uniti il 18 luglio 1990. \u00c8 stato un modesto successo commerciale, incassando 52,2 milioni di dollari al botteghino, e ha ricevuto recensioni generalmente positive da parte della critica.\nTrama.\nIn Venezuela, il professor James Atherton (un entomologo e aracnologo) si reca nella foresta pluviale con la speranza di scoprire nuove specie di insetti e aracnidi, e si imbatte in una specie di ragno molto aggressiva, che riesce a catturare; l'animale viene studiato e si scopre essere privo di organi sessuali, cosa tipica degli insetti socialmente organizzati, ma mai riscontrata nei ragni. Un esemplare maschio di detta specie si infila nello zaino del fotografo Jerry Manley e, con il suo morso velenosissimo, lo uccide. L'animale viene poi involontariamente chiuso nella cassa funebre con il cadavere, mentre la morte del fotografo viene archiviata per febbre alta; la cassa viene portata nella citt\u00e0 natale di Manley, Canaima, in California. Qui il ragno si rifugia in un granaio facente parte dell'abitazione del medico Ross Jennings, appena trasferitosi da San Francisco con la moglie Molly ed i figli Tommy e Shelley. Nel medesimo granaio, il ragno trova una \"compagna\", con cui genera una prole altamente letale. Una paziente di Ross, Margaret Hollins, viene uccisa dal morso di uno dei ragni appena generati, e la sua morte viene attribuita ad un infarto, nonostante Jennings non creda a tale ipotesi, ritenendo la donna perfettamente sana. In breve, i ragni uccidono anche il vecchio medico del paese, Sam Metcalf, e un giovane giocatore della locale squadra di football; l'autopsia sui loro corpi accerter\u00e0 la morte per i morsi di ragno. Jennings decide cos\u00ec di rivolgersi all'illustre professor Atherton - considerato il massimo esperto in materia - per avere indicazioni sul da farsi, stante l'intenzione delle forze dell'ordine di mettere in quarantena l'intera cittadina. Il professore, raggiunta Canaima, oltre ad avere conferma dell'altissima tossicit\u00e0 del veleno di questa nuova sottospecie di aracnide, spiega come i ragni stanno cercando di espandersi per dominare l'intera zona. Grazie a tali indicazioni di Atherton, secondo cui da un nido centrale i ragni si espandono a raggio nelle zone circostanti seguendo lo schema di una ragnatela, si scopre che il nido del ragno capostipite si trova nel granaio della famiglia Jennings. Viene perci\u00f2 coinvolto lo stravagante disinfestatore Delbert McClintock per sterminare i ragni.\nNel granaio, Atherton viene ucciso dal ragno capostipite prima che possa demolire il nido, e tutti i ragni iniziano ad infestare la casa; la famiglia fugge all'esterno ma Jennings, cadendo dalla balaustra delle scale interne, sfonda il pavimento di legno malandato e finisce nella cantina, dove scopre che i ragni hanno trasferito il nido, custodito dalla regina e dal maschio sudamericano, considerato un vero e proprio \"generale\" capostipite. Dopo l'elettrocuzione della regina, Jennings combatte con il generale, mentre tenta anche di bruciare la tipica sacca delle uova. Nella colluttazione, il dottore rimane intrappolato sotto i detriti caduti, ma fortunatamente riesce prima a gettare il generale nel fuoco e poi (con una pistola spara-chiodi) a conficcarlo nel nido che, prendendo immediatamente fuoco, pone fine alla dinastia dei ragni assassini.\nIn seguito a tale esperienza, Ross e la sua famiglia lasciano la \"tranquilla\" casa di campagna per tornare nella movimentata (ma sicura) San Francisco.\nProduzione.\nSteven Spielberg \u00e8 stato coinvolto nel film, con Frank Marshall (produttore di diversi film di Spielberg) alla regia per la prima volta.\nJamie Hyneman ha detto che \"Aracnofobia\" \u00e8 stato uno dei primi film su cui ha lavorato, e spesso si affidava a semplici magneti per gli effetti. Il film ha utilizzato oltre 300 ragni di Avondale della Nuova Zelanda, scelti per le loro grandi dimensioni, lo stile di vita insolitamente sociale e l'innocuit\u00e0 per gli umani; erano guidati intorno al set dal caldo e dal freddo. I grandi ragni generale e regina erano modelli articolati.\nArachnophobia \u00e8 stato girato principalmente al Salto Angel, presso il Parco Nazionale di Cambria, e presso gli studi Warner Bros. a Burbank, in California; le scene introduttive e nella giungla sono state girate nel sud del Venezuela. Le scene scolastiche sono state girate alla \"Coast Union High School\", con studenti e personale utilizzati nelle scene di calcio e negli eventi di gruppo; i giocatori nello spogliatoio erano atleti studenti CUHS. Per l'effetto sonoro dei ragni schiacciati, gli artisti di Foley hanno calpestato pacchetti di senape o patatine fritte.\nLe riprese sono durate dal 4 dicembre 1989 all'11 maggio 1990. Usc\u00ec nei cinema statunitensi il 18 luglio 1990.\nAccoglienza.\nCritica.\nSul sito web di recensioni Rotten Tomatoes, il 93% dei critici ha dato al film un voto positivo, basato su 42 recensioni, e una valutazione media di 7/10; il consenso critico del sito recita \"\"Aracnofobia\" potrebbe non offrire brividi autentici, ma \u00e8 un tributo affettuoso e solido alle caratteristiche della classica creatura di Hollywood.\" Su Metacritic ha un punteggio di 67/100, valutato da 22 critici, che indica \"recensioni generalmente favorevoli.\" Alcune persone interessate ai ragni hanno protestato contro il film, credendo che offuscasse la visione dei ragni da parte del pubblico.\nIncassi.\n\"Aracnofobia\" ha debuttato al terzo posto dietro \"Ghost - Fantasma\" e \"58 minuti per morire - Die Harder\" con 8,045,760 dollari nel suo primo fine settimana in America. Il film \u00e8 stato un modesto successo finanziario, incassando 53,208,180 dollari in patria e altri 30,000,000 dollari in noleggi video."}
{"id": "2193744", "revid": "21583531", "url": "https://it.wikipedia.org/wiki?curid=2193744", "title": "Lemma di Bezout", "text": ""}
{"id": "2193745", "revid": "110157", "url": "https://it.wikipedia.org/wiki?curid=2193745", "title": "Unison Tour", "text": "Lo Unison Tour \u00e8 la quarta tourn\u00e9e della cantante pop canadese C\u00e9line Dion, organizzata per il lancio del suo primo album in inglese, \"Unison\".\nInformazioni sul tour.\nQuesto tour ha avuto tre parti. Inizialmente C\u00e9line Dion \u00e8 andata in tour in Qu\u00e9bec, partendo nell'ottobre 1990 da Drummondville e finendo l'11 novembre al Saint-Denis Theatre di Montr\u00e9al\nDurante lo show del 13 ottobre 1990 a Sherbrooke C\u00e9line Dion perse la voce per la seconda volta (la prima volta fu durante l'Incognito tourn\u00e9e) e si temette per il peggio; venne chiamato il medico di Luciano Pavarotti, che le impose tre settimane di assoluto silenzio, in cui la cantante dovette imparare perfino a starnutire senza emettere alcun suono. Da allora C\u00e9line Dion s'impone una disciplina molto rigida, per mantenere intatta la sua voce.\nIn seguito ha iniziato le due parti della tourn\u00e9e nel Canada anglofono, che dur\u00f2 da febbraio ad aprile 1991, mentre la seconda dal 19 maggio al 4 agosto 1991. Solo in questa seconda parte C\u00e9line Dion ha tenuto 37 concerti in 25 citt\u00e0 canadesi.\nIl 19 giugno 1991 C\u00e9line Dion si esib\u00ec in un concerto speciale che registr\u00f2 il tutto esaurito: il \"Ten Year Career Concert\" al Montreal Forum di Montr\u00e9al, davanti a 16.000 spettatori e accompagnata dalla \"Montreal Symphony Orchestra\".\nRegistrazioni.\nLo show del 1991 al Winter Garden Theatre di Toronto \u00e8 stato registrato e trasmesso sul canale TV MusiMax. Tre canzoni tratte da questo concerto, \"D\u00e9livre-moi\", \"Have a Heart\" e \"Calling You\" sono state incluse nel VHS \"Unison\"."}
{"id": "2193748", "revid": "1522738", "url": "https://it.wikipedia.org/wiki?curid=2193748", "title": "Super Mario 64 2", "text": ""}
{"id": "2193749", "revid": "343906", "url": "https://it.wikipedia.org/wiki?curid=2193749", "title": "Piccole labbra vaginali", "text": ""}
{"id": "2193754", "revid": "343906", "url": "https://it.wikipedia.org/wiki?curid=2193754", "title": "Grandi labbra vaginali", "text": ""}
{"id": "2193756", "revid": "104458", "url": "https://it.wikipedia.org/wiki?curid=2193756", "title": "Antichi Veneti", "text": ""}
{"id": "2193763", "revid": "339392", "url": "https://it.wikipedia.org/wiki?curid=2193763", "title": "Comitato Regionale di Controllo", "text": ""}
{"id": "2193764", "revid": "125979663", "url": "https://it.wikipedia.org/wiki?curid=2193764", "title": "Breaking Bad", "text": "Breaking Bad \u00e8 una serie televisiva statunitense creata da Vince Gilligan e trasmessa dall'emittente via cavo statunitense AMC dal 20 gennaio 2008 al 29 settembre 2013.\nDefinita da gran parte della critica un autentico capolavoro, \u00e8 considerata una delle migliori serie televisive di tutti i tempi, nonch\u00e9 una delle pi\u00f9 importanti, influenti ed innovative mai realizzate.\nLa serie \u00e8 stata acclamata dalla critica, soprattutto per la sceneggiatura, la regia e le interpretazioni degli attori principali. Nel 2013, la \"Writers Guild of America\" l'ha collocata al tredicesimo posto tra le serie meglio scritte di tutti i tempi. Lo stesso anno, il \"Guinness World Records\" l'ha riconosciuta come serie con la pi\u00f9 alta valutazione di tutti i tempi, citando la quinta stagione con il punteggio di 99/100 attribuitole da \"Metacritic\". \u00c8, inoltre, una delle serie televisive pi\u00f9 premiate di sempre, avendo vinto tra i pi\u00f9 prestigiosi premi in ambito televisivo, tra cui sedici Emmy Award, otto Satellite Award, dodici Saturn Award, sei WGA Award, cinque TCA Award, due Golden Globe, tre Screen Actors Guild Award, un PGA Award, due DGA Award e sei Critics' Choice Television Award.\nIn Italia \u00e8 andata in onda in prima visione sul canale satellitare italiano AXN dal 15 novembre 2008 al 9 novembre 2013, e in chiaro su Rai 4 dal 4 ottobre 2010 al 30 ottobre 2014.\nTrama.\nWalter White \u00e8 un professore di chimica di Albuquerque, New Mexico, che vive con la moglie Skyler, incinta della loro secondogenita, e il figlio Walter \"Flynn\" Junior, affetto da una paralisi cerebrale che gli causa problemi di linguaggio e lo costringe a camminare con l'aiuto di stampelle per muoversi. Alla soglia dei cinquant'anni scopre di avere in tumore e per far fronte alle difficolt\u00e0 economiche della famiglia, Walter \u00e8 costretto a svolgere un secondo lavoro come dipendente di un autolavaggio. A tutto questo si aggiunge il profondo senso di insoddisfazione di Walter, che deve sopportare le angherie del suo titolare, dei suoi amici e familiari, i quali lo vedono come un uomo debole e remissivo. In particolare suo cognato Hank, agente della DEA, con cui peraltro ha un buon rapporto, non perde occasione per mettere a confronto la sua vita avventurosa con quella di Walter, totalmente priva di soddisfazioni.\nQuando, il giorno dopo il suo cinquantesimo compleanno, a Walter viene diagnosticato un cancro ai polmoni, i suoi problemi sembrano precipitare, anche perch\u00e9 non dispone della necessaria copertura assicurativa per curarsi. Tuttavia, in seguito al casuale incontro con Jesse Pinkman, un suo ex studente diventato uno spacciatore di poco conto, Walter decide di cominciare a cucinare insieme a lui cristalli di metanfetamina. Grazie alla sua conoscenza della chimica, il prodotto di Walter si rivela di qualit\u00e0 nettamente superiore rispetto alla concorrenza, con una purezza del 99,1%. Decide quindi di sfruttare le sue capacit\u00e0 per farsi, a mano a mano, sempre pi\u00f9 strada nel mercato della droga e ricavare una quantit\u00e0 di denaro tale da lasciare al sicuro la sua famiglia nel momento in cui la malattia avrebbe preso il sopravvento.\nEpisodi.\n\"Breaking Bad: Original Minisodes\".\nNel febbraio 2009, AMC ha realizzato una serie di cinque mini-episodi disponibili online (e riproposti nelle edizioni DVD) che si collocano tra la prima e la seconda stagione. Al contrario degli episodi della serie regolare questi mini episodi sono di genere commedia.\nProduzione.\nIdeazione.\n\"Breaking Bad\" \u00e8 stato ideato da Vince Gilligan, che in precedenza si era occupato per diversi anni della sceneggiatura della serie televisiva \"X-Files\". Gilligan intendeva creare una serie in cui il protagonista diventasse l'antagonista. Ha affermato: \u00abla televisione \u00e8 storicamente brava a tenere i suoi personaggi in una stasi autoimposta in modo che gli spettacoli possano andare avanti per anni o addirittura decenni. Quando ho capito questo, il passo logico successivo \u00e8 stato quello di pensare a come poter fare una serie in cui l'impulso fondamentale sia verso il cambiamento\u00bb. Ha aggiunto che il suo obiettivo con Walter White era di farlo passare da Mr. Chips a Scarface. Sempre Gilligan ha rivelato di trovare difficile scrivere le parti di Walter White per quanto il personaggio sia oscuro e moralmente discutibile: \u00abmi mancher\u00e0 la serie quando sar\u00e0 finita, ma in qualche modo sar\u00e0 un sollievo non avere pi\u00f9 Walt nella mia testa\u00bb. Con il procedere della serie l'ideatore e lo staff di sceneggiatori di \"Breaking Bad\" hanno reso Walter sempre pi\u00f9 insensibile e freddo. Gilligan ha detto: \u00absta passando dall'essere un protagonista all'essere un antagonista. Vogliamo che le persone si domandino per chi fare il tifo, e perch\u00e9\u00bb. L'attore Bryan Cranston, interprete di Walter White, ha affermato riguardo alla quarta stagione: \u00abpenso che Walt abbia capito che \u00e8 meglio essere l'inseguitore piuttosto che l'inseguito. \u00c8 sulla buona strada per diventare un bastardo\u00bb. Sempre Cranston ha affermato in un'intervista che \u00abil termine \"breaking bad\" \u00e8 un'espressione colloquiale del sud degli Stati Uniti, ed esprime la situazione in cui qualcuno ha preso una direzione che lo allontana dalla retta via, che potrebbe essere per un giorno o per tutta la vita\u00bb. Gilligan ha spiegato che l'espressione \"breaking bad\" \u00e8 un regionalismo del sud degli Stati Uniti, simile a \"to raise hell\" (\"fare il diavolo a quattro\").\nGilligan \u00e8 stato inizialmente scoraggiato dalle similitudini tra le premesse di \"Breaking Bad\" e la serie \"Weeds\". Nonostante i produttori gli assicurassero che \"Breaking Bad\" sarebbe stata sufficientemente differente da poter avere ancora successo, Gilligan ha in seguito dichiarato che se fosse venuto a conoscenza di \"Weeds\" in precedenza non sarebbe mai andato avanti con lo sviluppo della serie.\nSviluppo.\nL'emittente AMC aveva originariamente ordinato nove episodi per la prima stagione (incluso l'episodio pilota), ma a causa dello sciopero degli sceneggiatori del 2007-2008 la produzione \u00e8 stata ridotta a sette episodi. La serie \u00e8 ambientata e girata ad Albuquerque, nel Nuovo Messico, ed \u00e8 stata filmata su pellicole in formato 35 millimetri. Il costo di produzione di \"Breaking Bad\" \u00e8 di tre milioni di dollari per episodio, superiore al costo medio di un normale programma via cavo.\nVince Gilligan ha affermato di voler concludere \"Breaking Bad\" con la quinta stagione. Agli inizi dell'agosto del 2011 sono iniziate le trattative per un accordo sulla quinta ed eventualmente ultima stagione tra l'emittente AMC e Sony Pictures Entertainment, la societ\u00e0 produttrice della serie. AMC ha proposto una quinta stagione ridotta (da sei a otto episodi, anzich\u00e9 13) per ridurre i costi, ma i produttori hanno rifiutato. Sony ha quindi contattato altri canali via cavo per assicurarsi il proseguimento della serie nel caso non si fosse giunti a un accordo. Il 14 agosto 2011 l'accordo invece \u00e8 stato raggiunto e AMC ha rinnovato la serie per una stagione finale di 16 episodi, da trasmettere separatamente in due met\u00e0 da otto episodi, rispettivamente nell'estate 2012 e 2013.\nCasting.\nGilligan ha scelto Bryan Cranston per il ruolo di Walter White, con il quale aveva lavorato in precedenza nell'episodio \"La corsa\" nella sesta stagione di \"X-Files\". Cranston interpretava un uomo antisemita con una malattia terminale che aveva preso in ostaggio il protagonista della serie Fox Mulder. Gilligan ha affermato che il personaggio doveva essere allo stesso tempo ripugnante e compassionevole, e che \u00abBryan era l'unico attore che sapesse farlo, che sapesse tirar fuori quel trucco. Ed \u00e8 un trucco. Non ho idea di come lo faccia\u00bb. Inizialmente i dirigenti dell'emittente AMC erano dubbiosi sulla scelta dell'attore protagonista, conoscendo Cranston solo per il ruolo di Hal nella sitcom \"Malcolm\", ma si convinsero dopo che Gilligan mostr\u00f2 loro l'episodio in questione.\nOriginariamente era nelle intenzioni di Gilligan che il personaggio di Jesse Pinkman venisse ucciso alla fine della prima stagione di \"Breaking Bad\". Inizialmente l'ideatore della serie voleva che Jesse morisse in un affare di droga finito male, come espediente narrativo per far affliggere dal senso di colpa il protagonista Walter White. Tuttavia Gilligan ha affermato che, dal secondo episodio della serie, era rimasto cos\u00ec impressionato dal personaggio di Jesse e dall'interpretazione di Aaron Paul che \u00ab\u00e8 diventato piuttosto chiaro fin dall'inizio che sarebbe stato un enorme, colossale errore, uccidere Jesse\u00bb.\nAccuratezza scientifica.\nDonna Nelson, professoressa di chimica organica all'Universit\u00e0 dell'Oklahoma, ha controllato le sceneggiature e fornito i dialoghi. Ha anche disegnato strutture chimiche e scritto equazioni che sono state usate come materiale. Stando all'ideatore della serie \u00abla dottoressa Donna Nelson dell'universit\u00e0 dell'Oklahoma ci ha avvicinato diverse stagioni fa e ci ha detto: \"Mi piace davvero questa serie, e se vi dovesse mai servire aiuto con la chimica, mi piacerebbe dare una mano\". \u00c8 stata una fantastica consigliera. Ci ha aiutato ovunque servisse, fosse chimica, ingegneria elettrica, o fisica. Cerchiamo di rappresentare tutto correttamente. Non c'\u00e8 un consulente fisso sul set, ma certe scene le mostriamo prima a questi esperti\u00bb. \u00abDal momento che nei primi episodi Walter White parla ai suoi studenti, sono riuscito a semplificare alcune descrizioni e dialoghi, il che mi ha aiutato finch\u00e9 non abbiamo potuto avere qualche chimico vero\u00bb.\nSecondo Gilligan, Nelson \u00ab [...] controlla le sceneggiature per assicurarsi che i nostri dialoghi sulla chimica siano accurati e aggiornati. Abbiamo anche un chimico della DEA di Dallas che ci \u00e8 di enorme aiuto.\u00bb\nLa sigla d'apertura mostra una serie di formule molecolari e la tavola periodica degli elementi che compone il titolo della serie. La prima molecola che viene mostrata \u00e8 C10H15N, ovvero la formula bruta della metanfetamina.\nSpin-off.\nLo showrunner Vince Gilligan e lo sceneggiatore Peter Gould hanno creato uno spin-off della serie intitolato \"Better Call Saul\". Trasmesso dall'8 febbraio 2015, tale spin-off \u00e8 incentrato sul personaggio di Saul Goodman, interpretato da Bob Odenkirk.\nMentre l'11 ottobre 2019 \u00e8 uscito il film El Camino - Il film di Breaking Bad incentrato sul personaggio di Jesse Pinkman.\nAltri media.\nNel corso del mese di aprile 2018, Pendragon Game Studio ha pubblicato in Italia un gioco da tavolo tratto dalla serie televisiva realizzato sotto licenza ufficiale.\nIl 7 novembre seguente il \"The Albuquerque Journal\" annuncia nello stesso mese l'inizio delle riprese in citt\u00e0 di un film tratto dalla serie, \"El Camino - Il film di Breaking Bad\", anch'esso prodotto e scritto da Vince Gilligan. La notizia viene in seguito confermata dal \"New Mexico Film Office\". Il giorno successivo viene confermato che la pellicola sar\u00e0 un sequel della serie televisiva e sar\u00e0 incentrata sul personaggio di Jesse Pinkman e la sua fuga verso la libert\u00e0 dopo il finale della quinta e ultima stagione."}
{"id": "2193768", "revid": "111620492", "url": "https://it.wikipedia.org/wiki?curid=2193768", "title": "Penny Rose", "text": "Ha ricevuto tre nomination per il BAFTA ai migliori costumi per \"Evita\" (1996), \"La maledizione della prima luna\" (2003) e \"Pirati dei Caraibi - La maledizione del forziere fantasma\" (2006)."}
{"id": "2193771", "revid": "125836854", "url": "https://it.wikipedia.org/wiki?curid=2193771", "title": "Mutilazioni genitali femminili", "text": "Le mutilazioni genitali femminili (MGF) anche note come circoncisione femminile, sono pratiche tradizionali che vengono eseguite in vari paesi con finalit\u00e0 non terapeutiche, e possono ledere fortemente la salute psichica e fisica di bambine e donne che vi sono sottoposte. Trovano la loro diffusione in diversi paesi africani, medio orientali, in Indonesia, in Malesia, ma spesso solo presso alcuni gruppi etnici presenti in tali paesi. In Sud America sono praticate tra gli ember\u00e1-cham\u00ed della Colombia. Le MGF possono risultare eseguite, illegalmente, anche nei paesi in cui gli individui provenienti da tali societ\u00e0 siano migrati. Tuttavia, storicamente queste sono state praticate anche in Europa, dove dal XIX al XX secolo si \u00e8 assistito a interventi di clitoridectomia finalizzati alla cura dell'isteria femminile. \nL'Organizzazione Mondiale della Sanit\u00e0 ha stimato che siano gi\u00e0 state sottoposte alla pratica 130 milioni di donne nel mondo, e che 3 milioni di bambine siano a rischio ogni anno. Il 6 febbraio si celebra in tutto il mondo la Giornata Mondiale contro l'infibulazione e le mutilazioni genitali femminili.\nControversie sul termine \"mutilazione\".\nL'espressione \"mutilazione genitale femminile\" pu\u00f2 apparire stigmatizzante e controproducente al fine di instaurare una comunicazione con le donne colpite da questo fenomeno, pertanto alcuni studiosi ritengono pi\u00f9 idoneo il termine neutro di \"modificazione genitale femminile\". Oltretutto \u00e8 opportuno tener conto, con le dovute differenze, che anche in contesti occidentali o occidentalizzati si assiste a pratiche di \"modificazione genitale femminile non terapeutica\" sulle donne, basti pensare alla chirurgia estetica, ai piercing e ai tatuaggi sui genitali, tutte pratiche eseguite per scelta da persone adulte. Si tenga conto inoltre che queste pratiche non rientrano nel controllo sociale del corpo e del piacere femminile da parte della comunit\u00e0 di stampo patriarcale o del marito/padre, come invece accade per le dolorose, invalidanti e spesso letali pratiche infibulatorie, a cui le bambine (e le loro madri e nonne prima di loro) vengono sottoposte contro la loro volont\u00e0 per ragioni religiose, non terapeutiche.\nTipi di MGF.\nL'Organizzazione mondiale della sanit\u00e0 (OMS) ha classificato, a partire dal 1995 e con aggiornamenti nel 2007 e nel 2016, le MGF (mutilazioni genitali femminili) in 4 tipi differenti, con varie sottocategorie.\nQueste pratiche sono eseguite in et\u00e0 differenti a seconda della tradizione: per esempio in Somalia si praticano sulle bambine, in Uganda sulle adolescenti, mentre in Nigeria veniva praticato sulle neonate.\nTutte queste mutilazioni ledono gravemente sia la vita sessuale sia la salute delle donne, ed \u00e8 a tutela di queste ultime che si adoperano i movimenti per l'emancipazione femminile, soprattutto in Africa.\nLe mutilazioni genitali femminili hanno gravissime conseguenze sul piano psicofisico, sia immediate (con il rischio di emorragie a volte mortali, infezioni, shock), sia a lungo termine (cisti, difficolt\u00e0 nei rapporti sessuali, rischio di morte nel parto sia per la madre sia per il nascituro). Inoltre impedisce alle donne di procurarsi piacere in modo autonomo.\nCampagne politiche internazionali contro le Mutilazioni Genitali Femminili.\nUna campagna per l'abbandono delle mutilazioni genitali femminili \u00e8 stata lanciata negli anni novanta dalla leader politica Emma Bonino, che, a fianco dell'organizzazione Non c'\u00e8 pace senza giustizia, ha organizzato eventi, iniziative e conferenze sull'argomento con politici europei e africani.\nIn Italia nel 2008 un'altra campagna per la sensibilizzazione dell'opinione pubblica sulle mutilazioni genitali femminili \u00e8 stata creata da Mara Carfagna tramite il Dipartimento per le pari opportunit\u00e0.\nNel settembre 2009 anche Amnesty International ha dato vita a una campagna europea contro le fgm denominata \"End Fgm\"\nNel 2010 \u00e8 stata rilanciata da Emma Bonino, Radicali Italiani e Non c'\u00e8 pace senza giustizia, la campagna contro le mutilazioni genitali femminili. In tutto il mondo, grazie alla loro iniziativa, sono state raccolte firme per un appello di messa al bando di questa pratica da presentare all'Assemblea Generale delle Nazioni Unite o almeno per una moratoria.\nIl 20 dicembre 2012 l'Assemblea generale delle Nazioni Unite ha approvato la risoluzione sulla messa al bando universale delle mutilazioni genitali femminili. La risoluzione, depositata dal gruppo dei Paesi africani, \u00e8 stata in seguito sponsorizzata dai due terzi degli stati membri delle Nazioni Unite.\nIl 5 febbraio 2013, \"Plan Italia\" e \"Nosotras\" hanno lanciato la \"petizione \u201cStop alle Mutilazioni Genitali\u201c\" con lo scopo di chiedere al Futuro Governo Italiano di impegnarsi a porre fine alle \"Mutilazioni Genitali Femminili\" in Italia e nei Paesi dove ancora viene praticata.\nIl 1\u00ba giugno 2015 l'allora presidente nigeriano Goodluck Jonathan ha firmato un disegno di legge che istituisce il reato di mutilazione genitale femminile. La pena massima prevista \u00e8 di quattro anni di carcere con una multa pari a 900 Euro."}
{"id": "2193773", "revid": "181699", "url": "https://it.wikipedia.org/wiki?curid=2193773", "title": "Li Ching Yuen", "text": ""}
{"id": "2193774", "revid": "343906", "url": "https://it.wikipedia.org/wiki?curid=2193774", "title": "Africa Sub-sahariana", "text": ""}
{"id": "2193776", "revid": "181699", "url": "https://it.wikipedia.org/wiki?curid=2193776", "title": "Li Ching-yuen", "text": ""}
{"id": "2193778", "revid": "26415", "url": "https://it.wikipedia.org/wiki?curid=2193778", "title": "Metropolitane d'Italia", "text": ""}
{"id": "2193779", "revid": "343906", "url": "https://it.wikipedia.org/wiki?curid=2193779", "title": "Mutilazioni degli organi genitali femminili", "text": ""}
{"id": "2193781", "revid": "984922", "url": "https://it.wikipedia.org/wiki?curid=2193781", "title": "Jack Salvatori", "text": "Successivamente fu conosciuto anche con il nome d'arte di Manners.\nBiografia.\nNacque a Roma nel 1901 da una famiglia di origini irlandesi, iniziando nei primi anni venti l'attivit\u00e0 di regista negli Stati Uniti, a Hollywood dove si era trasferito, prima come assistente e poi come direttore scenico.\nPartecip\u00f2 come aiuto regista alle riprese del kolossal \"I quattro cavalieri dell'Apocalisse\" di Rex Ingram, svolse inoltre l'attivit\u00e0 di attore, sino al momento in cui si trasfer\u00ec nella citt\u00e0 francese di Joinville-le-Pont, per dirigere le versioni italiane sonore delle produzioni americane.\nDiresse tra l'altro le versioni di \"Il richiamo del cuore\", \"La donna bianca\", \"Il segreto del dottore\" e \"La vacanza del diavolo\", tutte con attori italiani venuti dall'Italia appositamente per queste produzioni, che tenderanno a scomparire con la nascita degli stabilimenti di doppiaggio in Italia, permettendo cos\u00ec la sincronizzazione interna dei film esteri."}
{"id": "2193782", "revid": "343906", "url": "https://it.wikipedia.org/wiki?curid=2193782", "title": "Mutilazione dei genitali femminili", "text": ""}
{"id": "2193784", "revid": "343906", "url": "https://it.wikipedia.org/wiki?curid=2193784", "title": "Mutilazione genitale femminile", "text": ""}
{"id": "2193786", "revid": "287204", "url": "https://it.wikipedia.org/wiki?curid=2193786", "title": "Campionato asiatico maschile di pallacanestro 1971", "text": "Il 6\u00ba Campionato Asiatico Maschile di Pallacanestro FIBA si \u00e8 svolto dal 30 ottobre al 10 novembre 1971 a Tokyo in Giappone. Il torneo \u00e8 stato vinto dalla nazionale di casa.\nI Campionati asiatici maschili di pallacanestro sono una manifestazione biennale tra le squadre nazionali del continente, organizzata dalla FIBA Asia."}
{"id": "2193788", "revid": "343906", "url": "https://it.wikipedia.org/wiki?curid=2193788", "title": "Fgm", "text": ""}
{"id": "2193792", "revid": "228587", "url": "https://it.wikipedia.org/wiki?curid=2193792", "title": "Le Parnasse contemporain", "text": "Il Parnasse contemporain si compone di tre volumi collettivi di poesie, pubblicate nel 1866, 1871 e 1876 dall'editore Alphonse Lemerre, ai quali contribuirono un centinaio di poeti, in modo particolare: Leconte de Lisle, Th\u00e9odore de Banville, Heredia, Gautier, Mend\u00e8s, Baudelaire, Sully Prudhomme, Mallarm\u00e9, Fran\u00e7ois Copp\u00e9e, Charles Cros, L\u00e9on Dierx, Louis M\u00e9nard, Verlaine, Villiers de L'Isle-Adam e Anatole France.\nIl movimento letterario \u00ab parnassiano \u00bb gli diede il suo nome.\nInnovatore al suo debutto (il primo volume contiene le \"\u00c9paves\" e le \"Nouvelles Fleurs du mal\" di Baudelaire, cos\u00ec come le prime opere di Mallarm\u00e9 e di Verlaine...), l'antologia inizia Arthur Rimbaud alla poesia dei suoi tempi, ma ributter\u00e0 non molto tempo dopo i precursori del simbolismo (Cros, Nouveau, ecc.).\nLista di 99 poeti.\nLo schema precedente indica che 99 poeti hanno contribuito al Parnasse contemporain. Questi poeti sono i seguenti, in ordine alfabetico e con l'indicazione, per ciascuno, del numero delle poesie figuranti nelle tre raccolte (1866, 1871, 1876) :"}
{"id": "2193795", "revid": "28592", "url": "https://it.wikipedia.org/wiki?curid=2193795", "title": "Vescovo di Marsico", "text": ""}
{"id": "2193796", "revid": "729019", "url": "https://it.wikipedia.org/wiki?curid=2193796", "title": "Muiderslot", "text": "Il Muiderslot, o \"Castello di Muiden\", \u00e8 un castello medievale che sorge a Muiden, circa 15 chilometri a sud-est di Amsterdam, nei Paesi Bassi.\nSituato alla foce del fiume Vecht, che sfocia in quello che un tempo era il golfo di Zuiderzee, rappresenta uno dei pi\u00f9 famosi castelli del Paese ed \u00e8 stato set cinematografico per molti spettacoli televisivi ambientati nel Medioevo.\nStoria e descrizione.\nLa storia di Muiderslot comincia con il conte Fiorenzo V d'Olanda, che nel 1285 ordin\u00f2 la costruzione di un castello di pietra alla foce del fiume, in una regione che prima faceva parte del Principato vescovile di Utrecht. Il fiume Vecht era la rotta commerciale per la citt\u00e0 di Utrecht, una dei pi\u00f9 importanti centri commerciali dell'epoca. Il castello fu usato per imporre una tassa ai commercianti. \u00c8 un castello relativamente piccolo, misura 32x35 metri, con mura di mattoni che superano i 150 centimetri di spessore. Il castello era circondato da un ampio fossato. Tuttavia con la morte del conte, nel 1296, il castello fu distrutto.\nCento anni dopo, nel 1370, il castello venne ricostruito sullo stesso punto e con la stessa pianta, da Alberto I di Baviera, il quale a quell'epoca era anche conte d'Olanda e Zelanda.\nUn altro proprietario famoso fu lo scrittore, poeta e storico, Pieter Corneliszoon Hooft (1581-1647), che ricopr\u00ec le cariche di giudice e balivo nella regione di Gooi (Het Gooiland). Per 39 anni Hooft trascorse l'estate nel castello, invitando amici, studiosi, poeti e pittori come Vondel, Huygens, Bredero e Maria Tesselschade Visscher. Questo gruppo era conosciuto con il nome di \"Muiderkring\" (Circolo di Muiden). Hooft fece ampliare il giardino e il giardino dei susini, mentre allo stesso tempo veniva realizzato un altro terrapieno difensivo esterno.\nAlla fine del XVIII secolo il castello fu usato come prigione poi, abbandonato, e cadde in rovina.\nVenne messo in vendita nel 1825, allo scopo di farlo demolire. Solo l'intervento del re Guglielmo I lo imped\u00ec. Dovettero passare ancora 70 anni per raccogliere il denaro necessario per restaurare il castello e riportarlo alla sua antica gloria.\nAttualmente il Muiderslot \u00e8 un museo nazionale (Rijksmuseum). Gli interni del castello, le stanze e le cucine sono stati restaurati e riportati all'aspetto che avevano nel XVII secolo. \nMolte stanze oggi ospitano una collezione di armi e armature."}
{"id": "2193798", "revid": "339329", "url": "https://it.wikipedia.org/wiki?curid=2193798", "title": "Parnasse", "text": ""}
{"id": "2193801", "revid": "37401", "url": "https://it.wikipedia.org/wiki?curid=2193801", "title": "Tiglatpileser I", "text": "Nel 1114 a.C. attravers\u00f2 l'Eufrate conquist\u00f2 Karkemish, sconfisse i Mushki (i Meshech dell'Antico Testamento) arrivando fino al lago di Van e il resto degli Ittiti.\nIl suo esercito avanz\u00f2 verso il Mediterraneo, assoggettando la Fenicia, e marci\u00f2 due volte su Babilonia, dove la dinastia dei Cassiti era stata sconfitta da una degli Elamiti. In seguito assunse il vecchio titolo di \"Re di Sumer e Accad\", sebbene non fosse mai riuscito a deporre il re babilonese in carica."}
{"id": "2193806", "revid": "113487314", "url": "https://it.wikipedia.org/wiki?curid=2193806", "title": "Natalie du Toit", "text": "\u00c8 conosciuta per essersi qualificata alle Olimpiadi del 2008 a Pechino, per le medaglie d'oro vinte ai Giochi paralimpici del 2004 e del 2008, cos\u00ec come per le brillanti prestazioni ai Giochi del Commonwealth.\nBiografia.\nNatalie du Toit fece la prima gara internazionale all'et\u00e0 di 14 anni, quando ha preso parte ai Giochi del Commonwealth del 1998 a Kuala Lumpur. Nel febbraio 2001, dopo essere stata colpita da un'automobile mentre guidava il suo scooter, le \u00e8 stata amputata la gamba sinistra sopra al ginocchio. Nel corso dei Giochi del Commonwealth del 2002 di Manchester, la Du Toit, che allora aveva 18 anni, ha vinto sia la medaglia d'oro nei 50\u00a0m stile libero che nei 100\u00a0m stile libero a tempo di record.\nNel 2003, gareggiando contro nuotatori senza alcune disabilit\u00e0, la Du Toit ha vinto l'oro negli 800 metri stile libero ai Giochi panafricani come pure d'argento negli 800 metri stile libero e bronzo nei 400 metri stile libero agli Afro-Asian Games.\nNel 2004 si \u00e8 qualificata per le Paralimpiadi di Atene del 2004, dove ha vinto un argento e cinque medaglie d'oro. Ai XVIII Giochi del Commonwealth del 2006 ha ribadito la sua precedente prestazione vincendo gli stessi due ori, come aveva vinto a Manchester. Nel 2006 la Du Toit ha vinto sei medaglie d'oro in occasione dei Campionati Mondiali di Nuoto IPC.\nIl 3 maggio 2008, si \u00e8 qualificata per Paralimpiadi di Pechino del 2008, tornando a casa con 5 medaglie d'oro.\nDopo George Eyser \u00e8 stata la prima amputata a qualificarsi per le Olimpiadi del 2008 a Pechino, dove, il 20 agosto 2008, ha ottenuto il sedicesimo posto in 2h 0min 49s nella gara di 10 km in acque aperte con, alla partenza, 25 nuotatrici normodotate.\nNel 2009 ha partecipato ai Mondiali di nuoto, gareggiando nella 5 km e nella 10 km in acque libere."}
{"id": "2193808", "revid": "7969", "url": "https://it.wikipedia.org/wiki?curid=2193808", "title": "Soul Society", "text": ""}
{"id": "2193810", "revid": "1543377", "url": "https://it.wikipedia.org/wiki?curid=2193810", "title": "Barriera del Tamigi", "text": "La barriera del Tamigi \u00e8 una struttura di regolazione del flusso del fiume omonimo, costruita fra il 1974 ed il 1984 a Woolwich Reach e usata difensivamente per la prima volta nel 1983 Essa \u00e8 la seconda in ordine di grandezza dopo quella di Maeslantkering nei Paesi Bassi.\nSituata a sud dell'abitato di Londra, il suo scopo \u00e8 quello di prevenire eccezionali ondate di alta marea. Il sistema di chiuse deve essere messo in funzione durante anomali innalzamenti delle maree per evitare danneggiamenti.\nDescrizione.\nLa struttura, disposta lungo i 520 metri della larghezza del fiume, divide la stessa in quattro canali larghi 60 metri, due pi\u00f9 piccoli larghi 30 metri, tutti navigabili, ed altri quattro larghi 30 metri non navigabili con la portata media del fiume. Essa \u00e8 strutturata su nove piloni di calcestruzzo e due spalle sulle rive del fiume. Le paratie sono costruite in acciaio e possono ruotare su se stesse per chiudere i varchi in caso di necessit\u00e0. Esse sono vuote all'interno e possono essere riempite d'acqua in caso di necessit\u00e0, divenendo operative e chiuse in soli 15 minuti dalla loro messa in funzione.\nPrima del 1990, il sistema era entrato in funzione da una a due volte l'anno in media. Dal 1990 il numero delle chiusure \u00e8 aumentato a quattro per anno e nel 2003 vennero chiuse per ben 14 maree consecutive. Le barriere vennero chiuse due volte il 9 novembre 2007 per far fronte ad una tempesta sul mare del Nord simile a quella del 1953.\nNell'inverno 2013-2014 le paratie sono state chiuse per ben 28 volte, stabilendo un record.\nProgetto e costruzione.\nIl concetto delle paratie rotanti venne messo a punto da Charles Draper. Esse vennero disegnate da Rendel, Palmer and Tritton su richiesta del Greater London Council. Il sito di Woolwich venne scelto per il fatto che le sponde del fiume erano abbastanza diritte ed il fondale del fiume abbastanza robusto da sostenere il carico dei piloni. I lavori iniziarono nel 1974 e terminarono nel 1982. Oltre alle barriere dovettero essere rinforzati gli argini del fiume per circa 18 chilometri verso valle."}
{"id": "2193811", "revid": "287204", "url": "https://it.wikipedia.org/wiki?curid=2193811", "title": "Dino Drpic", "text": ""}
{"id": "2193814", "revid": "28592", "url": "https://it.wikipedia.org/wiki?curid=2193814", "title": "Movimento irredentista", "text": ""}
{"id": "2193819", "revid": "2110845", "url": "https://it.wikipedia.org/wiki?curid=2193819", "title": "Maria Benedetto", "text": "La biografia.\nPadre Maria Benedetto (al secolo Pierre P\u00e9teul) combatt\u00e9 da giovane nella prima guerra mondiale in Nord Africa e quindi a Verdun, dove fu ferito, venendo decorato per il suo valore. Dopo la guerra divenne padre cappuccino, studi\u00f2 Bibbia e teologia a Roma, dove vinse anche un riconoscimento come miglior studente di ebraico e giudaismo.\nAllo scoppio della seconda guerra mondiale nel 1940, era a Marsiglia, dove si radunarono migliaia di profughi ebrei che nel sud della Francia cercavano rifugio dall'occupazione nazista. Animato da spirito umanitario e da sentimenti di amicizia verso il popolo ebraico, da questo momento decise di dedicare tutte le sue energie al loro soccorso. Il suo monastero, a Rue de la Croix de R\u00e9gnier 51, divenne una centrale di emigrazione clandestina in Spagna e Svizzera per i tanti profughi ai quali riusc\u00ec a fornire falsi documenti con l'aiuto di organizzazioni ebraiche e della Resistenza francese.\nQuando nel novembre 1942, i tedeschi occuparono direttamente anche zona di Marsiglia, padre Maria Benedetto spost\u00f2 il baricentro della sua azione sulla Riviera e l'Alta Savoia sotto occupazione italiana. Convinse il funzionario italiano addetto alle deportazioni Guido Lospinoso a bloccare qualsiasi rastrellamento o deportazione, tanto che questi offr\u00ec il suo aiuto e la sua posizione a disposizione del salvataggio. A Nizza aiut\u00f2 Angelo Donati a proporre al Vaticano e alle autorit\u00e0 italiane, inglesi e americane il suo piano di salvataggio di migliaia di ebrei del sud della Francia, per trasportarli in Africa con quattro navi. Il 13 luglio 1943 si rec\u00f2 a Roma per perorare la causa di fronte a papa Pio XII. Il piano comunque fall\u00ec a causa dell'annuncio dell'armistizio tra Italia e Alleati l'8 settembre 1943.\nPadre Maria Benedetto rientr\u00f2 brevemente in Francia per dare attuazione con successo almeno a quella parte del piano che prevedeva il trasferimento in Spagna di 2600 ebrei dichiarati \"di origine spagnola\".\nRitorn\u00f2 quindi a Roma dove la situazione stava precipitando sotto l'occupazione nazista. Entr\u00f2 a far parte della direzione della sezione romana dell'organizzazione ebraica DELASEM, diretta da Settimio Sorani e Giuseppe Levi, trovandosi spesso da solo alla guida della stessa allorch\u00e9 i membri ebraici furono arrestati o costretti a nascondersi. Per sua iniziativa, la casa Generalizia dei Reverendi Padri Cappuccini in via Sicilia 159 divenne la centrale operativa delle operazioni di assistenza agli ebrei perseguitati a Roma e ai tanti profughi che cercavano di raggiungere le linee alleate nel sud dell'Italia. Gli altri centri principali di convegno e di distribuzione dei soccorsi furono la Casa delle Clarisse Missionarie Francescane in via Vicenza 33, la Parrocchia del Sacro Cuore in via Marsala, il Parroco don Giovanni Brossa coadiuvato dalla signora Terzi, la Parrocchia di Santa Maria degli Angeli. Padre Maria Benedetto e i suoi collaboratori accoglievano i profughi e li indirizzavano nei molti luoghi di rifugio sparsi in tutta Roma. Padre Maria Benedetto contatt\u00f2 anche le ambasciate svizzera, rumena, ungherese e spagnola per ottenere lasciapassare per i rifugiati. Da 400 assistiti del settembre 1943 si pass\u00f2 ai 4500 del giugno 1944 (2500 italiani e 1500 stranieri). Il suo ufficio fu pi\u00f9 volte perquisito, finch\u00e9 agli inizi del 1944 lo stesso padre dovette darsi alla latitanza, senza che per questo venisse meno il suo impegno. Alla fine padre Maria Benedetto avr\u00e0 distribuito aiuti per un totale di \"lire 25.000.000\".\nQuando nel giugno 1944, Roma fu liberata e gli ebrei si radunarono fuori della Sinagoga di Roma, fu padre Maria Benedetto a presentarsi con le chiavi in mano a riaprire le porte del Tempio nel quale ebbe l'onore di rientrare per primo salutato dall'entusiasmo e alla riconoscenza dell'intera comunit\u00e0 romana. \"Allora fece un memorabile discorso in cui ripet\u00e9 pi\u00f9 volte: Amo gli ebrei con tutto il cuore\".\nDopo la guerra padre Maria Benedetto continu\u00f2 a sostenere la causa del dialogo ebraico-cristiano e la lotta ad ogni forma di antisemitismo, come dimostrano le parole di solidariet\u00e0 che scrisse nel 1955 al rabbino di Roma Elio Toaff di fronte ad alcuni episodi di antigiudaismo:\nIn occasione dell'inaugurazione di un busto dedicato al padre cappuccino a New York il presidente statunitense Lyndon Johnson ebbe a dichiarare: \nIl 1\u00ba dicembre 1966 padre Maria Benedetto ricevette l'alta onorificenza di \"giusto tra le nazioni\" dall'Istituto Yad Vashem di Gerusalemme per aver salvato, in Francia e in Italia, migliaia di vite innocenti.\nPadre Maria Benedetto si spense ad Angers il 5 febbraio 1990 all'et\u00e0 di 94 anni."}
{"id": "2193822", "revid": "729019", "url": "https://it.wikipedia.org/wiki?curid=2193822", "title": "Italian Tag Team Championship", "text": "L'Italian Tag Team Championship \u00e8 il titolo di coppia difeso nella federazione Italian Championship Wrestling (ICW).\nStoria.\nI titoli vennero assegnati per la prima volta il 30 settembre 2001 ed a vincerli furono i Wild Boyz (Puck &amp; Tsunami) che sconfissero Los Anticristos (Diablo Rojo &amp; Diablo Amarillo) diventando i primi campioni della storia."}
{"id": "2193824", "revid": "339329", "url": "https://it.wikipedia.org/wiki?curid=2193824", "title": "Il Parnasso Contemporaneo", "text": ""}
{"id": "2193825", "revid": "339329", "url": "https://it.wikipedia.org/wiki?curid=2193825", "title": "Il Parnaso Contemporaneo", "text": ""}
{"id": "2193826", "revid": "339329", "url": "https://it.wikipedia.org/wiki?curid=2193826", "title": "Parnaso Contemporaneo", "text": ""}
{"id": "2193828", "revid": "339329", "url": "https://it.wikipedia.org/wiki?curid=2193828", "title": "Parnasso Contemporaneo", "text": ""}
{"id": "2193831", "revid": "287204", "url": "https://it.wikipedia.org/wiki?curid=2193831", "title": "Piz Buin", "text": "Il Piz Buin (; 3.312\u00a0) anche chiamato \"Piz Buin Grond\" in lingua romancia \u00e8 una montagna delle Alpi Retiche occidentali (sottosezione Alpi del Silvretta, del Samnaun e del Verwall). Forma il confine tra il cantone svizzero dei Grigioni e lo stato austriaco del Vorarlberg ed \u00e8 la vetta pi\u00f9 alta del Vorarlberg. \nUna cima simile ma pi\u00f9 piccola nelle vicinanze \u00e8 chiamata Piz Buin Pitschen a 3.255 m. Il Piz Buin fu scalato per la prima volta il 14 luglio 1865 da Joseph Anton Specht e Johann Jakob Weilenmann, guidati da Jakob Pfitscher e Franz P\u00f6ll.\nGeografia.\nSi trova lungo la linea di confine tra la Svizzera (Canton Grigioni) e l'Austria (Vorarlberg). \u00c8 la montagna pi\u00f9 alta del Vorarlberg. A ovest si trova il Klein Piz Buin (3.255 m). A nord e a ovest del Piz Buin si trova il ghiacciaio Ochsentaler. A nord-est si trova il ghiacciaio Vermunt. Questi due ghiacciai si trovano in Austria e sono la fonte del fiume Ill che scorre verso nord.\nStoria.\nDiverse congetture ipotizzano che la croce di vetta sia stata eretta negli anni cinquanta. Solo sul sito web del comune di Gaschurn \u00e8 stato annotato, dopo aver consultato gli storici regionali, che la prima croce sulla montagna pi\u00f9 alta del Vorarlberg venne erretta nel 1936. Il 26 giugno 2016, la vecchia croce di vetta \u00e8 stata sostituita con una nuova. \nEscursioni.\nSul lato austriaco, la Wiesbadener H\u00fctte (2.443 m) si trova sul versante orientale della valle Ochsental. Da qui la via normale porta a sud sul ghiacciaio Vermunt e poi a ovest sulla cresta Wiesbadener Gr\u00e4tle, attraversando il ghiacciaio Ochsentaler fino al passo Buinl\u00fccke. Durante la salita, bisogna passare attraverso zone di difficolt\u00e0 dal II al IV grado (scale UIAA). Dopo che il ghiacciaio ha iniziato a sciogliersi nel 2000, questo percorso \u00e8 diventato sempre pi\u00f9 difficile e rischioso.\nUn altro percorso porta dalla Wiesbadener H\u00fctte al passo Buinl\u00fccke attraverso il ghiacciaio Ochsentaler. Questa salita \u00e8 popolare tra gli alpinisti.\nCuriosit\u00e0.\nLa montagna d\u00e0 il nome ai prodotti di protezione solare \"Piz Buin\u00ae\" del gruppo farmaceutico Johnson &amp; Johnson. Secondo l\u2019azienda produttrice, l\u2019idea del prodotto venne nel 1938 quando lo studente di chimica, Franz Greiter, prese una scottatura scalando la vetta del Piz Buin. Questo evento gli fu da ispirazione per sviluppare, nel 1946, il primo prodotto solare al mondo, la PIZ BUIN\u00ae Glacier Cream. "}
{"id": "2193833", "revid": "339329", "url": "https://it.wikipedia.org/wiki?curid=2193833", "title": "Parnasse contemporain", "text": ""}
{"id": "2193841", "revid": "188323", "url": "https://it.wikipedia.org/wiki?curid=2193841", "title": "Connettore jack", "text": ""}
{"id": "2193847", "revid": "188323", "url": "https://it.wikipedia.org/wiki?curid=2193847", "title": "Connettore TRS", "text": ""}
{"id": "2193866", "revid": "729019", "url": "https://it.wikipedia.org/wiki?curid=2193866", "title": "Stazione di Euston", "text": "La stazione di Euston o Londra Euston (in Lingua inglese: \"Euston railway station\" o \"London Euston\"), \u00e8 una grande stazione ferroviaria sita a nel borgo londinese di Camden ed \u00e8 la settima stazione, per movimento viaggiatori, di Londra. Essa \u00e8 una delle 18 stazioni del Regno Unito gestite direttamente dal Network Rail ed \u00e8 il terminale sud della West Coast Main Line. Euston \u00e8 il principale accesso per i viaggiatori provenienti da Midlands Occidentali, Nord Ovest, Galles settentrionale e Scozia, compresa le citt\u00e0 di Northampton, Coventry, Birmingham, Stoke-on-Trent, Holyhead, Manchester, Liverpool, Preston, Blackpool, Carlisle e Glasgow.\n\u00c8 collegata alla stazione Euston e vicina alla Euston Square della metropolitana di Londra. Queste stazioni sono ubicate nella zona 1."}
{"id": "2193867", "revid": "69794", "url": "https://it.wikipedia.org/wiki?curid=2193867", "title": "Premi Emmy 1998", "text": "La consegna dei Premi Emmy 1998 per il Primetime (50\u00aa edizione) si \u00e8 tenuta allo Shrine Auditorium di Los Angeles il 13 settembre 1998. La cerimonia \u00e8 stata trasmessa dalla NBC. I Creative Arts Emmy Awards sono stati consegnati il 29 agosto.\nLa consegna dei Premi Emmy 1998 per il Daytime (25\u00aa edizione) si \u00e8 tenuta al Radio City Music Hall di New York il 15 maggio 1998."}
{"id": "2193868", "revid": "466539", "url": "https://it.wikipedia.org/wiki?curid=2193868", "title": "Hill Street giorno e notte", "text": "Hill Street giorno e notte (\"Hill Street Blues\") \u00e8 una serie televisiva statunitense di genere poliziesco, trasmessa dalla NBC per 7 stagioni dal 1981 al 1987.\nNell'arco delle sette stagioni ha vinto due volte il Golden Globe come \"miglior serie drammatica\" (1982 e 1983) e altri 51 premi televisivi americani, su 95 nomination: il protagonista della serie, Daniel J. Travanti nel ruolo del capitano di polizia Frank Furillo, ha anch'egli vinto un Golden Globe (1982, con 5 nomination consecutive, dal 1982 al 1986) e due Emmy Awards per il \"miglior attore in una serie drammatica\" (1981 e 1982, anche qui con 5 nomination consecutive, dal 1981 al 1985).\nAmbientata in una citt\u00e0 senza nome, la serie narra le vicende degli uomini di un distretto di polizia, in particolare del capitano Frank Furillo, ex alcolista e divorziato. La sua ex moglie, Fay, fa anch'ella parte del Distretto, cos\u00ec come l'avvocato Joyce, il serg. Esterhaus, il veterano del Vietnam ten. Hunter e molti altri.\n\u00ab\"Hill Street giorno e notte\" non mette in scena solo la lotta contro il crimine [...] ma anche quella, ben pi\u00f9 radicale, dell'uomo contro il male, contro il caos. [...] \u00c8 la prima volta che un telefilm punta alla pi\u00f9 alta qualit\u00e0 narrativa attingendo energie dalla cronaca dei giornali, dalla letteratura, dal jazz, dal rock dai fumetti. In \"Hill Street\" non ci sono eroi solitari o atmosfere patinate ma un gruppo di combattivi agenti di polizia in un commissariato periferico caotico e polveroso. [...] L'happy end non sempre \u00e8 scontato\u00bb.\nGuest star.\nDurante le 7 stagioni dello show si sono alternate moltissime star: David Caruso, Andy Garc\u00eda, Danny Glover, Linda Hamilton, Michael Ironside, Frances McDormand, Chris Noth, Edward James Olmos, Chazz Palminteri, Tim Robbins, Mimi Rogers, Ron Silver, Brent Spiner, Stan Shaw e Lawrence Tierney."}
{"id": "2193878", "revid": "228587", "url": "https://it.wikipedia.org/wiki?curid=2193878", "title": "Premi Emmy 1997", "text": "La consegna dei Premi Emmy 1997 per il Primetime (49\u00aa edizione) si \u00e8 tenuta al Pasadena Civic Auditorium di Pasadena (Los Angeles) il 13 settembre 1997 e il 14 settembre 1997. Le due cerimonie sono state presentate da Bryant Gumbel, ma solo quella del 14 settembre \u00e8 stata trasmessa (dalla CBS). I Creative Arts Emmy Awards sono stati consegnati il 7 settembre.\nLa cerimonia dei Premi Emmy 1997 per il Daytime (24\u00aa edizione) si \u00e8 tenuta al Radio City Music Hall di New York il 21 maggio 1997 ed \u00e8 stata presentata da Susan Lucci."}
{"id": "2193881", "revid": "2519", "url": "https://it.wikipedia.org/wiki?curid=2193881", "title": "Antipodi (mitologia)", "text": "Nella mitologia romana gli Antipodi o Abarimoni sono un leggendario popolo mostruoso con caratteristiche fisiche particolari. Vengono descritti da Plinio il Vecchio come esseri dotati di piedi capovolti, con il calcagno avanti e le dita dietro.\nQuesto popolo viveva secondo la leggenda in una grande valle chiamata Abarimo sul Monte Imao (l'odierno Himalaya).\nLa loro particolarit\u00e0 fa degli Antipodi creature mostruose, forse utilizzate dagli antichi come simbolo del rovesciamento del mondo."}
{"id": "2193882", "revid": "767487", "url": "https://it.wikipedia.org/wiki?curid=2193882", "title": "Pardonne-moi", "text": "Pardonne-moi \u00e8 il terzo singolo dell'album \"Les mots\", il primo \"best of\" della cantautrice francese Myl\u00e8ne Farmer, pubblicato il 21 ottobre 2002.\nIl singolo non avr\u00e0 il successo straordinario dei precedenti a causa della scarsa rotazione nelle radio francesi e della poca promozione da parte della star. Il video clip, girato da Laurent Boutonnat sembra mostrarci una Myl\u00e8ne epoca anni 80, in cui la rossa interpreta una suora pentita dei propri peccati carnali.\nAd oggi la canzone non \u00e8 stata mai presenta in nessuna delle tourn\u00e9e della Farmer."}
{"id": "2193891", "revid": "1078002", "url": "https://it.wikipedia.org/wiki?curid=2193891", "title": "Schlappiner Joch", "text": "Il Schlappiner Joch (2.202 ) \u00e8 un valico alpino lungo il confine tra Svizzera e Austria.\nCollega Klosters-Serneus nel Canton Grigioni con Sankt Gallenkirch nel Vorarlberg.\nDal punto di vista orografico il passo separa le Alpi del Silvretta, del Samnaun e del Verwall (ad est) dalla Catena del R\u00e4tikon (ad ovest), entrambe sottosezioni delle Alpi Retiche occidentali."}
{"id": "2193893", "revid": "27723", "url": "https://it.wikipedia.org/wiki?curid=2193893", "title": "Kabe", "text": ""}
{"id": "2193897", "revid": "3831", "url": "https://it.wikipedia.org/wiki?curid=2193897", "title": "Fomorian", "text": ""}
{"id": "2193900", "revid": "132266", "url": "https://it.wikipedia.org/wiki?curid=2193900", "title": "P\u00e8re Marie-Beno\u00eet", "text": ""}
{"id": "2193901", "revid": "132266", "url": "https://it.wikipedia.org/wiki?curid=2193901", "title": "Pierre-Marie Beno\u00eet", "text": ""}
{"id": "2193904", "revid": "118337256", "url": "https://it.wikipedia.org/wiki?curid=2193904", "title": "Repubblica delle Molucche del Sud", "text": "La Repubblica delle Molucche del Sud (\"Republik Maluku Selatan\") fu uno Stato non riconosciuto creato nell'arcipelago indonesiano delle Molucche. Ancora oggi la Repubblica delle Molucche del Sud esiste come governo in esilio, membro dell'Organizzazione delle nazioni e dei popoli non rappresentati.\nStoria.\nConquista europea delle Molucche meridionali.\nLe Molucche erano parte delle Indie orientali olandesi quando i rivoluzionari indonesiani proclamarono la Repubblica di Indonesia. I Paesi Bassi riconobbero l'indipendenza dell'Indonesia come una federazione di stati autonomi, uno dei quali erano le Molucche del Sud.\nIl 25 aprile 1950 dei rivoltosi chiedevano la piena indipendenza della Molucche auto-proclamando la repubblica. Il 17 agosto 1950 le forze militari indonesiane ristabilirono la situazione precedente. I ribelli sconfitti auto-proclamarono nei Paesi Bassi un \u201cgoverno in esilio\u201d che si rese responsabile di svariati attacchi terroristici in Indonesia, l'ultimo dei quali risale al 1978."}
{"id": "2193907", "revid": "31886", "url": "https://it.wikipedia.org/wiki?curid=2193907", "title": "Eustachio IV di Boulogne", "text": "Origine.\nSecondo il documento n\u00b0 508 del \"Regesta Regum Anglo-Normannorum, vol III\", Eustachio era il figlio secondogenito del conte di Mortain e futuro duca di Normandia e re d'Inghilterra, Stefano di Blois e della contessa di Boulogne, Matilde I, che, secondo la \"Genealogica comitum Buloniensium\" era l'unica figlia del conte di Boulogne, Eustachio III e della moglie, Maria di Scozia, che secondo il monaco e cronista inglese, Orderico Vitale, era sorella del re di Scozia, Edgardo di Scozia e figlia del re di Scozia, Malcolm III e della sua seconda moglie, Margherita del Wessex (Ungheria, 1045 \u2013 16 novembre 1093), che secondo il \"The Chronicles of Florence of Worcester with two continuations\" era figlia del principe Edoardo (figlio del re d'Inghilterra, Edmondo II, che, secondo Orderico Vitale, discendeva da Alfredo il Grande e quindi dal primo re d'Inghilterra, Egberto del Wessex) e di Agata, che, sempre secondo il \"The Chronicles of Florence of Worcester with two continuations\" era nipote dell'imperatore del Sacro Romano Impero, Enrico II (\"daughter of the brother of Emperor Henry\"), mentre secondo la \"Chronica Albrici Monachi Trium Fontium\" era la sorella della regina d'Ungheria (\"Agatham regine Hunorem sororem\"), mentre per Orderico Vitale era figlia del re d'Ungheria; Margherita era la sorella di Edgardo Atheling, ultimo discendente del Casato dei Wessex e pretendente alla corona d'Inghilterra.&lt;br&gt;Stefano di Blois, sempre secondo Orderico Vitale, era il figlio maschio terzogenito del conte di Blois, di Chartres, di Ch\u00e2teaudun, di Tours, di Provins, di Sancerre e di Meaux, Stefano II, e di Adele d'Inghilterra (circa 1062 - 1137), che, sia secondo il monaco e cronista normanno Guglielmo di Jumi\u00e8ges, autore della sua \"Histori\u00e6 Normannorum Scriptores Antiqui\", che secondo il cronista e monaco benedettino dell'abbazia di Malmesbury, nel Wiltshire (Wessex), Guglielmo di Malmesbury e Orderico Vitale, ed ancora il cronista e monaco benedettino inglese, Matteo di Parigi, era figlia del duca di Normandia e re d'Inghilterra, Guglielmo il Conquistatore, e di Matilde delle Fiandre (1032 - 1083), che, secondo la \"Genealogica Comitum Flandri\u00e6 Bertiniana\", era figlia di Baldovino V, conte delle Fiandre, e della sorella del re di Francia, Enrico I, Adele di Francia, che secondo la \"Genealogi\u00e6 Scriptoris Fusniacensis\" era figlia del re di Francia, Roberto II, detto il Pio.&lt;br&gt;Inoltre Eustachio era nipote dei primi due re di Gerusalemme, Goffredo di Buglione e Baldovino I di Gerusalemme, fratelli del nonno materno, Eustachio III.\nBiografia.\nNel 1125, dopo il matrimonio dei suoi genitori (matrimonio che era stato sponsorizzato dal re d'Inghilterra, Enrico Beauclerc), il nonno materno, Eustachio III abdic\u00f2 a favore della figlia e si fece monaco a Rumilly, dipendenza del priorato di St-Pierre, come ci viene confermato dal documento n\u00b0 3984 del \"Recueil des chartes de l'abbaye de Cluny. Tome 5\", datato 1225 inerente ad una donazione di Eustachio, in cui si definisce conte di Boulogne in passato ed ora monaco cluniacense (\"Eustachius olim comes Boloniensis nunc autem, disponente Deo, monachus Cluniacensis\") e viene controfirmata dal genero, Stefano, come conte di Boulogne e dalla figlia, Matilde, come contessa di Boulogne. Sua madre, Matilde oltre alla contea di Boulogne eredit\u00f2 anche i feudi inglesi del padre, nell'Essex. \nAlla morte del re d'Inghilterra, Enrico I Beauclerc, suo padre, Stefano, il giorno di Natale del 1135, fu incoronato re nell'abbazia di Westminster, impossessandosi del trono di cui era erede sua cugina Matilde, detta l'Imperatrice e alla quale aveva giurato fedelt\u00e0; anche sua madre Matilde fu incoronata regina consorte d'Inghilterra nell'abbazia di Westminster il 22 marzo 1136.\nEustachio, pur essendo il figlio secondogenito, in quello stesso anno ricevette dal padre la contea di Mortain in Normandia, in quanto\nil primogenito, Baldovino (1126 - \u2020 1135, era gi\u00e0 morto; il documento n\u00b0 508 del \"Regesta Regum Anglo-Normannorum, vol III\", conferma che, nel 1139, Baldovino era gi\u00e0 morto.\nNel 1137, secondo il cronista e monaco benedettino inglese, Matteo di Parigi, Eustachio, quale erede al ducato di Normandia rese omaggio al re di Francia, Luigi VII.\nNel 1140, sua madre, Matilde di Boulogne, stabilendo un'alleanza col regno di Francia, riusc\u00ec a combinare il matrimonio tra Eustachio e la sorella del re di Francia, Luigi VII, Costanza, figlia del re di Francia, Luigi VI detto il Grosso e della seconda moglie, Adelaide di Moriana, figlia di Umberto II(1065 \u2013 1103), conte di Savoia, detto \"il Rinforzato\", e di Gisella o Giselda di Borgogna, figlia del conte di Borgogna e conte di M\u00e2con, Guglielmo I. Il matrimonio viene confermato sia dalla \"Genealogi\u00e6 Scriptoris Fusniacensis\" che da Matteo di Parigi, e fu celebrato a Parigi, in febbraio, con la partecipazione di sua madre, Matilde.\nNel 1144, suo padre Stefano, perse definitivamente la Normandia, conquistata dal marito dell'imperatrice Matilde Goffredo Plantageneto, conte d'Angi\u00f2, che venne riconosciuto anche duca di Normandia.\nNel 1151, Eustachio, per l'abdicazione di sua madre, Matilde di Boulogne divenne il conte di Boulogne, Eustachio IV.\nSempre, nel 1151, nel mese di giugno, Eustachio IV, alleatosi col cognato, Luigi VII, attacc\u00f2 il Caux (la zona dell'Alta Normandia compresa tra la Senna ed il mare), dove riuscirono a sconfiggere il nuovo duca di Normandia, Enrico II Plantageneto e proseguendo nella loro azione, in luglio, giunsero a S\u00e9es, che fu messa a fuoco.Nel mese di agosto, mentre si preparavano a rientrare in Normandia con un nuovo e pi\u00f9 grande esercito, Luigi VII si ammal\u00f2 e le operazioni furono sospese. La pace che segu\u00ec non port\u00f2 nulla ad Eustachio. \nPrima nel 1151 e poi nel 1152, suo padre Stefano chiese inutilmente all'arcivescovo di Canterbury, Tebaldo di Bec, ed anche ad altri vescovi di poter incoronare Eustachio, suo figlio primogenito e suo erede al trono inglese, ma entrambe le volte l'incoronazione fu rifiutata, con la scusa che il papa Anastasio IV era contrario.\nNel 1152, Eustachio ancora una volta accorse a sostenere il re di Francia, nella sua lotta contro Enrico II Plantageneto, duca di Normandia e conte d'Angi\u00f2, ma anche questa volta il re Luigi VII, non riusc\u00ec a sconfiggere Enrico ed in agosto accett\u00f2 una tregua, che permise ad Enrico di portare la guerra in Inghilterra contro il padre di Eustachio, il re Stefano; e poco dopo fu conclusa una tregua, non molto apprezzata dal figlio ed erede di Stefano, Eustachio. \nEustachio, mor\u00ec all'improvviso, a Bury St Edmunds, nell'agosto del 1153, come ci conferma lo storico normanno, priore dell'abbazia di Bec e sedicesimo abate di Mont-Saint-Michel, Roberto di Torigni e fu tumulato accanto alla madre, nell'abbazia cluniacense di Faversham (Kent), fatta costruire dalla madre, alcuni anni prima, e dove presto fu raggiunto dal padre, Stefano, che dopo la morte di Eustachio aveva riconosciuto Enrico Plantageneto come suo erede al trono d'Inghilterra.&lt;br&gt;nella contea di Boulogne, gli succedette il fratello, Guglielmo, come Guglielmo I.\nNelle cronache anglo-sassoni \"Peterborough Chronicle\", Eustachio fu descritto come uomo dal brutto carattere (definito un uomo cattivo che fece molti danni). \nDiscendenza.\nDa Costanza Eustachio non ebbe figli.\nDa una donna di cui non si conosce il nome, Eustachio ebbe una figlia illegittima:"}
{"id": "2193912", "revid": "177744", "url": "https://it.wikipedia.org/wiki?curid=2193912", "title": "Just Like Strange Rain", "text": "Just Like Strange Rain \u00e8 un brano scritto ed interpretato da Elton John; il testo \u00e8 di Bernie Taupin.\nStruttura del brano.\nOriginariamente distribuito sulla facciata B del singolo \"It's Me That You Need\", sar\u00e0 pubblicato nel 1995 sulla versione rimasterizzata dell'album \"Empty Sky\". Potrebbe essere identificato nel rock psichedelico: alla chitarra elettrica \u00e8 presente, come al solito, Caleb Quaye, accompagnato dall'organo Hammond. Elton suona il pianoforte; sono presenti anche Roger Pope (alla batteria) e Tony Murray (al basso). Anche questo brano presenta toni particolarmente solenni (come molte delle prime composizioni di John), rassomiglianti a quelli di un inno. \"Just Like Strange Rain\" non \u00e8 mai stata eseguita live.\nSignificato del testo.\nIl testo di Taupin (letteralmente \"Proprio Come Una Pioggia Strana\") presenta tanti concetti diversi tutti in una volta, e menziona diversi colori. Comunque, anche questo testo presenta espressioni davvero enigmatiche e misteriose, tipiche dello stile ermetico di Bernie, evidente soprattutto nei primi anni di attivit\u00e0 del paroliere e poeta."}
{"id": "2193918", "revid": "1305772", "url": "https://it.wikipedia.org/wiki?curid=2193918", "title": "Lollobrigida", "text": ""}
{"id": "2193919", "revid": "106732", "url": "https://it.wikipedia.org/wiki?curid=2193919", "title": "Formula di camminamento", "text": "La formula di camminamento consente di calcolare l'area di una qualsiasi figura piana di \"n\" lati non curvi. \u00c8 una formula che snellisce i tempi di calcolo di un'area di una figura avente un numero elevato di lati, evitando di utilizzare il sistema per triangolazione. \nPer applicare questa formula \u00e8 necessario conoscere:\nAssumiamo per ragioni di sintassi:\nLa formula \u00e8\nLa stessa formula pu\u00f2 essere espressa in forma matriciale ed in particolare indicando con \"k\" il numero dei LATI NOTI (k=n-1), \nla versione matriciale compatta diviene:\ndove \nossia \nsimilmente formula_8 \u00e8 il vettore colonna le cui componenti in ordine rappresentano i lati del poligono partendo dal secondo fino al \"k\"-esimo \ncio\u00e8\ned infine formula_10 \u00e8 una matrice triangolare alta di ordine \"k\"-1. \nIn particolare lungo la diagonale principale sono disposti in ordine i valori dei seni degli angoli noti, mentre risulteranno nulli tutti i termini al di sotto della diagonale principale. Al di sopra di quest'ultima i termini della matrice sono espressi dalla seguente relazione:\ncomplessivamente la matrice sar\u00e0 cos\u00ec definita:"}
{"id": "2193920", "revid": "111433", "url": "https://it.wikipedia.org/wiki?curid=2193920", "title": "Vuoto del Bootes", "text": "Il Vuoto del Bo\u00f6tes, o Grande Vuoto, \u00e8 un'enorme regione dello spazio, di forma vagamente sferica, quasi vuota e priva di galassie.\nDescrizione.\nCon i suoi 250 milioni di anni luce di diametro, il vuoto del Bo\u00f6tes \u00e8 uno dei vuoti pi\u00f9 estesi dell'universo, ed \u00e8 per questo che viene chiamato \"supervuoto\". Fu scoperto nel 1981 da Robert Kirshner, Augustus Oemler, Jr., Paul Schechter e Stephen Shectam durante un'indagine di redshifts galattici.\nAltri astronomi iniziarono a studiare questo vuoto e vi scoprirono alcune galassie, le prime otto nel 1987 da parte J. Moody, Robert Kirshner, G. MacAlpine e S. Gregory. M. Strauss e John Huchra annunciarono la scoperta di altre tre galassie nel 1988 e Greg Aldering, G. Bothun, Robert P. Kirshner e Ron Marzke annunciarono la scoperta di altre quindici nel 1989. Nuove galassie continuano ad essere scoperte, e dal 1997 il numero \u00e8 salito a 60.\nSecondo l'astronomo Greg Aldering, la dimensione del Vuoto del Bo\u00f6tes \u00e8 tale che\nNomi.\nIl suo primo nome, \"Vuoto del Bo\u00f6tes\", \u00e8 dovuto al fatto che nelle vicinanze di questo supervuoto si trova la costellazione di Bo\u00f6tes.\nIl suo secondo nome, \"Grande Vuoto\", \u00e8 invece dovuto al fatto che, con i suoi 250 milioni di anni luce circa di diametro, era al tempo della scoperta il pi\u00f9 grande vuoto conosciuto nell'universo, dunque un supervuoto.\nTeorie.\nSi \u00e8 teorizzato che il vuoto del Bo\u00f6tes si sia formato dall'unione di vuoti pi\u00f9 piccoli, come le bolle di sapone creano, insieme, bolle pi\u00f9 grandi. Questo spiegherebbe il piccolissimo numero di galassie che popolano una regione vagamente cilindrica situato nel mezzo del vuoto.\nNei libri.\nIl Vuoto del Bo\u00f6tes \u00e8 nominato in alcuni libri:\nRiferimenti.\nKirshner, R. P., Oemler, A., Schechter, P. L. &amp; Shectman, S. A. (1981) \"A million cubic megaparsec void in Bo\u00f6tes,\" Astrophysics Journal 248: L57-L60."}
{"id": "2193921", "revid": "132266", "url": "https://it.wikipedia.org/wiki?curid=2193921", "title": "Pierre P\u00e9teul", "text": ""}
{"id": "2193924", "revid": "79968", "url": "https://it.wikipedia.org/wiki?curid=2193924", "title": "Sordello", "text": ""}
{"id": "2193926", "revid": "183666", "url": "https://it.wikipedia.org/wiki?curid=2193926", "title": "Hill Street Blues", "text": ""}
{"id": "2193927", "revid": "132266", "url": "https://it.wikipedia.org/wiki?curid=2193927", "title": "Padre Maria Benedetto", "text": ""}
{"id": "2193933", "revid": "72811", "url": "https://it.wikipedia.org/wiki?curid=2193933", "title": "Scuola a tempo pieno", "text": ""}
{"id": "2193934", "revid": "767487", "url": "https://it.wikipedia.org/wiki?curid=2193934", "title": "Il delitto del diavolo", "text": "Il delitto del diavolo (Le regine) \u00e8 un film del 1970 diretto da Tonino Cervi.\nTrama.\nDavid, un giovane \"hippy\" solitario, viaggia con la sua moto su una strada costiera deserta. Il ragazzo non sembra avere fretta e il suo viaggio continua anche con l'oscurit\u00e0. A sera inoltrata, il giovane si ferma per portare soccorso a un distinto uomo d'affari la cui Rolls-Royce ha una ruota bucata. L'anziano signore accetta l'aiuto del ragazzo, ma al tempo stesso gli fa la morale per il suo modo di vivere. David non risponde nulla e, mentre lui \u00e9 intento a cambiare la ruota della Rolls, l'anziano signore pianta un chiodo nel pneumatico della sua moto. Poco dopo, allorch\u00e9 l'uomo d'affari riparte, il ragazzo si accorge del chiodo, ma fortunatamente la camera d'aria non \u00e8 stata forata . David decide di inseguire la Rolls per chiedere spiegazioni. Raggiunta l'auto, David urla all'uomo di fermarsi, ma quest'ultimo, distratto dal gesticolare del giovane, finisce fuori strada e la sua auto prende in pieno un albero. Dopo l'urto l'anziano uomo sembra morto. Credendosi colpevole dell'incidente stradale, David decide di fuggire e si rifugia in bosco. Passa la notte in una legnaia pertinenza di una casa di campagna. La mattina, si accorge che la casa \u00e8 abitata da tre bellissime e misteriose ragazze, le quali gli offrono una generosa ospitalit\u00e0. Nei giorni seguenti, Liv, Bibiana e Samantha seducono a turno il ragazzo e lo spingono a rinnegare tutti i suoi ideali di libert\u00e0 e indipendenza. Quando hanno ottenuto ci\u00f2 che vogliono, le tre bellissime donne appariranno a David nel loro reale aspetto: tre vecchie e orribili streghe, e lo assassineranno sadicamente.\nDistribuzione.\nIl film, che in originale sarebbe dovuto uscire con il titolo \"Dolcemente atroce\", \u00e8 stato distribuito per la prima volta in VHS nel 1986 dalla Magnum 3B."}
{"id": "2193941", "revid": "838137", "url": "https://it.wikipedia.org/wiki?curid=2193941", "title": "Giuseppe Gaetano Incontri", "text": "Biografia.\nStudi\u00f2 a Siena presso il Collegio Georgiano, a Firenze presso i Monaci Camaldolesi e a Pisa, dove consegu\u00ec la laurea.\nFu ordinato sacerdote il 17 dicembre 1796.\nIl 6 ottobre 1806, a soli 33 anni, fu nominato dal papa Pio VII vescovo di Volterra; tenne questa carica fino alla sua morte, sopraggiunta il 15 aprile 1848.\nNel 1808, sotto l'impero di Napoleone Bonaparte, con l'annessione della Toscana all'Impero francese, fu costretto a scontrarsi con il potere politico del tempo, che voleva sopprimere monasteri e conventi, ritenuti dal governo francese, privi di utilit\u00e0 sociale.\nGenealogia episcopale.\nLa genealogia episcopale \u00e8:"}
{"id": "2193943", "revid": "767487", "url": "https://it.wikipedia.org/wiki?curid=2193943", "title": "Maylene and the Sons of Disaster", "text": "Maylene and the Sons of Disaster \u00e8 una band stoner e metalcore con influenze hardcore punk fondata nel 2004 a Birmingham, Alabama.\nAttualmente ha un contratto con la Ferret Records e la Mono Vs Stereo Records.\nQuesta band \u00e8 nota soprattutto per il leader Dallas Taylor, ex cantante degli Underoath.\nBiografia.\nLa band viene fondata nel 2004 a Birmingham, Alabama da Dallas Taylor, Josh Cornutt, Lee Turner, Scott Collum e Josh Williams. Sempre nello stesso anno firmano un contratto discografico con la Mono Vs Stereo Records. Un anno dopo esce l'album di debutto del gruppo, intitolato \"Maylene and the Sons of Disaster\". Nel 2007 firmano un contratto con la casa discografica Ferret Records e il 6 febbraio 2007 pubBlicano il loro primo EP \"The Day Hell Broke Loose at Sicard Hollow\". Un mese pi\u00f9 Tardi viene pubblicato il secondo album in studio \"II\". Nel 2008 quattro membri della formazione originale hanno abbandonato la band.\nIl 23 giugno 2009 \u00e8 uscito il loro terzo album in studio \" III\"."}
{"id": "2193944", "revid": "768068", "url": "https://it.wikipedia.org/wiki?curid=2193944", "title": "Ittiocentauro", "text": "L'ittiocentauro (dal greco \u1f30\u03c7\u03b8\u03cd\u03c2, pesce, e \u03ba\u03ad\u03bd\u03c4\u03b1\u03c5\u03c1\u03bf\u03c2, centauro) \u00e8 una creatura immaginaria con busto umano, zampe anteriori da cavallo e coda di pesce. Gli ittiocentauri sono \"molto usati nell'iconografia, ma assenti nella mitologia\". Sono spesso raffigurati come cavalcature delle ninfe. I due ittiocentauri pi\u00f9 famosi sono Afro (personificazione della schiuma del mare) e Bito (personificazione della profondit\u00e0 del mare)."}
{"id": "2193946", "revid": "92723", "url": "https://it.wikipedia.org/wiki?curid=2193946", "title": "Supervuoto Locale Settentrionale", "text": "Il Supervuoto Locale Settentrionale \u00e8 una regione dello spazio enorme e quasi vuota, quindi priva di galassie. \n\u00c8 situata tra i superammassi della Vergine, della Chioma e di Ercole. Contiene pochi e piccoli sistemi di galassie e ammassi di galassie, ma \u00e8 praticamente vuota.\nIl centro del vuoto si trova a 61 megaparsec (circa 200 milioni di anni luce) dalla Terra."}
{"id": "2193948", "revid": "104458", "url": "https://it.wikipedia.org/wiki?curid=2193948", "title": "Fluchthorn (Alpi Retiche occidentali)", "text": "Il Fluchthorn (in romancio, Piz Fenga) \u00e8 una montagna delle Alpi Retiche occidentali (sottosezione Alpi del Silvretta, del Samnaun e del Verwall) alta 3.399\u00a0.\nDescrizione.\nIl Piz Fenga si trova lungo la linea di confine tra la Svizzera (Canton Grigioni) e l'Austria (Tirolo). La montagna \u00e8 composta di tre vette e la pi\u00f9 alta \u00e8 quella pi\u00f9 a sud."}
{"id": "2193950", "revid": "767487", "url": "https://it.wikipedia.org/wiki?curid=2193950", "title": "Verso il sud (film 1978)", "text": "Verso il Sud (\"Goin' South\") \u00e8 un film del 1978 diretto e interpretato da Jack Nicholson, con Mary Steenburgen (al debutto sul grande schermo) e John Belushi.\nIl film \u00e8 stato scritto con la collaborazione di John Herman Shaner e prodotto da Harry Gittes, entrambi amici di vecchia data di Nicholson fin dalle sue prime esperienze hollywoodiane.\nPer girare l'intera pellicola ci vollero soltanto 2 mesi (dall'agosto all'ottobre 1977). Tutte le riprese del film vennero concentrate nella cittadina di Long Horn (creata appositamente per il film), nei dintorni della casa di Julia, e solo la scena iniziale mostra un deserto, usato per l'inseguimento e la cattura di Moon.\nTrama.\n1866: dopo la fine della Guerra di Secessione Americana, Henry Lloyd Moon, rapinatore di banche e ladro di bestiame, cerca di scappare in Messico per sfuggire alla giurisdizione degli Stati Confederati d'America e a quella dello sceriffo di Long Horn, Texas, Andrew Kyle. Ma per uno svenimento del suo cavallo viene catturato e portato in prigione in attesa di essere impiccato.\nMoon viene a conoscenza di un'ordinanza risalente alla guerra ed emanata per mancanza di uomini, la quale concede la grazia ad un condannato, nel caso in cui una proprietaria terriera decidesse di sposarlo. Julia, che ha l'obiettivo di scavare la miniera d'oro di suo padre, lo sposa. Dopo aver scoperto casualmente l'oro, Moon lo porta in banca. Ma quando l'ex banda di Moon lo vede in banca a depositare, s'insospettisce: il gruppo si reca a casa di Moon e, approfittando dell'assenza della moglie, lo convince a rapinare la banca. Si sussegue una serie di equivoci e contrattempi (Julia scappa con l'oro) e sparatorie, e alla fine i due sposi riescono a partire per il Messico."}
{"id": "2193951", "revid": "729019", "url": "https://it.wikipedia.org/wiki?curid=2193951", "title": "Italian Lightweight Championship", "text": "L'Italian Lightweight Championship \u00e8 il titolo per i pesi leggeri difeso nella federazione Italian Championship Wrestling (ICW).\nStoria.\nIl titolo viene assegnato per la prima volta il 4 febbraio 2007 ed a vincerlo \u00e8 Crazy G aggiudicandosi un 6-man Elimination match in cui lottarono anche Red Devil, Payday Patterson, Ape Atomica, Psycho Mike e Raid. \nIl record di regni titolati appartiene attualmente a Doblone, che ha detenuto la cintura per tre volte, mentre il record di difese con successo spetta a Tenacious Dalla che vanta una striscia vincente con la cintura alla vita di quindici incontri."}
{"id": "2193952", "revid": "729019", "url": "https://it.wikipedia.org/wiki?curid=2193952", "title": "Gran Premio motociclistico di Germania 2000", "text": "Il Gran Premio motociclistico di Germania 2000 corso il 23 luglio, \u00e8 stato il decimo Gran Premio della stagione 2000 e ha visto vincere: la Honda di Alex Barros nella classe 500, Olivier Jacque nella classe 250 e Y\u014dichi Ui nella classe 125.\nDopo tre gran premi consecutivi in cui le gare erano state disturbate dal maltempo, in Germania si torna a gareggiare con tempo soleggiato."}
{"id": "2193954", "revid": "1272592", "url": "https://it.wikipedia.org/wiki?curid=2193954", "title": "Pietra Portale", "text": ""}
{"id": "2193962", "revid": "1431409", "url": "https://it.wikipedia.org/wiki?curid=2193962", "title": "Lindy Booth", "text": "Biografia.\nHa avuto il ruolo di Riley Grant nelle serie di Disney Channel \"Il famoso Jett Jackson\" (e di Agent Hawk nello show \"Silverstone\") e Claudia in \"Relic Hunter\". Ha recitato anche la parte di Dodger Allen nel film ' del 2005, di Nicole nel remake \"L'alba dei morti viventi\", e una piccola parte l'ha avuta in \"Wrong Turn - Il bosco ha fame\" con Eliza Dushku. Inoltre \u00e8 apparsa anche in ', \"Ghost Whisperer - Presenze\" e \"Kick-Ass 2\". Dal 2014 al 2018 \u00e8 stata una dei protagonisti della serie tv The Librarians.\nDoppiatrici italiane.\nNelle versioni in italiano dei suoi film, Lindy Booth \u00e8 stata doppiata da:"}
{"id": "2193965", "revid": "290948", "url": "https://it.wikipedia.org/wiki?curid=2193965", "title": "Nuckelavee", "text": "Il nuckelavee \u00e8 una creatura della mitologia celtica, un elfo oscuro famoso per il suo aspetto orripilante.\nNel mito.\nNel mito viene descritto come un essere che vive nel mare della Scozia presso le isole Orcadi. La testa \u00e8 molto pi\u00f9 grande di quella di un essere umano (circa 10 volte); possiede un solo occhio avvolto da una fiamma rossa, ha la bocca simile a quella di un maiale e le braccia possenti; inoltre, il suo fiato \u00e8 velenoso. Il corpo \u00e8 quello di un cavallo marino, con un busto umano attaccato sulla schiena. Un'altra sua importante caratteristica \u00e8 quella di non avere pelle, quindi sono visibili le vene gialle in cui scorre sangue nero ed i muscoli.\nIl \"nuckelavee\" prova repulsione per le correnti d'acqua dolce e coloro che vengono inseguiti devono attraversare un semplice ruscello per sbarazzarsene. Il \"nuckelavee\" inoltre si infuria davanti a un rogo di alghe che genera varecchi, ceneri ricche di soda caustica: in questo caso l'unico capace di fermarlo \u00e8 il \"Mither o'the Sea\", un altro essere della mitologia celtica delle Orcadi."}
{"id": "2193966", "revid": "697352", "url": "https://it.wikipedia.org/wiki?curid=2193966", "title": "Last Night", "text": "Last Night o The Last Night (\"ultima notte\" o \"ieri notte\" in lingua inglese) pu\u00f2 riferirsi a:"}
{"id": "2193971", "revid": "125041566", "url": "https://it.wikipedia.org/wiki?curid=2193971", "title": "Marceline Desbordes-Valmore", "text": "Biografia.\nNata Marceline Desbordes \u00e8 la figlia di un pittore di stemmi (\"peintre en armoiries\"), divenuto \"cabarettista\" a Douai dopo essere stato rovinato dalla Rivoluzione. Alla fine del 1801, Marceline e sua madre partono per la Guadalupa, dopo un soggiorno a Rochefort e a Bordeaux, dove Marceline fa l'attrice. Nel maggio del 1802 la madre di Marceline muore di Febbre gialla e nel settembre dello stesso anno Marceline, di ritorno alla metropoli, recita in teatro a Lilla e a Douai. Attrice e cantante (\"chanteuse\"), si esibisce particolarmente all'Op\u00e9ra-Comique e al La Monnaie/De Munt a Bruxelles, dove veste i panni di Rosina ne \"Il barbiere di Siviglia\" di Beaumarchais. Nel corso della sua carriera teatrale recita sovente nel ruolo della donna ingenua. Ella \u00e8 protagonista in pi\u00f9 drammi di Pigault-Lebrun, incontra Talma, che ammira, Marie Dorval e soprattutto Mademoiselle Mars, che sar\u00e0 la sua amica fino alla fine dei suoi giorni.\nNel 1816 Marceline perde un figlio di cinque anni di et\u00e0, nato dalla relazione con un commediante, che chiama Olivier nelle sue poesie. Si sposa nel 1817 con un attore, Prosper Lanchantin, detto Valmore. Da lui avr\u00e0 tre bambini, di cui uno solo Hippolyte Valmore, le sopravviver\u00e0. Nel 1819 pubblica la sua prima raccolta di poesie, \"\u00c9l\u00e9gies, Marie et Romances\". In seguito le sue opere pi\u00f9 importanti saranno nel 1824 \"\u00c9l\u00e9gies et po\u00e9sies nouvelles\", nel 1833 \"Pleurs\", nel 1839 \"Pauvres fleurs\" e nel 1843 \"Bouquets et pri\u00e8res\", tutte opere in cui traspaiono con concisione il lirismo e la arditezza della versificazione, che le faranno avere una pensione reale sotto Luigi-Filippo e diversi riconoscimenti accademici. Marceline compone anche delle \"novelle\" e dei \"Racconti\" per bambini, in prosa e in versi.\nLa sua istruzione limitata \u00e8 compensata dal suo grande lavoro di autodidatta. Honor\u00e9 de Balzac, che ammirava sinceremente il suo talento e la spontaneit\u00e0 dei suoi versi, descrivendoli:\nscriveva nell'aprile del 1834 parlando di lei:\nMarceline \u00e8 considerata anche una poetessa che ha giocato un ruolo maggiore nell'evoluzione della scrittura di Paul Verlaine (che le avrebbe dedicato un profilo critico nella seconda edizione, datata 1888, dei suoi \"Poeti maledetti\"), il quale dichiara:\nGli piace il fatto d'avere introdotto delle forme nuove: \nIl suo personaggio romantico di autodidatta la cui vita sfortunata avrebbe alimentato una sensibilit\u00e0 femminile non \u00e8 molto estraneo a questo successo. Charles Baudelaire s'interessa pi\u00f9 alla persona che ai versi quando afferma: \n... seguito di questo da tutta una tradizione fino al XX secolo.\nUna poesia d'avanguardia.\nPrima per data fra i poeti del romanticismo, una delle pi\u00f9 grandi poetesse francesi dopo Louise Lab\u00e9, Marceline Desbordes-Valmore, a dispetto di una prolissit\u00e0 discontinua, \u00e8 in realt\u00e0 una precorritrice inattesa dei maestri della poesia francese moderna: Rimbaud e soprattutto Verlaine. Si deve a lei l'invenzione di pi\u00f9 di un ritmo: quello di undici sillabe e la genesi di \"\".\nConsiderata ignorante dai contemporanei, in realt\u00e0 fu una sapiente misconosciuta. In pi\u00f9, lei fu la madrina indiscussa delle \u00abmuse\u00bb della fine del secolo: Anna de Noailles, G\u00e9rard d'Houville, Ren\u00e9e Vivien, C\u00e9cile Sauvage, Marie No\u00ebl. La sua importanza non fa che crescere con il tempo: resta ancora da scoprire.\nCollegamenti esterni.\nNel 1993 viene fondata a Douai la \"Association Marceline\" con lo scopo di riabilitare e diffondere l'opera di Marceline Desbordes-Valmore. Il suo presidente, Marc Bertrand, \u00e8 considerato, attualmente uno dei pi\u00f9 grandi specialisti di questa poetessa. L'associazione ha lavorato dal maggio 2006 sulla messa online del primo sito Internet interamente dedicato a Marceline Desbordes-Valmore e ai suoi seguaci ancora numerosi tutt'oggi.\nLa biblioteca di Douai conserva circa diecimila manoscritti dell'opera di Marceline Desbordes-Valmore: lettere autografe, copie antiche e lettere indirizzate a suo marito e a suo figlio, manoscritti e copie autografe delle opere su foglietti e taccuini o libretti."}
{"id": "2193976", "revid": "104458", "url": "https://it.wikipedia.org/wiki?curid=2193976", "title": "Muttler", "text": "Il Muttler (3.294\u00a0 - detto anche \"Piz Muttler\") \u00e8 una montagna delle Alpi Retiche occidentali (sottosezione Alpi del Silvretta, del Samnaun e del Verwall).\nDescrizione.\nSi trova in Svizzera (Canton Grigioni) nel comune di Samnaun."}
{"id": "2193977", "revid": "24443", "url": "https://it.wikipedia.org/wiki?curid=2193977", "title": "Piz Muttler", "text": ""}
{"id": "2193978", "revid": "28057", "url": "https://it.wikipedia.org/wiki?curid=2193978", "title": "Asta marginale", "text": "L'asta marginale funziona come l'asta competitiva; l'unica differenza risiede nella fase finale: infatti tutti gli intermediari che si sono aggiudicati dei titoli li pagheranno al prezzo marginale, ovvero l'ultimo prezzo accoglibile, al quale verr\u00e0 aggiudicato l'intero importo offerto.\nQuesto tipo di asta viene usato per la collocazione dei titoli di stato italiano a medio-lungo periodo (cio\u00e8 BTP, CCT e CTZ)."}
{"id": "2193981", "revid": "1149807", "url": "https://it.wikipedia.org/wiki?curid=2193981", "title": "Junj\u014d romantica", "text": " \u00e8 un manga \"yaoi\" scritto da Shungiku Nakamura. La serie racconta quattro storie diverse: la coppia principale, che d\u00e0 anche il titolo al manga, e le altre coppie maschili che si alternano all'interno della trama (\u201cJunjo Egoist\u201d, \u201cJunjo Terrorist\u201d e \u201cJunjo Mistake\u201d quest'ultima presente solo nel manga e nella terza stagione dell\u2019anime). Il manga \u00e8 in corso di pubblicazione sulla rivista giapponese \"Asuka Ciel\", mentre in Italia \u00e8 edito dalla Goen che ha iniziato a pubblicarlo dal 15 marzo 2017 e conta una serie di Drama-CD, una serie light novel dal titolo \"\u201cJunai Romantica\u201d\" pubblicata sul magazine \"The Ruby\" e una serie anime di tre stagioni. La terza stagione \u00e8 andata in onda in Giappone nel luglio 2015.\nShungiku Nakamura ha scritto anche una serie spin-off che riprende alcuni personaggi della serie, dal titolo \"Sekai-ichi Hatsukoi\" (letteralmente \"The World's Greatest First Love\", in italiano \"Il miglior primo amore del mondo\").\nSono presenti, inoltre, due OAV: il primo realizzato nel 2012, che riprende la fine della seconda stagione, ed il secondo nel 2015, legato quindi alla terza stagione.\nSignificato del nome.\nLa parola \"Junj\u014d\" significa letteralmente \"Cuore puro, ingenuit\u00e0\", quindi il significato di \"Junj\u014d Romantica\" \u00e8 traducibile come \"Ingenuamente Romantico\". Per \"Junj\u014d Egoist\" la traduzione \u00e8 quindi \"Ingenuamente Egoista\" e per \"Junj\u014d Terrorist\" \u00e8 \"Ingenuamente Terrorista\".\nTrama.\nLa storia alterna le vicende di tre coppie gay diverse: Misaki Takahashi e Akihiko Usami formano la coppia Junj\u014d Romantica, che d\u00e0 il nome all'anime ed \u00e8 la protagonista. Hiroki Kamij\u014d e Nowaki Kusama formano la coppia Junj\u014d Egoist, mentre Yoh Miyagi e Shinobu Takatsuki, formano la coppia Junj\u014d Terrorist. Le vicende che si susseguono durante lo svolgimento intrecciano le vite dei personaggi, legandoli l'uno all'altro. In parallelo A Junj\u014d Romantica avvengono le vicende di Sekai-ichi Hatsukoi.\nJunj\u014d Romantica.\nLa storia comincia da un traumatico rientro in casa di Takahashi Misaki, un giovane studente orfano di entrambi i genitori che aspira ad entrare all'universit\u00e0 Mitsuhashi. Varcata la soglia, trova suo fratello Takahiro intento a scollarsi di dosso un suo amico, Usami Akihiko, romanziere molto popolare che gli sta avvinghiato addosso.\nL'impressione che il ragazzo ha di Akihiko non \u00e8 certo positiva e quando, \"per qualche scherzo del destino\u201d, l'uomo diventa suo insegnante privato, non pu\u00f2 che peggiorare. Misaki scopre, infatti, che il famoso autore si diletta a scrivere Boy's love erotici i cui protagonisti sono lo stesso Akihiko e Takahiro.\nDa qui comincia la convivenza forzata dei due che decidono di tentare di andare d'accordo per il bene di Takahiro, che Misaki non vuole deludere e di cui Akihiko \u00e8 segretamente innamorato. Il rapporto migliora giorno per giorno, Misaki riesce ad entrare alla Mitsuhashi e Takahiro annuncia che presto si sposer\u00e0.\nMisaki, arrabbiato per l'insensibilit\u00e0 del fratello che non si \u00e8 mai accorto dell'amore di Akihiko, scappa via trascinando con s\u00e9 lo scrittore e scoppia in lacrime. La scena colpisce Akihiko che comincia a innamorarsi di Misaki e, pian piano, a dimenticare Takahiro.\nCos\u00ec comincia la storia dei due, tra le resistenze di Misaki che non vuole accettare i propri sentimenti e le lusinghe di Akihiko che tuttavia, poco alla volta, riesce ad abbattere il suo muro e a farsi accettare.\nJunj\u014d Egoist.\nEgoist inizia 6 anni prima di Romantica:\nHiroki Kamijo \u00e8 insegnante associato di letteratura, amico d'infanzia di Akihiko e per anni innamorato di lui, senza che quest'ultimo mai venisse a sospettar alcunch\u00e9.\nDevastato dalla sua fallimentare esistenza interiore, si abbandona un giorno piangente in una panchina del parco: ma proprio quel giorno e in quel luogo incontra Nowaki, un ragazzo orfano e buono portato sempre ad aiutare la gente in difficolt\u00e0. Chiede ad Hiroki se pu\u00f2 dargli delle ripetizioni; l'uomo all'inizio \u00e8 contrario, ma decider\u00e0 poi d'aiutarlo.\nNon c'impiega molto tempo Nowaki ad innamorarsi di Hiroki e a rivelarglielo, ma questi prova ancora qualcosa per Usami, per cui lo rifiuta. Confuso, l'uomo non riesce a fare ordine nei suoi sentimenti; vede la sua vita cambiare improvvisamente, proprio come fosse stata travolta da un tifone.\nPi\u00f9 avanti per\u00f2 scoprir\u00e0 che anche lui \u00e8 innamorato di Nowaki; ma tutto nuovamente cambia quando Nowaki decide d'improvviso d'abbandonarlo per andare a studiare medicina negli Stati Uniti. Dopo un anno Hiroki riceve una cartolina in cui il ragazzo dice che sarebbe tornato: ha paura, potranno riannodare i fili del loro rapporto dopo tutto questo silenzio?\nAlla fine decideranno di stare insieme, perch\u00e9 sanno entrambi che nessun'altra persona se non quella che hanno davanti in quel momento potr\u00e0 mai riuscire ad amarli di pi\u00f9.\nJunj\u014d Terrorist.\nMiyagi Yo, collega di Hiroki, divorziato da qualche mese, si ritrova a dover convivere con il fratello minore dell'ex moglie. Sembra proprio uno scherzo del fato.\nIl ragazzo, Shinobu, gli rivela che \u00e8 innamorato di lui dal giorno in cui l'aveva salvato da alcuni uomini che lo volevano derubare, all'uscita da un negozio. You, per\u00f2, lo avvisa subito che non ha \"certe tendenze\", ma Shinobu, che \u00e8 testardo, insiste sul fatto che il loro incontro \u00e8 stato un segno del destino.\nUn giorno, mentre You esce di casa, il ragazzo lo prende per il braccio e gli fa cadere tutti i libri, e mentre li raccoglie, Shinobu nota una foto dove ci sono Miyagi e una donna, e chiede subito spiegazioni, ma l'uomo non vuole rivelare niente.\nPi\u00f9 avanti si scoprir\u00e0 che era la professoressa di cui era innamorato, morta per una grave malattia. Shinobu, quindi, decide di andarsene e di partire per l'estero, ma Miyagi si rende conto di provare qualcosa per il ragazzo e lo raggiunge in aeroporto dicendo che ci sono molte probabilit\u00e0 che lui possa innamorarsi del ragazzo; entrambi si recano a casa, mentre Shinobu piange di felicit\u00e0.\nIl grande problema di You era che fino ad allora non era mai riuscito veramente ad amare nessuno, dopo che la sua sensei era morta: senza riuscir a spiegar neppure a s\u00e9 stesso come faccia ad esser ancora cos\u00ec legato a lei, visita la sua tomba ogni anno nell'anniversario della sua scomparsa, trovandosi nell'impossibilit\u00e0 d'amar di nuovo senza sentirsi un traditore del suo ricordo.\nCome un autentico terrorista, Shinobu invade e distrugge il precedente stile di vita di You, cambiando drasticamente il suo cuore e provocando al professore una sensazione nuova.\nJunj\u014d Minimum.\nRacconta l'incontro di Usami e Hiroki quando erano bambini, della nascita della loro amicizia e di come Hiroki si \u00e8 innamorato dell'amico.\nMedia.\nManga.\nIl manga, scritto e disegnato da Shungiku Nakamura, \u00e8 stato inizialmente serializzato dal 30 aprile 2002 al 2014 sulla rivista \"Asuka Ciel\" per poi continuare su \"Emerald\" dallo stesso anno; entrambe le testate sono edite da Kadokawa Shoten. I vari capitoli vengono raccolti in volumi \"tank\u014dbon\" dal 2 giugno 2003.\nIn Italia la serie viene pubblicata da RW Edizioni sotto l'etichetta Goen nella collana \"BL Collection\" dal 17 marzo 2017.\nAnime.\nL'anime si compone di 3 stagioni di 12 puntate ciascuna, con i protagonisti alternati ogni 2-3 puntate. La prima puntata della 3\u00aa stagione \u00e8 stata trasmessa il 9 luglio 2015."}
{"id": "2193985", "revid": "1522738", "url": "https://it.wikipedia.org/wiki?curid=2193985", "title": "Sterlina della Nuova Guinea", "text": "La sterlina \u00e8 stata la valuta dei territori australiani in Nuova Guinea tra il 1915 e il 1966. Ha sostituito il marco quando l'Australia occup\u00f2 la colonia precedentemente tedesca. Era uguale alla sterlina australiana e la valuta australiana \u00e8 circolata, insieme a monete emesse specificatamente per la Nuova Guinea tra il 1935 e il 1945. La sterlina era suddivisa in 20 \"shillings\", ciascuno dei quali a sua volta suddivisi in 12 \"pence\".\nTra il 1942 e il 1945 circol\u00f2 la sterlina oceaniana, emessa dagli occupanti giapponesi. Le monete e banconote australiane tornarono in circolazione dopo la guerra e fino al 1975, quando la kina papuana sostitu\u00ec il dollaro australiano alla pari.\nMonete.\nNel 1935 vennero introdotte monete da 3 e 6 \"pence\" e da 1 \"shilling\", seguite nel 1936 dalle monete da 1 \"penny\". Il \"penny\" era coniato in bronzo, i pezzi da 3 e 6 \"pence\" in cupro-nichel, la moneta da 1 \"shilling\" in argento \"sterling\". Tutte le monete erano bucate."}
{"id": "2193986", "revid": "6923", "url": "https://it.wikipedia.org/wiki?curid=2193986", "title": "Resident Evil 5", "text": "Resident Evil 5, conosciuto in Giappone come , \u00e8 un videogioco d'azione a tema survival horror, si tratta del settimo capitolo della serie principale di \"Resident Evil\"; \u00e8 uscito per PlayStation 3 e Xbox 360 Il gioco, sviluppato e pubblicato da Capcom, \u00e8 stato annunciato ufficialmente il 20 luglio 2005, ed \u00e8 stato pubblicato il 5 marzo 2009 in Giappone e il 13 marzo 2009 in America e Europa. Una versione per Microsoft Windows \u00e8 uscita il 18 settembre 2009. \u00c8 il capitolo della saga \"Resident Evil\" pi\u00f9 venduto di sempre, con oltre 12 milioni di copie dal 2009.\nTrama.\nI parassiti Las Plagas, ritenuti scomparsi dopo i fatti di \"Resident Evil 4\", sono stati recuperati e modificati in gran segreto da parte della Tricell, una potente e famosa compagnia farmaceutica multinazionale. Nel 2009, Chris Redfield si \u00e8 unito alla compagnia anti-bioterrorismo \"B.S.A.A.\" e viene mandato a Kijuju nell'Africa subsahariana ad indagare su una presunta minaccia biologica collegata a Ricardo Irving, trafficante d'armi. L\u00ec fa la conoscenza con Sheva Alomar, membro del ramo africano della B.S.A.A e sua partner durante la missione. I due scoprono presto gli orrori del luogo: i nativi di Kijuju sono stati infettati da un misterioso parassita, che li ha mantenuti coscienti ma condannandoli a rimanere in uno stato permanente di furia omicida.\nIrving stava lavorando su commissione per Excella Gionne, scienziata proprietaria della \"Tricell\" a sua volta legata ad Albert Wesker, ex capitano della S.T.A.R.S. ritenuto morto. Inoltre i tre terroristi vengono aiutati da una misteriosa donna incappucciata, che in seguito si scoprir\u00e0 essere la stessa Jill Valentine, assoggettata a Wesker tramite un congegno meccanico applicato sul petto. Jill viene ritrovata e liberata dal condizionamento e rivela importanti informazioni sulla vitalit\u00e0 di Wesker. Excella, infine, viene tradita dallo stesso Wesker dopo essersi finto un suo agente.\nUna volta raggiunto, Wesker rivela a Chris e Sheva il suo piano: rilasciare nell'atmosfera terrestre il virus Uroboros (dal termine Uroboro) contagiando e al contempo causando la morte di miliardi di innocenti. Chris e Sheva affrontano Wesker, riuscendo a fare schiantare l'aereo che avrebbe lanciato il virus Uroboros. In un ultimo atto di follia, Wesker decide di assimilare il virus Uroboros, diventando pi\u00f9 potente e mostruoso, ma Chris e Sheva riescono ugualmente a sconfiggerlo, anche grazie al tempestivo intervento di Jill e del membro della \"B.S.A.A.\", Josh.\nSconfitta la terribile minaccia, Chris e i suoi partner si portano in salvo.\nModalit\u00e0 di gioco.\n\"Resident Evil 5\" presenta un gameplay simile a quello di \"Resident Evil 4\". Il giocatore prende il controllo di Chris Redfield o Sheva Alomar, con una prospettiva in terza persona. Il gioco offre quattro diverse combinazioni di comandi nelle opzioni, una delle quali ricalca il gioco precedente. L'ambiente gioca un ruolo cruciale anche in questo episodio: negli scenari sono disseminati barili esplosivi o generatori elettrici che possono essere sfruttati per eliminare le orde di nemici. Il gioco introduce dei nemici nuovi, chiamati Majini, simili ai Ganados di \"Resident Evil 4\", cos\u00ec come nuove, mortali creature. Caratteristica principale del gioco \u00e8 in ogni caso l'elemento multiplayer in cooperativa. Per la prima volta nella serie di \"Resident Evil\", nello svolgimento dell'avventura il protagonista non \u00e8 pi\u00f9 solo, ma \u00e8 accompagnato da un partner. La spalla, controllata dalla CPU (o anche da un amico tramite LAN o Internet) interagisce a pieno con mondo circostante: collabora nell'abbattere i nemici o nell'applicare tattiche di sopravvivenza congiunte. Nelle versioni console, lo schermo viene suddiviso. Ad aumentare la longevit\u00e0 e la rigiocabilit\u00e0, vi sono diversi elementi collezionabili, fra cui gli stemmi della B.S.A.A., nascosti attraverso gli scenari del gioco, modelli di alcuni personaggi del gioco e costumi alternativi.\nUna volta terminata l'avventura principale, si sblocca \"I Mercenari\", minigioco a tempo ed a punti con la finalit\u00e0 di resistere ad orde di nemici impersonando Chris, Sheva, Jill o Wesker, in cui \u00e8 valevole il bonus delle combo (punteggi maggiorati per uccisioni consecutive in brevissimo tempo). Anche questo minigioco possiede una modalit\u00e0 cooperativa, che pu\u00f2 essere giocata in due sia online che sulla stessa console. Il 7 aprile 2009, Capcom ha reso disponibile per il download la modalit\u00e0 \"Versus\", giocabile online da quattro persone contemporaneamente, che include diverse modalit\u00e0 secondarie. Nella modalit\u00e0 in cooperativa \"Assassini\" una coppie di giocatori compete con un'altra per il punteggio, mentre nella modalit\u00e0 singola \"Sopravvissuti\" \u00e8 consentito eliminare gli altri giocatori on-line, ottenendo pi\u00f9 punti.\nRiferimenti ai giochi precedenti.\n\"Resident Evil 5\" essendo di fatto il sequel di \"Resident Evil 4\" continua a parlare dei parassiti noti come Las Plagas, gli stessi che avevano infettato il villaggio di El Pueblo dove Leon Scott Kennedy si era dovuto recare per salvare la figlia del presidente tenuta in ostaggio da persone affette da Plagas, note come ganados. Il campione di Plagas cui \u00e8 venuta in possesso la Tricell \u00e8 stato recuperato da Wesker dal cadavere di Jack Krauser durante gli eventi di Resident Evil 4. Chris, infatti fa riferimento alle vicende di \"Resident Evil 4\" dicendo che la popolazione della citt\u00e0 Kijuju, sta impazzendo \"Come quei ganado descritti nel rapporto Kennedy\", facendo riferimento proprio a Leon S. Kennedy e alla sua missione in Spagna dove affront\u00f2 anch'egli persone affette da Plagas. Le Plagas hanno subito mutamenti genetici in Resident Evil 5, da parte della Tricell, che le hanno potenziate ulteriormente, facendo cambiare l'aspetto dei parassiti rispetto agli stadi originali che assumevano in \"Resident Evil 4\".\nSviluppo.\nJun Takeuchi (direttore di \"Onimusha\" e produttore di '), ha rilevato compiti di produttore da Hiroyuki Kobayashi. Keiji Inafune, promoter di \"Resident Evil 2\" e produttore esecutivo di \"Resident Evil 4\", ha supervisionato il progetto. Nel febbraio 2007, i membri del Clover Studio di Capcom sono stati chiamati per aiutare nello sviluppo del gioco. Di questi sviluppatori, alcuni hanno aiutato Takeuchi su \"Resident Evil 5\", mentre altri hanno aiutato Inafune nello sviluppo di ', esclusiva temporale per Wii uscito pure su PlayStation 3 rimasterizzato in HD insieme a \"\" Altri membri dello staff che hanno collaborato allo sviluppo di \"Resident Evil\" sono coinvolti nel progetto. Il produttore Minoru Nakai ha dichiarato che il gioco non arriver\u00e0 mai su Wii, per\u00f2 non ha escluso che un futuro titolo possa essere sviluppato anche per la console Nintendo.\nChristian Svensson di Capcom ha dichiarato che oltre la modalit\u00e0 \"Versus\" ci saranno altre nuove espansioni per il gioco.\nMarketing.\nAnche se il gioco ha ottenuto un grande interesse tra gli appassionati di \"Resident Evil\", all'E3 2006 non c'\u00e8 stato nessun video e nessuna informazione riguardante il gioco. All'E3 2007, Capcom ha mostrato un breve trailer di \"Resident Evil 5\". La versione completa (circa 3 minuti) del trailer mostrato in occasione dell'E3\u00a02007 \u00e8 stato pubblicato il 26 luglio 2007 su Xbox 360 Marketplace e PlayStation Network.\nAlla fine di marzo 2008, \u00e8 stato pubblicato con Famitsu Wave di aprile un DVD che sono state svelate le prime caratteristiche del gioco. Il 10 aprile 2008, il DVD \u00e8 stato pubblicato sul blog ufficiale della Capcom con la traduzione in inglese. Takeuchi ha dato nuove informazioni sul gioco e ha mostrato nuovi video sul gameplay del gioco. Un trailer \u00e8 stato mostrato al Captivate'08 il 31 maggio 2008 e ha debuttato su GameTrailers TV, GameTrailers e Spike TV.\nUna demo del gioco \u00e8 stata pubblicata in Giappone solo su Xbox 360 il 5 dicembre, mentre in Nord America ed Europa il 26 gennaio per una settimana in esclusiva sempre su Xbox 360. Il 2 febbraio \u00e8 stata distribuita per la PlayStation 3..\nLa campagna promozionale fu in crescendo, partendo da informazioni fantasma fino al martellare la rete di battage pubblicitario, complice anche 5 video promozionali realizzati con attori in carne e ossa, dove si scambiavano immagini cinematografiche live action con frame virtuali, i 5 minifilm furono realizzati da Marcus Nispel, regista del remake di non aprite quella porta; Capcom non \u00e8 nuova a tali mosse, il primo videogioco propose al pubblico una vera e propria rivoluzione non solo sul piano del gameplay e meccanica ma anche per filmati introduttivi, realizzato con attori in carne e ossa, affilando cos\u00ec sempre di pi\u00f9 i legami con il mondo del cinema; per promuovere \"Resident Evil 2\" George Romero realizz\u00f2 due spot che divennero presto dei cult tra gli appassionati.\n\"Alternative\"/\"Gold Edition\".\nDurante la conferenza stampa di Sony al Tokyo Game Show 2009, Capcom ha annunciato \"Biohazard 5: Alternative Edition\" per PlayStation 3 e Xbox 360, pubblicato in Giappone nella primavera 2010. Questa nuova edizione fa uso del PlayStation Move e vanta un contenuto extra che riguarda una nuova avventura intitolato \"Incubo senza uscita\" (\"Lost in Nightmares\"), con Jill e Chris assieme infiltrarti nel castello di Ozwell Spencer nel 2006 per scoprire gli inquietanti misteri che vi si celano all'interno. Un breve trailer \u00e8 stato presentato in occasione Tokyo Game Show. Tutto il capitolo extra si svolge nella residenza Spencer gi\u00e0 vista nel flashback di Chris in \"Resident Evil 5\". Capcom USA ha annunciato la pubblicazione dei contenuti sotto forma di DLC in Australia, Europa e Nord America attraverso PlayStation Network e Xbox Live.\nUn'altra edizione al di fuori del Giappone, intitolata \"Resident Evil 5: Gold Edition\" uscir\u00e0 in versione disco, che conterr\u00e0 il gioco originale insieme agli episodi \"Incubo senza uscita\" e \"Una fuga disperata\". Quest'ultimo \u00e8 ambientato in contemporanea a \"Resident Evil 5\" e vede protagonisti Jill Valentine e Josh Stone, che cercheranno di aiutare Chris e Sheva, oltre a nuovi 4 costumi (due per Chris e due per Sheva). Nella Gold Edition \u00e8 contenuta la modalit\u00e0 VERSUS, dove lo scopo \u00e8 quello di eliminare pi\u00f9 nemici e avversari possibili entro il limite di tempo.\nCritica.\nControversie.\nIl trailer di \"Resident Evil 5\" dell'E3 2007 ha subito varie accuse di razzismo. In una recente intervista rilasciata al Multiplayer Blog di MTV.com, il giornalista N'Gai Croal si \u00e8 aggiunto al coro degli accusatori, motivando la presunta ambiguit\u00e0 del titolo in lavorazione che si evince dal filmato proposto da Capcom.\nCroal sostiene che nonostante non sia nelle intenzioni delle software house far emergere ideologie razziste in \"Resident Evil 5\", il trailer promozionale \u00e8 intriso di stereotipi la cui pericolosit\u00e0 \u00e8 legata alla storia recente del post-colonialismo. Dopo l'uscita dell'ultimo video di Resident Evil 5, il gioco \u00e8 stato accusato di razzismo da un blog a favore delle donne africane. Tutto parte dal fatto che i \"cattivi del gioco\" stavolta sono persone di colore, mentre il protagonista, impegnato nell'ucciderli, \u00e8 bianco (da notare che la maggioranza dei nemici hanno sembianze molto umane pur essendo zombie, per effetto del nuovo virus, si ha quindi la percezione di un uomo bianco occidentale che uccide molti uomini neri africani indigeni). Secondo Takeuchi Resident Evil 5 \u00e8 privo di allusioni razziste o politiche.\nVendite.\nIl gioco nel primo giorno di vendite in Giappone ha venduto copie rispettivamente suddivise in copie per la versione PlayStation 3 e copie per la versione Xbox 360. Il gioco ha superato \"Resident Evil 4\" che nel suo primo giorno di vendita in Giappone aveva fatto copie per la versione GameCube e copie per la versione PlayStation 2.\nIl 18 marzo 2009 il produttore ha annunciato che il gioco ha venduto 4 milioni di copie.\nIl gioco in versione PS3 ha venduto in Giappone copie risultando il 16\u00ba gioco pi\u00f9 venduto del 2009 nella terra del Sol Levante; invece per Xbox 360 sono state vendute copie.\nA fine marzo 2017 il titolo ha venduto 8.830 milioni di copie su tutte le piattaforme.\nAccoglienza.\nLa rivista \"Play Generation\" diede alla versione per PlayStation 3 un punteggio di 95/100, apprezzando la solidit\u00e0 tecnica, il fatto che fosse divertente quanto il quarto capitolo e la grande longevit\u00e0 e come contro gli occasionali momenti di follia di Sheva e la somiglianza generale con \"Resident Evil 4\", finendo per trovarla un'avventura tecnicamente solida, divertente da giocare e dotata di una notevole longevit\u00e0, reputandola esaltante se giocata in compagnia. La stessa testata classific\u00f2 la \"Gold Edition\" come il migliore titolo per Move del 2010.\nEdizione limitata.\nIl gioco \u00e8 stato reso disponibile anche in edizione limitata: la scatola \u00e8 composta da una confezione di metallo e contiene, oltre al gioco, un DVD con il Making Of.\nSequel.\nIl seguito del gioco, \"Resident Evil 6\", rivede come protagonisti i principali personaggi della saga di Resident Evil, in particolare Leon S. Kennedy e Chris Redfield. In questo gioco, Leon e Chris combattono uno contro l'altro poich\u00e9 in disaccordo sul dover uccidere o meno una testimone dell'epidemia del nuovo Virus-C, che potrebbe essere anche la colpevole; la storia \u00e8 ambientata quindici anni dopo l'incidente di Raccoon City e questa volta il mondo sar\u00e0 messo in pericolo dal nuovo Virus-C. \"Resident Evil 6\" torna quindi a parlare dei Virus e delle B.O.W., e non pi\u00f9 di Plagas, di Ganados o di Majini. Il gioco \u00e8 suddiviso in tre storie e possiede nuove meccaniche di gioco, come la possibilit\u00e0 di correre e sparare nello stesso momento. Il gioco \u00e8 interamente doppiato in italiano, come avvenuto in precedenza per ' e '."}
{"id": "2193990", "revid": "782150", "url": "https://it.wikipedia.org/wiki?curid=2193990", "title": "Femminamorta", "text": "Femminamorta pu\u00f2 riferirsi a varie montagne:\nLocalit\u00e0:"}
{"id": "2193991", "revid": "125854951", "url": "https://it.wikipedia.org/wiki?curid=2193991", "title": "Parole in libert\u00e0 (futurismo)", "text": "Parole in libert\u00e0 o Paroliberismo \u00e8 uno stile letterario introdotto dal Futurismo in cui le parole che compongono il testo non hanno alcun legame sintattico-grammaticale fra loro e non sono organizzate in frasi e periodi. Si utilizzano segni matematici, simboli musicali, parole composte, verbi all'infinito, caratteri tipografici, vengono aboliti gli avverbi e gli aggettivi e infine si cercano analogie tra le parole.\nI principi e le regole di questa tecnica letteraria sono state individuate e scritte da Marinetti nel \"Manifesto tecnico della letteratura futurista\" dell'11 maggio 1912 e riprese anche nel successivo \"Distruzione della sintassi/Immaginazione senza fili/Parole in libert\u00e0\" dell'11 maggio 1913.\n\u00abOra supponete che un amico vostro dotato di questa facolt\u00e0 lirica si trovi in una zona di vita intensa (rivoluzione, guerra, naufragio, terremoto ecc.) e venga, immediatamente dopo, a narrarvi le impressioni avute. Sapete che cosa far\u00e0 istintivamente questo vostro amico lirico e commosso? ...\nEgli comincer\u00e0 col distruggere brutalmente la sintassi nel parlare. Non perder\u00e0 tempo a costruire i periodi. S'infischier\u00e0 della punteggiatura e dell'aggettivazione. Disprezzer\u00e0 cesellature e sfumature di linguaggio, e in fretta vi getter\u00e0 affannosamente nei nervi le sue sensazioni visive, auditive, olfattive, secondo la loro corrente incalzante. L'irruenza del vapore-emozione far\u00e0 saltare il tubo del periodo, le valvole della punteggiatura e i bulloni regolari dell'aggettivazione. Manate di parole essenziali senza alcun ordine convenzionale. Unica preoccupazione del narratore rendere tutte le vibrazioni del suo io\u00bb. (\"Parole in libert\u00e0\" di Filippo Tommaso Marinetti in \"Distruzione della sintassi/Immaginazione senza fili/Parole in libert\u00e0\").Secondo Marinetti i sostantivi vanno messi a caso perch\u00e9 la sintassi deve essere semplice.\nUn esempio di utilizzo di parole in libert\u00e0 \u00e8 dato dal libro \"Zang Tumb Tumb\" di Filippo Tommaso Marinetti."}
{"id": "2193996", "revid": "228005", "url": "https://it.wikipedia.org/wiki?curid=2193996", "title": "Bundesliga (rugby a 15)", "text": "La Bundesliga (in tedesco \"Lega federale\") o Rugby-Bundesliga \u00e8 il massimo campionato nazionale tedesco di rugby a 15.\nIstituito nel 1971 dalla Deutscher Rugby-Verband, la federazione rugbistica nazionale, sostituisce da tale data il \"Deutsche Meisterschaft\", competizione che attraverso un complesso sistema di leghe regionali e incontri di finale tra i vari vincitori assegnava il titolo di campione tedesco.\nSi basa su un sistema a due gironi con \"play-off\" e finale per il titolo.\nLa squadra maggiormente vittoriosa a tutta la stagione 2015-16 \u00e8 l', che si \u00e8 aggiudicata 9 edizioni di torneo (in aggiunta ai 3 titoli di campione prima del 1971).\nCampione uscente alla stagione 2016-17 \u00e8 il , vincitore del suo primo titolo nel 2016."}
{"id": "2193997", "revid": "767487", "url": "https://it.wikipedia.org/wiki?curid=2193997", "title": "L'isola (film 2006)", "text": "Ostrov (\u041e\u0441\u0442\u0440\u043e\u0432, \"L'isola\") \u00e8 un film del 2006 diretto da Pavel Lungin. Le riprese si sono svolte nella citt\u00e0 di Kem, in Carelia, sulle rive del Mar Bianco.\nSinossi.\n1942. Mentre infuria la Seconda Guerra Mondiale, un rimorchiatore sovietico viene bloccato e assaltato dalla marina tedesca al largo del Mar Bianco. Un marinaio molto giovane, preso dal panico, esegue l'ordine impartitogli da un ufficiale nazista e spara per uccidere il comandante credendo cos\u00ec di aver salva la vita; non sa tuttavia che il rimorchiatore \u00e8 stato minato e salta in aria poco dopo. Il marinaio, salvatosi fortuitamente dall'esplosione si ritira in vita monastica sull'isola e per tutta la vita sar\u00e0 tormentato dal rimorso del peccato commesso. Egli diventa padre Anatolij, un misterioso e anziano monaco che, si dice, sia in grado di operare miracolose guarigioni. Tra i visitatori che di tanto in tanto si rivolgono al sacerdote arriva, un giorno, un ammiraglio che chiede al prete di provare a guarire la figlia in preda a una forma di pazzia. Padre Anatolij gli dice invece che la figlia \u00e8 posseduta e la porta sull'isolotto in cui si \u00e8 sempre ritirato a pregare. Dopo la preghiera la donna viene restituita serena e libera al padre. L'ammiraglio chiede a padre Anatolij cosa pu\u00f2 fare in cambio per lui e questi gli confessa il proprio delitto per scaricare la sua coscienza tormentata; questi allora gli dice di stare tranquillo perch\u00e9 il suo comandante non era morto. Gli svela poi alcuni dettagli: lo ha solo ferito ad una mano e caduto in acqua si \u00e8 salvato; con ci\u00f2 si rivela come il suo comandante che lo ha perdonato gi\u00e0. Il prete finalmente trover\u00e0 la pace agognata e potr\u00e0 morire in grazia di Dio.\nValore dell'opera.\nIl film ha una colonna sonora di alto valore artistico, con un lirismo che infonde un profondo senso mistico e religioso. Tutto lo svolgimento del film, le immagini e i dialoghi rappresentano una continua preghiera, un ininterrotto dialogo con Dio. L'ambiente, desolante nei primi minuti, contribuisce subito dopo a trasferire la percezione dello spettatore in una dimensione assolutamente diversa. La recitazione \u00e8 semplice, ispirata, naturale.\nRiconoscimenti.\n\"L'isola\" \u00e8 stato il film di chiusura della Mostra del Cinema di Venezia 2006.\nHa vinto i premi Nika 2007 come miglior film, regista, attore protagonista, attore non protagonista, fotografia, suono."}
{"id": "2193999", "revid": "1373765", "url": "https://it.wikipedia.org/wiki?curid=2193999", "title": "Passo di Annibale", "text": "Il passo di Annibale (m 1.798 s.l.m.) \u00e8 un valico tra la provincia di Modena (Emilia-Romagna) e la provincia di Pistoia (Toscana), e che mette in comunicazione la valle delle Tagliole (con i suoi Borghi di Tagliole, Ca' di Gallo, Ronchi e Rotari), con la val di Luce (o valle delle Pozze). Il nome del passo ricorda il presunto passaggio nel 217 a.C. del generale Cartaginese Annibale durante la seconda guerra punica."}
{"id": "2194002", "revid": "2373", "url": "https://it.wikipedia.org/wiki?curid=2194002", "title": "Onocentauro", "text": "Gli onocentauri (; latino: \"onocentaur\u012b\") sono creature della mitologia greco-romana.\nNel mito.\nEssi erano affini ai centauri, con i quali condividono una duplice natura, umana e selvatica, ma con la parte inferiore del corpo non da cavallo, ma da asino. Infatti i centauri possono essere considerati la macrofamilia, da cui derivano gli ippocentauri (con la parte inferiore del corpo da cavallo) e gli onocentauri.\nSono considerati il simbolo della lussuria maschile e come falsi adulatori delle persone a loro vicine. Anche per questo spesso sono rappresentati con due lingue.\nGli onocentauri sono citati anche in testi islandesi col nome di \"finngalkan\".\nNella Bibbia.\nGli onocentauri sono citati nella Bibbia dal profeta Isaia, in particolare in . Col tempo e il susseguirsi delle traduzioni, la dicitura di \"onocentauri\" si perse a favore della pi\u00f9 generica \"centauri\" e pi\u00f9 tardi venne tradotta come \"iene\" o \"sciacalli\". In particolare, la CEI modific\u00f2 la propria traduzione in questo senso negli anni Settanta."}
{"id": "2194017", "revid": "112960631", "url": "https://it.wikipedia.org/wiki?curid=2194017", "title": "Balzo delle Rose", "text": "Il Balzo delle Rose (1.739 ) \u00e8 una montagna dell'Appennino tosco-emiliano.\nDescrizione.\nLa montagna viene cos\u00ec denominata in quanto nel passato la sua cima era ricoperta di rododentri che, nel periodo della fioritura, conferivano alla montagna un aspetto rosa-rosso.\nIl suo fianco \u00e8 attraversato dalla \"Via del Duca\" (o Via Ducale) che fu costruita fra il 1819 ed il 1823 ed univa i Ducati di Modena e di Lucca senza attraversare il Granducato di Toscana.\nLa cima si trova nel cuore dell'Appennino Tosco-Emiliano e sovrasta il borgo di Ca' di Gallo nella Valle delle Tagliole.\nAttualmente la sua cima, nel periodo invernale, \u00e8 meta di turisti che amano lo sci d'alpinismo."}
{"id": "2194018", "revid": "1318658", "url": "https://it.wikipedia.org/wiki?curid=2194018", "title": "Festivit\u00e0 romane", "text": "Le festivit\u00e0 romane, le \"Feriae\", erano giorni di festa celebrati solennemente, perch\u00e9 normalmente celebrate in onore di una certa divinit\u00e0 o ricorrenza religiosa; tra questi i pi\u00f9 importanti erano i \"Saturnalia\", i \"Consualia\", i \"Lupercalia\" e i riti della Bona Dea. \nLe festivit\u00e0 romane vennero abolite con l'editto di Tessalonica del 27 febbraio 380 emesso dall'imperatore Teodosio I quando il cristianesimo divenne religione di stato.\nDescrizione.\nLe \"Feriae\" romane potevano essere pubbliche o private; solo le prime ricevevano fondi pubblici per la loro celebrazione.\nLe \"Feriae\" potevano essere di tre tipi:\nUna delle fonti pi\u00f9 rilevanti per le festivit\u00e0 \u00e8 costituita da \"Fasti\", un'opera incompleta di Publio Ovidio Nasone che descrive le festivit\u00e0 da gennaio a giugno.\nSvetonio racconta a proposito di come festeggiava l'imperatore Augusto:\nElenco cronologico delle festivit\u00e0.\nNovembre.\n7-14 novembre ludi plebeia in onore di Giove "}
{"id": "2194020", "revid": "365417", "url": "https://it.wikipedia.org/wiki?curid=2194020", "title": "Iggy Piggy Ranger", "text": "Iggy Piggy Ranger (\"Iggy Arbuckle\") \u00e8 una serie televisiva statunitense/canadese a cartoni animati, creata da Guy Vasilovich, trasmessa da Teletoon il 29 giugno 2007. \u00c8 basata su una striscia a fumetti dello stesso Vasilovich, pubblicata sulla rivista \"National Geographic Kids\". La serie fu cancellata il 10 ottobre 2007 dopo una sola stagione.\nLa serie ha come protagonista Iggy Arbuckle, guardiaparco (nella serie, \"Pig Ranger\") del Kookamunga National Park. Dalla serie \u00e8 stato tratto anche un videogioco on-line, \"The Great Kookamunga Challenge\", uscito il 12 settembre 2007 sul sito della Nickelodeon e legato ad un concorso a premi, che \u00e8 rimasto on-line per sei settimane.\nIn Italia la serie \u00e8 stata trasmessa su Jetix nell'agosto 2008 e in seguito in chiaro su Rai 2 dal 16 gennaio 2009."}
{"id": "2194021", "revid": "1305772", "url": "https://it.wikipedia.org/wiki?curid=2194021", "title": "Coordinata di reazione", "text": "In chimica, una coordinata di reazione \u00e8 una coordinata monodimensionale che rappresenta l'evoluzione di un processo chimico lungo un dato \"cammino di reazione\". Solitamente \u00e8 un parametro geometrico che varia durante la trasformazione di una o pi\u00f9 entit\u00e0 che prendono parte a una data reazione chimica.\nIl concetto.\nQueste coordinate possono talvolta rappresentare un sistema di coordinate reali (come la lunghezza di legame, l'angolo di legame...), sebbene, specialmente per reazioni pi\u00f9 complesse, ci\u00f2 pu\u00f2 essere difficoltoso (e vengono utilizzati parametri non geometrici, ad esempio l'ordine di legame).\nLe coordinate di reazione sono spesso riportate in rappresentazione grafica contro l'energia libera per dimostrare schematicamente il profilo dell'energia potenziale (una intersezione di una superficie di energia potenziale) associata alla reazione.\nNel formalismo della teoria dello stato di transizione la coordinata di reazione \u00e8 quella coordinata facente parte di un insieme di coordinate curvilinee ottenute da quelle convenzionali per i reagenti che, per ogni stadio della reazione, conduce dalla configurazione dei reagenti a quella dei prodotti passando attraverso lo stato di transizione. La coordinata di reazione viene tipicamente scelta per seguire il percorso lungo il gradiente di energia potenziale dai reagenti ai prodotti.\nPer esempio, nella dissociazione omolitica dell'idrogeno molecolare, un opportuno sistema di coordinate da scegliere sarebbe la coordinata corrispondente alla lunghezza di legame.\nEsempi di coordinate di reazione.\nPossono essere scelte diverse grandezze come coordinate di reazione. Alcune di queste sono:"}
{"id": "2194022", "revid": "125685750", "url": "https://it.wikipedia.org/wiki?curid=2194022", "title": "Campionato scozzese di rugby a 15", "text": "Il Campionato scozzese di Rugby XV, conosciuto come Scottish Premiership (in passato anche come \"Scottish Hydro Electric Premiership Division One\") \u00e8 il massimo campionato scozzese di rugby composto da dieci squadre.\nTuttavia non \u00e8 il massimo livello di rugby espresso dal paese, dato che due formazioni scozzesi, gli Edinburgh Rugby e i Glasgow Warriors (e precedentemente i Border Reivers) militano nella lega Pro12 (fino al 2011 conosciuta come Celtic League).\nStoria.\nTra il 1855-60 venne introdotto in Scozia il gioco del rugby (o del Football secondo le regole praticate a Rugby) tramite la Edinburgh Academy, una scuola pubblica di stampo britannica, dove tra il 1857 ed il 1858 nascer\u00e0 il primo club scozzese, gli Edimburg Academicals.\nSuccessivamente sembrerebbe che un primo incontro tra due scuole avvenne gi\u00e0 nel 1857 tra \"Royal High School\" ed il \"Merchiston Castle\". La diffusione del rugby avr\u00e0 negli anni successivi una impronta prevalentemente di stampo scolastico o universitario che non limiteranno comunque la nascita di club \"open\", ossia aperti anche a giocatori non iscritti ad una scuola, come i West of Scotland o gli Edinburgh Wanderers.\nFino a stagione 1972-73 in Scozia esisteva un campionato noto come \"campionato non ufficiale\" che prevedeva un calendario poco rigido in cui alcuni club giocavano pi\u00f9 partite rispetto ad altri con il risultato che la classifica finale falsata e difficile da comprendere. Dal 1973-74 la Scottish Rugby Union riusc\u00ec ad organizzare e strutturare il campionato diviso in sei livelli (Division). L'impostazione societaria di diverse squadre dovette cambiare al riguardo del tesseramento dei giocatori, non pi\u00f9 appartenenti solo agli istituti Universitari o scolastici stessi, ma ingaggiati anche da altre squadre.\nFormula.\nDalla stagione 2010-11, dopo 11 partite, le prime otto squadre classificate nella Division One gareggiano nel campionato di Premier A. Le ultime 4 squadre partecipare le prime 4 squadre della Division Two formano la Premier B; le restanti squadre di Division Two formano la Premier C. Dal 2012-13 le squadre di prima divisione passano da un numero di 12 a 10.\nAlbo d'oro.\nCampionato non ufficiale\nCampionato ufficiale"}
{"id": "2194024", "revid": "3082", "url": "https://it.wikipedia.org/wiki?curid=2194024", "title": "Sementive", "text": ""}
{"id": "2194025", "revid": "254059", "url": "https://it.wikipedia.org/wiki?curid=2194025", "title": "Francesco Gonzaga (1546-1620)", "text": "Biografia.\nAnnibale Gonzaga nacque dal marchese Carlo Gonzaga, titolare della signoria di Gazzuolo, e dalla sua moglie Emilia Cauzzi Gonzaga. \nRimasto orfano del padre nel 1555, il marchese crebbe sotto la tutela del cardinale Ercole Gonzaga.\nInviato nelle Fiandre alla corte di Filippo II per essere avviato alla carriera militare, ebbe modo di seguire il re in Spagna dove invece matur\u00f2 la sua vocazione religiosa.\nDecise di entrare nell'Ordine dei frati minori, assumendo il nome di Francesco; completati gli studi ad Alcal\u00e1 e ordinato sacerdote a Toledo nel 1570, torn\u00f2 in Italia per dedicarsi all'insegnamento della teologia non senza ricoprire incarichi di responsabilit\u00e0 all'interno della famiglia francescana della provincia veneta di cui fu ministro provinciale. \nNel 1579, a soli 33 anni, fu eletto ministro generale dell'Ordine dei Frati Minori e come tale si dedic\u00f2 alla redazione di nuove costituzioni che permettessero ai frati di accogliere gli insegnamenti del Concilio di Trento.\nDalla fine del 1587 fu vescovo di Cefal\u00f9, impegnato nell'applicazione dei decreti tridentini prima di essere trasferito alla sede di Pavia. La sua famiglia lo volle invece vescovo della citt\u00e0 gonzaghesca; cos\u00ec dal 1593 fino alla morte sopraggiunta nel 1620 per 27 anni fu guida e pastore della diocesi di Mantova per la quale organizz\u00f2 sei sinodi.\nNel 1594 modific\u00f2 un'ala del palazzo episcopale, in modo da potervi ospitare il seminario per la formazione dei sacerdoti; notevoli furono gli interventi per il restauro e la decorazione interna del Duomo cittadino.\nNel 1596 papa Clemente VIII lo convoc\u00f2 a Roma per nominarlo nunzio apostolico a Parigi per due anni: partecip\u00f2 all'opera di riconciliazione tra Francia e Spagna (pace di Vervins, 1598).\nFinanzi\u00f2 migliorie nella chiesa di San Francesco a Mantova e invit\u00f2 Camillo de Lellis ad aprire in Mantova un convento dei suoi frati ospedalieri.\nCedette il feudo di Ostiano, di cui era marchese, al nipote Scipione, primogenito del fratello Ferrante e principe di Bozzolo.\nMor\u00ec a Mantova e fu sepolto nel Duomo.\nMentre \u00e8 in corso il processo per la sua beatificazione, attualmente la Chiesa cattolica gli riconosce il titolo di venerabile.\nIl museo diocesano di Mantova \u00e8 dedicato a Francesco Gonzaga.\nGenealogia episcopale.\nLa genealogia episcopale \u00e8:"}
{"id": "2194026", "revid": "343906", "url": "https://it.wikipedia.org/wiki?curid=2194026", "title": "Mutilazioni genitali", "text": ""}
{"id": "2194027", "revid": "343906", "url": "https://it.wikipedia.org/wiki?curid=2194027", "title": "Mutilazioni sessuali femminili", "text": ""}
{"id": "2194032", "revid": "729019", "url": "https://it.wikipedia.org/wiki?curid=2194032", "title": "Italian Women's Championship", "text": "L'Italian Women's Championship \u00e8 il titolo femminile difeso nella federazione Italian Championship Wrestling (ICW)\nStoria.\nIl titolo viene creato nel 2007 e messo in palio in un torneo che si conlcuse con la vittoria in finale di Queen Maya che sconfisse Lisa Schianto il 22 dicembre. \nIl record di regni titolati appartiene a Queen Maya che vanta sei vittorie della cintura."}
{"id": "2194034", "revid": "344646", "url": "https://it.wikipedia.org/wiki?curid=2194034", "title": "Muffa grigia", "text": ""}
{"id": "2194036", "revid": "1226", "url": "https://it.wikipedia.org/wiki?curid=2194036", "title": "Base lunare", "text": ""}
{"id": "2194038", "revid": "228587", "url": "https://it.wikipedia.org/wiki?curid=2194038", "title": "Archer", "text": ""}
{"id": "2194041", "revid": "1115371", "url": "https://it.wikipedia.org/wiki?curid=2194041", "title": "Campionato russo di rugby a 15", "text": "La Premier League di rugby (in russo: \u0420\u0435\u0433\u0431\u0438\u0439\u043d\u0430\u044f \u043f\u0440\u0435\u043c\u044c\u0435\u0440-\u043b\u0438\u0433\u0430, \"Regbijnaja prem\u2019er-liga\"), nota internazionalmente con la dicitura inglese di Rugby Premier League, \u00e8 il massimo campionato russo di rugby a 15.\nLe squadre partecipanti al torneo variano da 8 a 12 a seconda dell'edizione, modificandone necessariamente anche la formula. Il torneo si svolge nell'ambito del sistema primavera-autunno dal mese di maggio a quello di novembre.\nNella storia del torneo, sono soltanto tre il club che si sono aggiudicati il titolo di campione di Russia: , e , quest'ultime entrambe della citt\u00e0 di Krasnojarsk nell'omonimo territorio russo. Di questi, Enisej-STM e Krasny Jar sono le due formazioni pi\u00f9 vittoriose del campionato con 10 titoli ciascuna.\nStoria.\nEsisteva gi\u00e0 dal 1936 un campionato dell'Unione Sovietica; dopo lo scioglimento di quest'ultima, la neoistituita Federazione russa istitu\u00ec un nuovo torneo nazionale nel 1992, denominato Superleague.\nDall'edizione 2005 \u00e8 stato riorganizzato nella forma attuale, semiprofessionistica, creando l'apposito organismo Professional Rugby League, responsabile della competizione. Nel 2014 l'organismo \u00e8 stato riformato nell'attuale Rugby Premier League, in quanto lo status giuridico del Professional Rugby League non rispettava le norme delle leggi federali sulla cultura fisica e lo sport nella Federazione Russa."}
{"id": "2194042", "revid": "109219931", "url": "https://it.wikipedia.org/wiki?curid=2194042", "title": "Formazione neoclassica", "text": "In linguistica, per \"formazione neoclassica\" (o \"composizione neoclassica\" o, ancora, \"confissazione\") si intende un processo, tipico delle lingue speciali (o settoriali), ma presente anche nel lessico comune, che consiste nel formare parole utilizzando morfi con valore semantico pieno, mutuati soprattutto dalle lingue classiche (greco antico e latino), detti \"confissi\" o \"semiparole\" (come in \"agri-coltura\", \"piro-mane\", \"antropo-logia\", \"pseudo-scienza\"). I confissi rappresentano una forma particolare di affisso.\nQuando il confisso precede l'altro elemento del composto, \u00e8 detto \"prefissoide\", mentre quando lo segue \u00e8 detto \"suffissoide\".\nEsistono due tesi della natura di confisso dei morfi, una pi\u00f9 riduttiva ed una generale. Secondo quest'ultima, sono confissi anche i semantemi verbali delle parole composte, es. \"gira-sole\". Non vi \u00e8 accordo sulla classificazione di questi elementi in confissi e si preferisce utilizzare il termine pi\u00f9 generale di \"elemento formativo\", in relazione all'inglese \"combining form\". La tesi pi\u00f9 riduttiva mette in relazione la natura semantica dei confissi con l'origine neoclassica del loro significato. In questo caso i confissi si riducono agli affissi con valore semantico pieno ed origine greca o latina.\nOltre che dalle lingue classiche, una lingua pu\u00f2 trarre confissi dal proprio repertorio lessicale (come nel caso dell'italiano come \"socio-\", da \"sociale\") o da quello di altre lingue moderne.\nIl sistema con cui si sono formate questo tipo di parole si modella solo superficialmente sulle lingue classiche, nel senso che la quasi totalit\u00e0 dei composti cos\u00ec formati non esistevano nelle lingue antiche. Per esempio, la parola \"psicologo\" non esisteva in greco, ma esistevano le parole \u03c8\u1fe1\u03c7\u03ae, \"ps\u0233ch\u1e17\" ('vita', 'anima') e \u03bb\u03cc\u03b3\u03bf\u03c2, \"l\u00f3gos\", ('parola', 'discorso', 'argomento').\nUno dei principi pi\u00f9 importanti che regola la neologia di queste parole \u00e8 la cosiddetta produttivit\u00e0 morfolessicale. Si tratta di un meccanismo che permette di combinare i diversi componenti derivati in maniera potenzialmente illimitata, creando cos\u00ec parole sempre nuove. Ci\u00f2 permette, in linea teorica, di generare una parola senza dover tenere conto di particolari regole di formazione (ad esempio, \"micro+spia\" \u2192 \"microspia\"; \"micro+fono\" \u2192 \"microfono\" ecc.).\nUn altro processo relativo all'utilizzo di confissi \u00e8 l'accorciamento nella composizione, cio\u00e8 la riduzione del corpo di una parola a una sua parte, che conserva il significato della parola intera. Cos\u00ec, si trae il confisso \"auto-\" da \"automobile\", \"foto-\" da \"fotografia\", \"tele-\" da \"telefono\" o da \"televisione\". Si ottengono quindi coppie di omonimi fra gli elementi formativi etimologici (\"auto-\", 's\u00e9 stesso', 'da s\u00e9'; \"foto-\", 'luce'; \"tele-\", 'lontano') e le forme accorciate: \"eco-\", ad esempio, rinvia a 'casa', 'ambiente vitale' in \"ecologia\", ma esiste anche il confisso 'eco-' dallo stesso termine \"ecologia\", come in \"ecosistema\".\nLa coniazione di elementi formativi ricavati per accorciamento \u00e8 un procedimento produttivo e vitale (si pensi a formazioni recenti, quali \"bioagricoltura\", \"biotecnologia\", in cui \"bio-\" \u00e8 ricavato da \"biologia\"). Tra gli elementi formativi ricavati per accorciamento, quelli pi\u00f9 usati nella lingua comune possono acquisire autonomia ed essere impiegati come nomi invariabili."}
{"id": "2194047", "revid": "446353", "url": "https://it.wikipedia.org/wiki?curid=2194047", "title": "HMS Glorious", "text": "La HMS \"Glorious\" fu una portaerei della Royal Navy capoclasse della classe \"Glorious\", una modifica estrema di un incrociatore da battaglia convertito in portaerei nel 1922.\nVenne progettato per essere uno dei \"large light cruiser\" (\"grandi incrociatori leggeri\") di Jackie Fisher che doveva partecipare ad uno sbarco anfibio sulla costa baltica della Germania durante la prima guerra mondiale. La flotta di Sua Maest\u00e0 accolse la \"Glorious\" e le sue (quasi) gemelle \"Furious\" e \"Courageous\" con un certo scetticismo fin dall'inizio, tanto che vennero loro affibbiati i nomignoli di \"Curious\", \"Spurious\" ed \"Outrageous\", gi\u00e0 nel loro ruolo iniziale di \"grandi incrociatori leggeri\".\nGenesi.\nLa \"Glorious\" venne costruita nei cantieri Harland and Wolff di Belfast. Il progetto prevedeva un incrociatore da battaglia leggero, armato con cannoni da 381\u00a0mm e scarsamente corazzato. Venne impostato il 1\u00ba maggio 1915, varato il 20 aprile 1916 e completato il 14 ottobre seguente, entrando in servizio nel gennaio 1917, durante il penultimo anno della prima guerra mondiale. Il costo totale della costruzione fu di 2.119.065 sterline.\nLe macchine erano molto simili a quelle installate in un precedente incrociatore leggero, il \"Champion\", con due blocchi motore e quattro assi. Durante un'esercitazione nel 1917 la \"Glorious\" riusc\u00ec a lanciare un siluro da uno dei suoi tubi di lancio sommersi mentre era in navigazione alla massima velocit\u00e0. Fino ad allora i tubi sommersi erano utilizzati alla velocit\u00e0 massima di 23 nodi a causa dei possibili danni causati dalla pressione dell'acqua a velocit\u00e0 superiori. L'armamento secondario consisteva di un nuovo tipo di cannoni da 102\u00a0mm tripli, progettati per fornire un'alta cadenza di fuoco contro mezzi veloci come le torpediniere. Al momento dell'ingresso in servizio per\u00f2, a causa della vicinanza dei pezzi i serventi si intralciavano tra loro, abbassando di molto l'effettivo numero di colpi sparati, rendendo teoricamente pi\u00f9 efficienti tre pezzi su affusti singoli. A causa della sua struttura leggera e di altre pecche nella costruzione, la nave pass\u00f2 molto tempo in cantiere per riparazioni, venendo soprannominata \"Uproarius\" (rumorosa).\nQuando entr\u00f2 in servizio, la \"Glorious\" divenne l'ammiraglia del 3\u00ba Squadrone incrociatori leggeri, e successivamente del 1\u00ba Squadrone. Il 17 novembre 1917, insieme alla \"Courageous\" e alla \"Repulse\", si scontr\u00f2 con le forze tedesche presso Heligoland Bight, senza venire danneggiata. Nel 1918 vennero installate sopra le torrette da 381 delle brevi rampe per il decollo di aerei. Il 21 novembre presenzi\u00f2 alla resa della \"Hochseeflotte\" tedesca. Nel 1919 venne assegnata alla Scuola di Artiglieria di Devonport come nave addestramento. In seguito venne designata come nave ammiraglia della Riserva.\nConversione.\nCon la firma e l'entrata in vigore del Trattato navale di Washington del 1922 la \"Glorious\" venne considerata come tonnellaggio in eccesso nella categoria delle navi maggiori e se ne decise la trasformazione in portaerei. La combinazione caratteristica di scafo ampio e alta velocit\u00e0 la rendevano ideale per questo ruolo. I lavori iniziarono nel 1924 e la nave rientr\u00f2 in servizio il 10 marzo 1930. Inizialmente le modifiche avvennero nel cantiere di Rosyth ma, alla chiusura di questo nel 1929, la nave venne trasferita a Devonport. Il costo totale fu di 2.137.374 sterline.\nQuando torn\u00f2 in servizio aveva due ponti di volo, quello principale e uno secondario a prua, adatto solo per i decolli. Nei lavori del 1935-1936 quest'ultimo venne eliminato e lo spazio impiegato per posizionare l'armamento antiaereo e sul ponte principale vennero installate due catapulte per il lancio di aerei di peso superiore alle 4,5 tonnellate.\nLa \"Glorious\" era equipaggiata con due livelli di hangar, entrambi lunghi 168 m e alti 7,3 m. Poteva imbarcare fino a 48 aerei. Negli anni trenta aveva a bordo Fairey Flycatcher, Blackburn Ripon e Fairey III da ricognizione. In seguito vennero sostituiti con i pi\u00f9 moderni Fairey Swordfish e Gloster Gladiator. La \"Glorious\" poteva essere distinta dalla sorella \"Courageous\" per un pi\u00f9 lungo arrotondamento del ponte di volo e per il differente modello di albero.\nServizio.\nDopo lo scoppio della seconda guerra mondiale venne assegnata brevemente alla \"Mediterranean Fleet\". Nel mese di ottobre 1939 venne trasferita nell'oceano Indiano attraverso il Canale di Suez per partecipare alla caccia alla \"Admiral Graf Spee\".\nLa campagna di Norvegia.\nAll'inizio della campagna di Norvegia nell'aprile 1940 venne richiamata in patria, dove giunse il 23 aprile insieme alla \"Ark Royal\". Il giorno successivo venne trasferita nelle acque norvegesi per condurre una serie di attacchi sulle posizioni tedesche in Norvegia con i suoi Blackburn Skua e Gloster Gladiator. Il 27 aprile torn\u00f2 in patria per fare rifornimento scortata dal cacciatorpediniere \"Grenade\", tornando nuovamente in Norvegia dal 1\u00ba maggio per proseguire gli attacchi trasportando anche alcuni caccia Gladiator per operare da basi a terra. Il 28 maggio trasport\u00f2 uno squadrone di Hawker Hurricane a Bardufoss per coprire l'evacuazione delle truppe alleate, viaggiando senza cacciatorpediniere di scorta. Il 2 giugno i suoi aerei coprirono l'evacuazione di Narvik e dal 5 prese parte all'Operazione Alphabet, l'evacuazione di tutte le truppe britanniche e francesi in Norvegia.\nL'affondamento.\nNella notte tra il 7 e l'8 giugno la \"Glorious\", al comando del Capitano Guy D'Oyly-Hughes e con a bordo 18 aerei degli squadroni 46 e 263 della Royal Air Force, era in navigazione verso Scapa Flow con un convoglio di truppe. Nelle prime ore dell'otto giugno ottenne il permesso di procedere indipendentemente a maggiore velocit\u00e0 con due cacciatorpediniere di scorta, \"Ardent\" e \"Acasta\". \u00c8 possibile che la richiesta di procedere pi\u00f9 rapidamente fosse dovuta all'impazienza del Capitano di raggiungere la base per partecipare alla Corte Marziale del comandante degli aerei imbarcati J.B. Heath, in attesa di giudizio per essersi rifiutato di effettuare un attacco. Durante la navigazione venne intercettata dalle navi da battaglia \"Scharnhorst\" e \"Gneisenau\" e affondata insieme ai cacciatorpediniere di scorta circa 280 miglia a ovest di Harstad, prima di poter far decollare i propri aerei e senza lanciare alcun messaggio radio\nLa \"Scharnhorst\" venne gravemente danneggiata da un siluro lanciato dall\"'Acasta\" ed entrambe le navi vennero colpite diverse volte dai cannoni da 120\u00a0mm dei cacciatorpediniere. Il danno causato dal siluro costrinse le due navi da battaglia a tornare a Trondheim, permettendo cos\u00ec il passaggio del convoglio di evacuazione nella zona il giorno seguente. La perdita delle navi rimase sconosciuta ai comandi e gli unici sopravvissuti, 43 in tutto, vennero recuperati dai mercantili norvegesi \"Borgund\" e \"Svalbard II\"."}
{"id": "2194048", "revid": "226458", "url": "https://it.wikipedia.org/wiki?curid=2194048", "title": "Anna Maria Edvige Pittarelli", "text": "Anna Maria Edvige Pittarelli \u00e8 un personaggio fittizio creato da un anonimo letterato calabrese del Settecento che le attribu\u00ec un proprio canzoniere, composto da 131 sonetti, 61 madrigali, 11 elegie, due canzoni e frammenti di carmi.\nGli scritti, in italiano e in latino, furono rinvenuti nell'Ottocento, negli archivi comunali di Francica e gli elementi biografici, anch'essi frutto della falsificazione dell'anonimo scrittore, ingannarono lo studioso locale Vito Capialbi (1790-1853) , e altri successivi autori che ricostruirono la biografia dell'inesistente autrice.\nSi diede cos\u00ec credito all'esistenza di una poetessa nata a Francica intorno al 1485 e ivi morta verso il 1556, frequentatrice delle corti nobiliari del Regno di Napoli, e fondatrice di una mai esistita \"Accademia degli Imperfetti\" nella quale ella avrebbe assunto \u2013 con evidente anacronismo \u2013 lo pseudonimo arcadico di \"Pandora Milonia\".\nLa falsificazione fu scoperta da Benedetto Croce nel 1931, sulla base dell'analisi stilistica delle poesie, e confermata da Vito Giuseppe Galati che attribu\u00ec i falsi a un non ben identificato letterato di Vibo."}
{"id": "2194049", "revid": "2373", "url": "https://it.wikipedia.org/wiki?curid=2194049", "title": "Ropen", "text": "Il ropen \u00e8 una creatura leggendaria della quale sono riferiti presunti avvistamenti in Papua Nuova Guinea nell'isola di Umboi e conosciuta nella mitologia della cultura indigena locale.\nSi tratterebbe di un rettile volante, di abitudini notturne, variamente descritto come dotato di ali da pipistrello, lunga coda terminante con una frangia, becco dentato e artigli affilatissimi. Sarebbe stato avvistato nell'agosto del 1944 da un militare allora residente a Finschhafen, che lo avrebbe descritto come un'enorme creatura che prendeva il volo, di colore grigio, dotato di una coda di circa 3 o 4 metri, con apertura alare di sei metri, collo serpentino e protuberanza sul retro del capo, simile a un corno o a una crosta.\nIl missionario Jim Blume, che fu in Nuova Guinea per 30 anni, riferisce di aver intervistato i testimoni oculari degli avvistamenti di queste creature, tutte descritte in modo simile. Nel 1985 sarebbe stato riferito di uno di questi animali che avrebbe attaccato come preda un uomo. Nel 2004 anche Jonathan Whitcomb intervist\u00f2 i testimoni oculari nell'isola di Umboi e pubblic\u00f2 quindi il libro \"Searching for Ropens\".\nAlcuni avvistamenti si riferirebbero a creature bioluminescenti, che nella cultura locale sono distinte con il nome di \"indava\". Altri nomi con i quali l'essere mitologico \u00e8 stato conosciuto sono duwas, kundua, seklobali e wawanar.\nSecondo alcune descrizioni dovrebbe essere simile agli pterosauri del genere Rhamphorhynchoidea"}
{"id": "2194056", "revid": "246700", "url": "https://it.wikipedia.org/wiki?curid=2194056", "title": "T\u00fcrkiye 1.Lig 1987-1988", "text": "L'edizione 1987-1988 della T\u00fcrkiye 1.Lig vide la vittoria finale del Galatasaray Istanbul.\nCapocannoniere del torneo fu Tanju \u00c7olak (Galatasaray Istanbul), con 39 reti, che conquista anche la Scarpa d'oro."}
{"id": "2194065", "revid": "2039709", "url": "https://it.wikipedia.org/wiki?curid=2194065", "title": "Tarnova", "text": "Tarnova o Tarnova della Selva (fino al 1945 \"Tarnova della Selva\", in sloveno Trnovo\"') \u00e8 un paese della Slovenia, frazione del comune di Nova Gorica.\nLa localit\u00e0, che si trova a 780,8 metri s.l.m. ed a 7,7 chilometri dal confine italiano, \u00e8 situata al centro dell'omonima Selva a nord della parte occidentale della Valle del Vipacco.\nL'insediamento (\"naselja\") \u00e8 formato inoltre da altri agglomerati: Rialzo (\"Rijavci\"), \"Trpinov\u0161\u010de\".\nStoria.\nDurante il dominio asburgico Tarnova fu comune autonomo.\nDal 1920 al 1947 fece parte del Regno d'Italia, inquadrato nella provincia di Gorizia e fu comune autonomo.\nDurante la seconda guerra mondiale, alla fine del 1944 e fino a gennaio 1945, il luogo fu teatro di una serie di scontri tra reparti della X\u00aa Flottiglia MAS e truppe iugoslave (la 19\u00aa brigata slovena \"Sre\u010dko Kosovel\") appoggiate da partigiani italiani\nA Tarnova, sul monte \"Kobilnik\", sorge un memoriale sloveno che ricorda i caduti negli scontri dell'inverno 1944-45 (256 caduti) e i 2.300 caduti totali tra le truppe jugoslave\nAlture principali.\n\"Vitovski vrh\", m 919"}
{"id": "2194067", "revid": "767487", "url": "https://it.wikipedia.org/wiki?curid=2194067", "title": "Drusenfluh", "text": "Il Drusenfluh (2.830\u00a0) \u00e8 una montagna delle Alpi Retiche occidentali (sottosezione Catena del R\u00e4tikon).\nDescrizione.\nSi trova lungo la linea di confine tra la Svizzera e l'Austria."}
{"id": "2194070", "revid": "246700", "url": "https://it.wikipedia.org/wiki?curid=2194070", "title": "T\u00fcrkiye 1.Lig 1988-1989", "text": "L'edizione 1988-1989 della T\u00fcrkiye 1.Lig vide la vittoria finale del Fenerbah\u00e7e Istanbul.\nCapocannoniere del torneo fu Aykut Kocaman (Fenerbah\u00e7e Istanbul), con 29 reti.\nAvvenimenti.\nDopo 18 gare il pullman con a bordo il venne coinvolto in un gravissimo incidente stradale, e il club non fu in grado di mandare in campo una formazione competitiva nelle restanti partite del campionato: gli avversari ottennero la vittoria per 3-0 a tavolino, ma il club non venne retrocesso al termine della stagione."}
{"id": "2194083", "revid": "246700", "url": "https://it.wikipedia.org/wiki?curid=2194083", "title": "T\u00fcrkiye 1.Lig 1989-1990", "text": "L'edizione 1989-1990 della T\u00fcrkiye 1.Lig vide la vittoria finale del .\nCapocannoniere del torneo fu Feyyaz U\u00e7ar (), con 28 reti."}
{"id": "2194100", "revid": "62244", "url": "https://it.wikipedia.org/wiki?curid=2194100", "title": "T\u00fcrkiye 1.Lig 1990-1991", "text": "L'edizione 1990-1991 della T\u00fcrkiye 1.Lig vide la vittoria finale del .\nCapocannoniere del torneo fu Tanju \u00c7olak (), con 31 reti."}
{"id": "2194102", "revid": "729019", "url": "https://it.wikipedia.org/wiki?curid=2194102", "title": "Stazione di Londra Paddington", "text": "La stazione di Londra Paddington (in inglese \"London Paddington\") \u00e8 una delle principali stazioni ferroviarie di Londra sita nel quartiere di Paddington, da cui prende il nome. \u00c8 aperta 24 ore al giorno, e serve da testa ai treni in direzione ovest.\n\u00c8 una stazione storica, essendo stata capolinea della \"Great Western Railway\" sin dal 1838. Gran parte delle strutture attuali della stazione risalgono al 1854 e vennero disegnate da Isambard Kingdom Brunel. Questa fu anche la prima stazione capolinea della Metropolitana di Londra nel 1863, quando era il terminal della \"Metropolitan and Metropolitan District Railways\", la prima metropolitana ad essere stata costruita al mondo.\nNonostante la sua storicit\u00e0 e la necessit\u00e0 di preservare la sua antichit\u00e0, essa \u00e8 stata recentemente ristrutturata utilizzando delle architetture moderne ed \u00e8 divenuta il terminal della linea Heathrow Express, servizio diretto con il Heathrow Airport che a breve si integrer\u00e0 nel nuovo servizio di Crossrail, il passante ferroviario della capitale britannica di cui Paddington diverr\u00e0 la stazione di porta occidentale. La stazione si trova nella zona 1 dei trasporti di Londra.\nUbicazione.\nIl complesso della stazione \u00e8 costituito da un isolato lungo e sottile delimitato da \"Praed Street\" nella parte anteriore e \"Bishop's Bridge Road\" in quella posteriore. Il lato ovest \u00e8 parallelo alla \"Eastbourne Terrace\" mentre quello est \u00e8 delimitato dal ramo di Paddington del \"Grand Union Canal\". La stazione delle linee principali \u00e8 ubicata in una trincea poco profonda oscurata dal complesso alberghiero posto di fronte ad essa, ma pu\u00f2 facilmente essere vista dagli altri tre lati.\nLa stazione \u00e8 ubicata in una strada molto stretta e nessuna delle strade che le sono intorno \u00e8 una via di grande comunicazione. L'area circostante \u00e8 essenzialmente residenziale ed in essa sono ubicati molti degli alberghi di Londra. Fino a poco tempo fa essa aveva pochi edifici adibiti ad uffici e gran parte del traffico pendolare orbitante sulla stazione veniva smistato sulle stazioni della Metropolitana di Londra comunicanti con quella del National Rail per raggiungere il West End o la City. Recentemente, a seguito della ristrutturazione della zona, sono stati costruiti diversi edifici destinati ad uffici.\nStazione National Rail.\nLa stazione del National Rail \u00e8 ufficialmente chiamata \"London Paddington\", un nome usato comunemente fuori Londra, ma raramente dai londinesi. Parte della stazione, risale al 1854, quando venne costruita, su progetto di Isambard Kingdom Brunel, come capolinea della \"Great Western Railway\". Oggi \u00e8 una delle diciassette stazioni del Regno Unito ad essere gestite dal Network Rail.\nStoria.\nLa prima stazione aperta a Paddington fu il capolinea temporaneo della \"Great Western Railway\" sul lato ovest di \"Bishop's Bridge Road\". Il primo collegamento realizzato dalla GWR da Londra per Taplow, vicino Maidenhead, inizi\u00f2 nel 1838. Dopo l'apertura della stazione principale nel 1854, essa divenne un deposito merci. Dopo un lungo periodo nel quale venne lasciato in abbandono, esso \u00e8 stato recentemente riutilizzato per la costruzione di un complesso residenziale e commerciale chiamato \"Paddington Waterside\".\nLa stazione principale di Paddington, fra \"Bishops Bridge Road\" e \"Praed Street\" venne progettata da Isambard Kingdom Brunel al quale venne poi dedicata una statua posta all'interno della stazione. Il tetto \u00e8 sostenuto da tre file di pilastri in ferro distanziati fra loro rispettivamente 20,70 m., 31,20 m. 3 21,30 m. ed \u00e8 lungo 213 m..\nIl \"Great Western Hotel\", venne costruito su \"Praed Street\" di fronte all'ingresso della stazione fra il 1851 ed il 1854. La stazione venne sensibilmente ampliata fra il 1906 ed il 1915 realizzando una quarta arcata larga 33 m. parallela alle tre precedenti.\nLa stazione oggi.\nLa stazione di Paddington possiede 14 binari, numerati da 1 a 14 da ovest ad est. Quelli da 1 a 8 sono ubicati sotto le tre arcate originali e quelli da 9 a 12 sotto la quarta arcata costruita successivamente. I binari 13 e 14 sono ubicati nella vecchia stazione \"Bishops Bridge station\". Parallelamente a questi esistono due binari passanti numerati 15 e 16, usati dalla linea Hammersmith &amp; City Line della Metropolitana di Londra (vedi la voce dedicata).\nI binari 6 e 7 sono dedicati all'Heathrow Express, e quelli 13 e 14 possono essere usati soltanto da treni a 2 o 3 carrozze, impiegati per i servizi locali. Tutte gli altri possono essere adoperati per ogni tipologia di convoglio. In linea di massima, comunque, la tendenza \u00e8 di usare i binari occidentali per le linee a lunga distanza e quelli orientali per i treni locali e Tfl Rail, che ha sostituito l'Heatrow Connect.\nL'area fra il retro del \"Great Western Hotel\" e l'atrio della stazione \u00e8 nota come \"The Lawn\". Essa era un tempo scoperta ma venne poi successivamente annessa alla stazione. Questa parte comunque \u00e8 stata recentemente ristrutturata con il rifacimento della copertura e separata dall'atrio della stazione tramite una parete in cristallo. Essa \u00e8 ora contornata da negozi, bar e ristoranti a pi\u00f9 livelli\nEsistono dei tornelli per il controllo dei biglietti ai binari 2-5 e 10-16.\nLinee.\nPaddington \u00e8 la stazione capolinea per i treni a lunga percorrenza, gestiti dalla Great Western Railway, per Bristol, Bath, Gloucester, Worcester, Hereford, Exeter, Torquay, Plymouth, Truro e Penzance nell'ovest, e Newport, Cardiff e Swansea nel sud del Galles. Essa \u00e8 anche impiegata come capolinea di treni locali per la zona ovest della Greater London e per la Valle del Tamigi, per esempio Oxford. Due linee collegano l'Aeroporto di Heathrow; l'Heathrow Express collegamento senza fermate intermedie, e i treni Tfl Rail sulla stessa linea ma con diverse fermate intermedie. Paddington \u00e8 anche una stazione alternativa per i treni per Birmingham, usata quando la stazione di London Marylebone non \u00e8 operativa per motivi diversi e per una corsa giornaliera diretta.\nStazione Crossrail.\nDal 2008, verr\u00e0 costruita una nuova stazione Crossrail sotto la stazione di Paddington, che collegher\u00e0 questo nuovo servizio sia alle linee principali che alla Metropolitana. Il servizio dovrebbe entrare in funzione in futuro.\nLa stazione di Paddington nella fiction.\nIl personaggio della letteratura per bambini Paddington Bear, ha preso il nome dalla stazione di Paddington. Nella serie di libri che lo riguardano, egli \u00e8 stato trovato alla stazione di Paddington da una famiglia inglese. Egli proveniva dal Per\u00f9 ed aveva un'etichetta legata al polso con su scritto \"per favore aiutate quest'orso, grazie\". Nella realt\u00e0 esiste una statua di Paddington Bear nella Hall della stazione."}
{"id": "2194103", "revid": "767487", "url": "https://it.wikipedia.org/wiki?curid=2194103", "title": "Lieoux", "text": "Lieoux \u00e8 un comune francese di 123 abitanti situato nel dipartimento dell'Alta Garonna nella regione dell'Occitania, nell'Arrondissement di Saint-Gaudens.\n\u00c8 stato costituito il 20 febbraio 2008 staccandosi dal comune di Saint-Gaudens."}
{"id": "2194104", "revid": "17204", "url": "https://it.wikipedia.org/wiki?curid=2194104", "title": "Gamespot", "text": ""}
{"id": "2194108", "revid": "339392", "url": "https://it.wikipedia.org/wiki?curid=2194108", "title": "Paddington Station", "text": ""}
{"id": "2194113", "revid": "1305772", "url": "https://it.wikipedia.org/wiki?curid=2194113", "title": "Premier (casa automobilistica)", "text": "Premier \u00e8 una casa automobilistica indiana fondata nel 1944 che fa parte del gruppo industriale PAL - Premier Automobiles Limited, di Walchand Hiurachand. Dal 1954 la storia di tale societ\u00e0 \u00e8 strettamente legata a quella della Fiat.\nStoria.\nI primi sviluppi della Premier seguirono quelli della Chrysler, grazie all'attivit\u00e0 di importazione e la vendita di camion Dodge sul mercato indiano.\nDopo aver costruito una fabbrica a Kurla, nei pressi della capitale Bombay (ribattezzata Mumbay nel 2000), la Premier inizi\u00f2 l'assemblaggio su licenza Chrysler degli stessi autocarri Dodge precedentemente importati.\nNel 1950 fu siglato un accordo di cooperazione con la Fiat per il montaggio della Fiat 500 Topolino, con possibilit\u00e0 di ulteriore sviluppo con altri modelli e di una produzione in loco.\nNel 1953 il governo indiano avvi\u00f2 una polita autarchica, limitando l'importazione di mezzi automobilistici nel paese e concedendo solo a 7 costruttori, tra cui Premier, l'autorizzazione a produrre auto e camion.\nNel 1954 Fiat concedette a Premier la licenza per l'assemblaggio della Fiat 1100. L'integrazione di componenti locali raggiunse il 100% nel 1965, anno in cui il contratto di licenza arriv\u00f2 a scadenza. Premier acquist\u00f2 allora dalla Fiat una linea di produzione completa della 1100D avviando la costruzione della \"Premier Padmini\", modello indiano identico alla Fiat 1100D, che rimarr\u00e0 in produzione fino al 1999 con il noto motore Fiat 1089 cm\u00b3 da 32 CV, anzich\u00e9 il motore di 1221 cm\u00b3 della sorella italiana.\nIl successo della Fiat 1100D prima e della Premier Padmini dopo, per quasi mezzo secolo, \u00e8 dimostrato dai numeri di produzione che super\u00f2 il milione di auto e di taxi ancora fedeli al modello Fiat.\nNel 1998 il governo indiano decise di aprire le frontiere non limitando pi\u00f9 il numero di costruttori stranieri. La francese Peugeot tent\u00f2 dunque un accordo con Premier per produrre il modello 309: la scelta si rivel\u00f2 un errore strategico in quanto tale modello, che riscosse poco successo anche in Francia, non piacque nemmeno agli automobilisti indiani. Il costruttore francese dovette abbandonare l'India assumendosi tutte le perdite della joint venture stipulata con Premier, che produsse in totale meno di 300 esemplari della 309 in 3 anni.\nGli anni novanta videro Fiat Auto tornare direttamente in India e stringere nuovi accordi di cooperazione con Premier: la multinazionale italiana costitu\u00ec infatti la FIAL (Fiat India Auto Limited) accorpando la Premier. In un primo tempo venne prodotta la Uno iniziando subito dopo la costruzione della Palio, Siena che poi diventer\u00e0 Petra e della Palio SW.\nNel 2006, Fiat India firm\u00f2 un accordo industriale con Tata, primo costruttore indiano; in seguito a ci\u00f2 le due case automobilistiche costruirono un nuovo stabilimento a Rango per la produzione delle nuove serie Fiat Palio 3, Fiat Linea e Fiat Grande Punto."}
{"id": "2194120", "revid": "588670", "url": "https://it.wikipedia.org/wiki?curid=2194120", "title": "Shamir", "text": "Lo shamir, secondo la mitologia ebraica, fu forse, quindi senza certezza per la traduzione, una sorta di \"verme di luce\" leggendario che tagliava le pietre per il Santuario. Altre fonti ebraiche indicano con quel nome un mistico strumento usato da re Salomone per la costruzione del tempio, al posto degli strumenti di ferro. Nel dizionario ebraico, shamir vuol dire: diamante, finocchio o paliuro.\nLo Shamir di Salomone.\nLo Shamir (Hebrew : \u05e9\u05c7\u05c1\u05de\u05b4\u05d9\u05e8 ; arabo : \u062d\u062c\u0631 \u0627\u0644\u0633\u0627\u0645\u0648\u0631 hajar \"as-Samur\") \u00e8 una vite senza fine o una sostanza che ha il potere di tagliare la pietra. Si dice che il re Salomone lo abbia usato nella costruzione del Primo Tempio a Gerusalemme al posto degli utensili da taglio. Per la costruzione del Tempio, che promuoveva la pace, non era opportuno utilizzare strumenti che potessero anche provocare guerre e spargimenti di sangue. \nRiferito in tutto il Talmud e il Midrashim , lo Shamir era noto per essere esistito al tempo di Mos\u00e8, come una delle dieci meraviglie create alla vigilia del primo sabato , appena prima che YHWH finisse la creazione. Mos\u00e8 avrebbe usato lo Shamir per incidere le pietre Hoshen (corazza sacerdotale) che erano state inserite nel pettorale. Salomone, consapevole dell'esistenza dello Shamir, ma ignaro della sua posizione, commission\u00f2 una ricerca che port\u00f2 alla luce un \"chicco di Shamir delle dimensioni di un grano d'orzo\".\nSi dice che gli artigiani di Salomone usassero lo Shamir nella costruzione del Tempio di Salomone. Il materiale da lavorare, che fosse pietra, legno o metallo, \u00e8 stato influenzato dall'essere \"mostrato allo Shamir\". Seguendo questa linea logica (tutto ci\u00f2 che pu\u00f2 essere \"mostrato\" deve avere occhi per vedere), i primi studiosi rabbinici descrissero lo Shamir quasi come un essere vivente. Altre fonti antiche, tuttavia, lo descrivono come una pietra verde. Per la conservazione, lo Shamir doveva essere sempre avvolto nella lana e conservato in un contenitore di piombo; qualsiasi altra nave scoppierebbe e si disintegrerebbe sotto lo sguardo dello Shamir. Si diceva che lo Shamir fosse stato perso o \"avesse perso la sua potenza\" (insieme al \"gocciolamento del favo\" di Nabucodonosor nel 586 a.C.)\nSecondo la leggenda deuterocanonica di Asmodeus, lo Shamir fu dato a Salomone come dono di Asmodeus, il re dei demoni. \nUn'altra versione della storia sostiene che un Asmodeus catturato disse a Salomone che lo Shamir era affidato alle cure di una beccaccia. Salomone quindi invia il suo fidato aiutante Benaiah in una missione per recuperarlo. "}
{"id": "2194123", "revid": "1305772", "url": "https://it.wikipedia.org/wiki?curid=2194123", "title": "Nazionale di pallavolo degli Stati Uniti d'America", "text": ""}
{"id": "2194127", "revid": "339392", "url": "https://it.wikipedia.org/wiki?curid=2194127", "title": "Euston Station", "text": ""}
{"id": "2194129", "revid": "380453", "url": "https://it.wikipedia.org/wiki?curid=2194129", "title": "Nazionale di pallavolo femminile di Trinidad e Tobago", "text": "La nazionale di pallavolo femminile di Trinidad e Tobago \u00e8 una squadra nordamericana composta dalle migliori giocatrici di pallavolo di Trinidad e Tobago ed \u00e8 posta sotto l'egida della Federazione pallavolistica di Trinidad e Tobago."}
{"id": "2194137", "revid": "110157", "url": "https://it.wikipedia.org/wiki?curid=2194137", "title": "Minuteflag", "text": "Minuteflag \u00e8 uno split sperimentale tra i due gruppi hardcore punk statunitensi Minutemen e Black Flag. Tutte le tracce sono strumentali, eccetto \"Fetch The Water\", con D. Boon al microfono.\nL'EP fu registrato nel marzo 1985, mentre i Black Flag stavano scrivendo e registrando \"Loose Nut\" al Total Access Studio a Redondo Beach e i Minutemen avevano appena terminato di registrare il loro EP \"Project Mersh\" il mese precedente. I due gruppi decisero che il materiale non sarebbe stato pubblicato se non dopo lo scioglimento di almeno una delle due band. L'attesa fu molto breve: l'EP fu pubblicato solo un anno pi\u00f9 tardi da SST Records, dopo che i Minutemen si erano sciolti in seguito alla morte del chitarrista/cantante D. Boon in un incidente d'auto."}
{"id": "2194140", "revid": "767487", "url": "https://it.wikipedia.org/wiki?curid=2194140", "title": "Nitty Gritty/Plumskinzz", "text": "Nitty Gritty/Plumskinzz \u00e8 un singolo in 12 pollici del gruppo rap KMD. \"Nitty Gritty\" vede la partecipazione dei Brand Nubian.\n\"Plumskinzz\" fa parte del secondo album del gruppo, Black Bastards, ma fu diviso in due tracce differenti, a causa dell'abbandono del gruppo da parte di Rodan. La parte vocale di Zev Love X divenne \"Plumskinzz (Loose Hoe, God, and Cupid)\", quella di Subroc \"Plumskinzz (Oh No I Don't Believe It!\". La parte di Rodan \u00e8 comunque presente nel singolo."}
{"id": "2194146", "revid": "3115", "url": "https://it.wikipedia.org/wiki?curid=2194146", "title": "Carbonari (Nova Gorica)", "text": "Carbonari (in sloveno Voglarji) \u00e8 un paese della Slovenia, frazione del comune di Nova Gorica.\nLa localit\u00e0, che si trova a 755,9 metri s.l.m. e a 7,5 chilometri dal confine italiano, \u00e8 situata a nord-ovest della Selva di Tarnova (\"Trnovski godz\") e a sud del vallone di Chiapovano (\"\u010cepovanski dol\").&lt;br&gt;L'insediamento (\"naselja\") \u00e8 formato inoltre da altri agglomerati: Savergo (\"Zavrh\") e \"Cvetre\u017e\".\nDurante il dominio asburgico Carbonari fu frazione del comune di Tarnova.\nAlture principali.\n\"Fondek\", 845 m; \"Vrh De\u010dle\", 809 m."}
{"id": "2194148", "revid": "214738", "url": "https://it.wikipedia.org/wiki?curid=2194148", "title": "Giovannino del Violone", "text": ""}
{"id": "2194150", "revid": "729019", "url": "https://it.wikipedia.org/wiki?curid=2194150", "title": "Polidattilia", "text": "La polidattilia (dal greco antico \u03c0\u03bf\u03bb\u03cd\u03c2 \"polys\" \"molto\" + \u03b4\u03ac\u03ba\u03c4\u03c5\u03bb\u03bf\u03c2 \"daktylos\" \"dito\"), anche conosciuta come iperdattilia, \u00e8 un'anomalia genetica, nella quale le mani o i piedi dei soggetti affetti presentano un eccesso di dita rispetto alla normale conformazione. Quando le dita delle mani o dei piedi sono sei (\u00e8 il caso relativamente pi\u00f9 frequente), si parla anche di esadattilia.\nLa polidattilia pu\u00f2 essere presente anche negli animali superiori.\nEziopatogenesi.\nSi tratta di un carattere a trasmissione autosomica dominante, a penetranza a volte incompleta, nel senso che non tutti i portatori del gene esprimono questa malattia, e comunque a uno stesso genotipo non corrisponde lo stesso fenotipo: un individuo portatore del gene e quindi affetto pu\u00f2 avere un dito soprannumerario nel piede, un individuo con cui \u00e8 imparentato pu\u00f2 manifestare la malattia anche nella mano destra e sinistra e non al piede, pur avendo lo stesso gene.\nLa polidattilia pu\u00f2 presentarsi da sola o pi\u00f9 sovente come caratteristica di una sindrome di anomalie congenite.\nClinica.\nIl dito soprannumerario \u00e8 solitamente un piccolo pezzo di tessuto molle; occasionalmente contiene ossa prive di giunture, mentre \u00e8 raro che sia completo e funzionante.\nIl dito supplementare \u00e8 pi\u00f9 comunemente presente nel lato della mano dalla parte del mignolo (polidattilia postassiale), meno comune dal lato del pollice (polidattilia preassiale) e raramente si trova tra le altre dita (polidattilia centrale)."}
{"id": "2194151", "revid": "767487", "url": "https://it.wikipedia.org/wiki?curid=2194151", "title": "Black Bastards Ruffs + Rares", "text": "Black Bastards Ruffs + Rares \u00e8 un EP contenente materiale raro ed alcune tracce demo del gruppo hip hop statunitense KMD, estratto dall'album \"Black Bastards\". Fu pubblicato nel 1998 dalla Fondle 'Em Records ed \u00e8 disponibile unicamente in vinile 12 pollici."}
{"id": "2194155", "revid": "281779", "url": "https://it.wikipedia.org/wiki?curid=2194155", "title": "Guido Landra", "text": "Biografia.\nAssistente di Sergio Sergi alla cattedra di Antropologia all'Universit\u00e0 di Roma, e responsabile dell'Ufficio studi sulla razza (dal 1938 Direzione generale per la demografia e la razza, ma nota anche come \"Demorazza\"), \u00e8 concordemente ritenuto l'estensore materiale del cosiddetto \"Manifesto degli scienziati razzisti\", il cui testo, ideato ed emendato da Mussolini, fu prodromico alla legislazione antisemita italiana del 1938.\nAutore di numerosi articoli e saggi a carattere antropologico, prevalentemente incentrati sul razzismo biologico, e pubblicati in particolare sul periodico \"La difesa della razza\" diretto da Telesio Interlandi, il suo principale contributo a stampa \u00e8 il manuale di \"Antropologia e psicologia\" (Bompiani 1940) scritto con Agostino Gemelli e Ferruccio Banissoni.\nAlla fine del 1938, Landra visit\u00f2 il campo di concentramento di Sachsenhausen in Germania per studiare i tratti razziali dei detenuti. Ne usc\u00ec un articolo sull'organo nazionalsocialista \"Illustrierter Beobachter\" del 5 gennaio 1939 che metteva in evidenza il carattere disumano e denunciatorio dell'iniziativa."}
{"id": "2194157", "revid": "282466", "url": "https://it.wikipedia.org/wiki?curid=2194157", "title": "Fondle 'Em Records", "text": ""}
{"id": "2194168", "revid": "1543377", "url": "https://it.wikipedia.org/wiki?curid=2194168", "title": "Best of KMD", "text": "Best of KMD \u00e8 una raccolta di pezzi dei KMD, contenente materiale dai due album del gruppo: \"Mr. Hood\" e \"Black Bastards\"."}
{"id": "2194171", "revid": "109654346", "url": "https://it.wikipedia.org/wiki?curid=2194171", "title": "Henmaru Machino", "text": "Estetica.\nLa maggior parte del suo lavoro \u00e8 emerso all'interno del paradigma degli hentai e dei manga, ma \u00e8 apparso anche in alcune gallerie d'arte; molti dei suoi pezzi sono stati parte della mostra itinerante di Takashi Murakami \"Superflat\". Nonostante il lavoro di Machino sfidi qualsiasi facile categorizzazione, si potrebbe tendere a farlo rientrare nell'ambito della scuola Ero guro giapponese (\"Erotic Grotesque Nonsense\"), ancora un po' vagamente definita, che risale all'influenza Dada e all'epoca Showa. Alcuni sostengono che non sia pi\u00f9 che pornografia della pi\u00f9 estrema variet\u00e0.\nMentre i dibattiti \"pornografia o arte\" si verificano attorno a una vasta gamma di opere per secoli in tutto il mondo, i dibattiti intorno Machino che sono unici nel loro genere: sono sulla misura di frange dell'umana esperienza sessuale, e anche oltre essa, in quanto molto di ci\u00f2 che egli disegna non pu\u00f2 mai verificarsi nel mondo reale. Mentre molti artisti Ero guro creano opere che avrebbero potuto avere nel mondo reale corrispettivi analoghi (sadomasochismo, mutilazioni ecc), le immagini di Machino, per esempio, con decine di ragazze dotate di falli germinati da ciascuna delle dozzine di mammelle che ricoprono il loro corpo, non sono qualcosa che ogni spettatore della sua opera potrebbe mai vedere nella vita, e quindi la questione dei \"che cosa \u00e8 la pornografia?\" eclissa fortemente il problema di \"arte o pornografia?\" nella maggior parte del suo lavoro."}
{"id": "2194174", "revid": "120427595", "url": "https://it.wikipedia.org/wiki?curid=2194174", "title": "Una favola blu/Signora Lia", "text": "Una favola blu/Signora Lia \u00e8 il primo singolo di Claudio Baglioni, pubblicato in Italia dall'RCA nell'Aprile .\nIl disco.\nLa copertina raffigura una foto in primo piano del cantautore.\nI due brani sono editi dalle edizioni musicali Amici del Disco, di propriet\u00e0 dell'RCA.\nEntrambe le canzoni verranno incluse nell'album di debutto dell'artista, e \"Signora Lia\" verr\u00e0 ripresa anche in \"Un cantastorie dei giorni nostri\". \n\u00c8 la sua unica incisione ad essere uscita in versione monofonica.\nBrani.\nUna favola blu\nPur essendo Baglioni un cantautore, la casa discografica preferisce farlo debuttare con un brano scritto da altri autori, \"Una favola blu\", con cui il cantante prende parte a \"Un disco per l'estate\", non riuscendo per\u00f2 a superare le fasi eliminatorie, pur essendo la canzone orecchiabile e con un testo su un amore estivo finito. Scritta da Giulio D'Ercole e Alberto Morina per il testo e dal maestro Piero Melfa per la musica, l'arrangiamento \u00e8 curato da Maurizio De Angelis; a fine 1971 ne uscir\u00e0 una versione anche di Jos\u00e9 Feliciano, altro grande artista della RCA Italiana di quei tempi, sempre cantata in italiano e curiosamente non fu pubblicata in Italia ma in Germania e qualche altro paese tra cui la Turchia dove il singolo entra nella Top20 sulla scia del grande successo che stava ottenendo quell'anno la sua \"Che sar\u00e0\".\nSignora Lia\nLa canzone sul lato B, diventata con il tempo una delle pi\u00f9 note del cantautore romano, era nata in origine con un altro titolo; cos\u00ec ha raccontato Baglioni: \u00ab\"Signora Lia\", uno dei miei primi successi, era in realt\u00e0 intitolato \"Signora Lai\". Stavo per registrare in studio il provino alla RCA di Roma. I tecnici in regia indossavano il camice bianco e una spilla con il loro nome. Mentre stavo per cominciare ho visto che il capo dei fonici si chiamava Lai di cognome. E la mia canzone era tutta basata sull'infedelt\u00e0 coniugale della signora Lai. Temendo che mi rovinasse la carriera, decisi all'improvviso di cambiare\u00bb.\nPur essendo firmata nell'etichetta dal solo Baglioni, la canzone in realt\u00e0 \u00e8 depositata alla Siae anche da Carlo Scartocci, coautore della musica.\nL'arrangiamento \u00e8 curato da Ruggero Cini."}
{"id": "2194191", "revid": "80598", "url": "https://it.wikipedia.org/wiki?curid=2194191", "title": "Una favola blu", "text": ""}
{"id": "2194194", "revid": "80598", "url": "https://it.wikipedia.org/wiki?curid=2194194", "title": "Signora Lia", "text": ""}
{"id": "2194195", "revid": "1442080", "url": "https://it.wikipedia.org/wiki?curid=2194195", "title": "Roma (Texas)", "text": "Roma \u00e8 una citt\u00e0 degli Stati Uniti d'America, nella contea di Starr, nello Stato del Texas.\nGeografia fisica.\nLa citt\u00e0 \u00e8 situata alle coordinate geografiche (26.406101, -99.005644), e occupa una superficie pari a 7,5 km\u00b2.\nSi trova lungo il Rio Grande, al confine tra il Messico e gli Stati Uniti d'America, di fronte a Ciudad Miguel Alem\u00e1n in Messico (stato del Tamaulipas). Costituisce una delle porte di ingresso agli Stati Uniti dal Messico, attraverso il ponte internazionale Roma-Ciudad Miguel Alem\u00e1n (\"Roma\u2013Ciudad Miguel Alem\u00e1n International Bridge\").\nStoria.\nIntorno alla met\u00e0 degli anni 1760 Miguel, Ger\u00f3nimo e Juan \u00c1ngel Saenz, che erano al seguito di Jos\u00e9 de Escand\u00f3n, il primo governatore della colonia spagnola del Nuevo Santander nel viceregno della Nuova Spagna, fondarono sulla riva nord del fiume, a circa 10 miglia a nord-ovest da Mier, l'insediamento di \"Corrales de Saenz\", a partire. Sulla riva nord del fiume si stabil\u00ec anche un'altra famiglia, i Salinas, anch'essi una delle famiglie fondatrici di Meier (fondata a sua volta da Escand\u00f3n nel 1753).\nSi trattava di un punto favorevole per l'attraversamento del fiume Rio Grande, dove questo era particolarmente stretto. Il guado era conosciuto come \"El Paso de la Mula\". L'area era inoltre interessata dal commercio del sale verso Monterrey.\nL'insediamento costitu\u00ec forse parte della citt\u00e0 di San Pedro de Roma, sulle due rive del fiume e l'area dell'attuale Roma fu conosciuta con i toponimi di \"Buena Vista\" e poi di \"Garcia Ranch\".\nCon l'indipendenza del Messico nel 1821 divenne una comunit\u00e0 indipendente nello stato del Tamaulipas, ma nel 1836 fece parte dei territori texani che si separarono dal Messico. La localit\u00e0 compare con il nome attuale di Roma nella carta del Texas di Stephen Fuller Austin. Nel 1848 il Texas entr\u00f2 a far parte degli Stati Uniti d'America e malgrado gli scontri con il Messico in una battaglia a Mier, anche il territorio di Roma rest\u00f2 agli Stati Uniti.\nA partire dagli anni 1840 si svilupp\u00f2 come il porto pi\u00f9 occidentale sul Rio Grande, sviluppando un fiorente commercio fino agli anni 1880, quando i nuovi tragitti ferroviari tagliarono fuori la citt\u00e0. Nel 1853 accolse la missione francese e nel 1904 aveva una popolazione di 521 abitanti. Durante la Rivoluzione messicana (1910-1917) accolse molti rifugiati.\nDal 1925 furono tracciate nuove strade verso Rio Grande City (altra citt\u00e0 della contea di Starr) dove era arrivata la ferrovia.\nNel 1929 venne costruito il ponte sospeso \"Roma-Ciudad Miguel Alem\u00e1n International Bridge\".\nNel 1931 la popolazione era cresciuta a 1000 abitanti, grazie anche alla scoperta di giacimenti di petrolio. Nel 1936 ha incorporato la localit\u00e0 di \"Los Saenz\", ed \u00e8 da quel momento conosciuta anche come \"Roma-Los Saenz\". Nel 1953 fu inaugurata la diga di Falcon Dam, a protezione dalle inondazioni del fiume. Nel 1972 la citt\u00e0 venne designata come distretto storico nazionale.\nMonumenti e luoghi di interesse.\nIl \"Roma Historic District\", un distretto storico riconosciuto, rappresenta un esempio di una citt\u00e0 di frontiera nella bassa valle del Rio Grande, che fu un porto fluviale importante tra il 1829 e gli anni 1880 per il commercio del cotone. L'architettura, che riflette la mescolanza delle culture ispanica ed euro-americana della zona nell'Ottocento, \u00e8 caratterizzata da edifici in arenaria fluviale, caliche, calcare e mattoni, con la tecnica del \"rejonado\" (tessitura di pietre grandi e piccole) o del \"sillar\" (blocchi di pietra in filari). In entrambi i casi la finitura esterna era costituita da un grossolano intonaco di calce, rifinito con bande di intonaco pi\u00f9 raffinato e colorato, come \u00e8 tipico anche nel Messico settentrionale.\nCaratteristici della citt\u00e0 sono le propriet\u00e0 familiari chiuse da muri, che riflettono le caratteristiche della colonizzazione spagnola settecentesca promossa da Jos\u00e9 de Escand\u00f3n lungo il Rio Grande e ne preserva l'originaria pianificazione.\nIl distretto \u00e8 stato inserito nel National Register of Historic Places nel 1972 ed \u00e8 stato designato come National Historic Landmark nel 1993.\nIl distretto \u00e8 inoltre inserito nella lista dei \"Recorded Texas Historic Landmark\" come antico centro commerciale e diversi edifici compresi nel distretto sono ugualmente inseriti nella lista. Sono inseriti tra gli \"State Antiquities Landmark\" del Texas il ponte sospeso \"Roma-Ciudad Miguel International Bridge\" e la residenza e negozio di Manuel Guerra (\"Manuel Guerra Residence and Store\").\nIl distretto comprende 38 edifici, 16 dei quali sono costruiti in pietra e risalgono agli anni tra il 1829 e il 1870, mentre 19 sono in mattoni e appartengono al periodo tra il 1880 e il 1900. Fu Heinrich Portscheller, un costruttore immigrato dalla Germania, a introdurre nella regione le costruzioni in mattoni e le decorazioni in ferro battuto importate da New Orleans.\nL'edificio pi\u00f9 antico del distretto e la \"Mission Church\" che risale al 1829.\nGli edifici sono situati in quattro aree:\nPlaza Area.\nSi trattava di una piazza aperta verso il Rio Grande e il Messico, dominata all'estremit\u00e0 settentrionale opposta al fiume dalla chiesa cattolica di \"Our Lady of Refuge of Sinners\", del 1853, della quali oggi resta solo il campanile (il resto della chiesa \u00e8 stato ricostruito a met\u00e0 degli anni 1960). Sulla parte meridionale della piazza, verso il fiume, si affacciavano 17 edifici ottocenteschi utilizzati per il commercio e per residenza dalle famiglie dell'\u00e9lite cittadina. Cinque di questi edifici sono opera di Heinrich Portscheller: il negozio e residenza di Manuel Guerra (\"Manuel Guerra Residence and Store\"), la casa di Antonia S\u00e1enz (\"Antonia S\u00e1enz House\"), il negozio e residenza di Raphael Garc\u00eda Ram\u00edrez (\"Raphael Garc\u00eda Ram\u00edrezResidence and Store\"), e il Vecchio convento (\"Old Roma Convent\").\nWharf Area.\nSituata sulla riva del fiume a sud della Plaza Area, la propriet\u00e0 Wharf era il luogo di approdo per il commercio fluviale della met\u00e0 dell'Ottocento e l'area comprende negozi e magazzini storici, tra i quali la casa-magazzino dei Rodriguez (\"Rodriguez House/Warehouse\") e il negozio di Nester S\u00e1enz (\"Nester S\u00e1enz Store\"), costruito da Heinrich Portscheller.\nIn quest'area si trova il ponte sospeso costruito nel 1929 (\"Roma-Ciudad Miguel International Bridge\"), l'ultimo sopravvissuto dei ponti sospesi internazionali costruiti sul Rio Grande, tuttora attivo, ma raddoppiato da un ponte moderno per il traffico pesante.\nCustoms House Area.\nSi tratta di una concentrazione di dieci edifici, di cui il principale \u00e8 l'edificio che ospitava municipio cittadino, dogana e prigione (\"U.S. Customs House/City Hall/Jail\"), costruito nel 1883, con tetto piatto e a un solo piano, situato nel punto pi\u00f9 alto della riva che sormonta il fiume. Gli altri nove sono case ed edifici commerciali storici costruiti tra gli anni 1840 e 1890, uno dei quali fu costruito da Heinrich Portscheller, la casa di Pablo Ram\u00edrez, poi quartier generale del 13 reggimento di Cavalleria e infine Sala dei Cavalieri di Colombo (\"Pablo Ram\u00edrez House/13th Cavalry Branch Headquarters/Knights of Columbus Hall\").\nNorthwest Zone.\nLa zona \u00e8 significativa per la sua collocazione e per le sue caratteristiche topografiche: nella zona si trova un piccolo arroyo (torrente normalmente asciutto, ma soggetto a improvvise inondazioni), collegato all'\"arroyo de los Negros\", che nell'Ottocento era sede di un attraversamento del Rio Grande tramite traghetto."}
{"id": "2194199", "revid": "287204", "url": "https://it.wikipedia.org/wiki?curid=2194199", "title": "Al Herman", "text": "Iscritto ad 8 500 Miglia di Indianapolis tra il 1953 e 1960, corse la famosa gara americana 5 volte, conquistando come miglior risultato un 7\u00ba posto nell'edizione 1955. Nello stesso anno gli fu assegnato il premio Rookie of the Year.\nMor\u00ec in un incidente di gara nella categoria Midget il 18 giugno 1960, nello stesso weekend nel quale perse la vita il campione Jimmy Bryan. Venne sepolto presso il cimitero Ziegels Union di Breinigsville, Pennsylvania.\nTra il 1950 e il 1960 la 500 Miglia faceva parte del Campionato Mondiale, per questo motivo Herman ha all'attivo anche cinque Gran Premi in Formula 1."}
{"id": "2194206", "revid": "729019", "url": "https://it.wikipedia.org/wiki?curid=2194206", "title": "Savoia-Marchetti S.51", "text": " \nIl Savoia-Marchetti S.51 fu un idrocorsa (idrovolante da competizione) biplano monomotore a scafo centrale realizzato dall'azienda italiana Savoia-Marchetti nel 1922 per concorrere all'edizione dello stesso anno della Coppa Schneider che quell'anno si svolse a Napoli.\nTecnica.\nL'S.51 conservava un aspetto piuttosto convenzionale per l'epoca, biplano, a scafo centrale, con motore in configurazione spingente. Lo scafo era caratterizzato da un disegno fortemente aerodinamico, dotato di un abitacolo aperto posto in posizione avanzata e protetto da un parabrezza avvolgente, che terminava posteriormente in un impennaggio cruciforme monoderiva e dai piani orizzontali controventati.\nLa configurazione alare era biplano-sequiplana, caratterizzata dall'ala inferiore di dimensioni ridotte rispetto a quella superiore, la prima montata alta sulla parte superiore dello scafo. Le due ali erano collegate tra loro da una struttura tubolare a travatura Warren, l'inferiore dotata sulla superficie sottostante di una piccola struttura a cui erano collegati i galleggianti equilibratori laterali, la superiore collegata allo scafo tramite una struttura tubolare in cui era integrata la gondola motore.\nLa propulsione era affidata ad un motore francospagnolo Hispano-Suiza 8, un 8 cilindri a V in grado di erogare una potenza superiore ai 300 CV, posizionato in configurazione spingente ed abbinato ad un'elica bipala in legno a passo fisso.\nImpiego operativo.\nL'S.51, immatricolato con marche civili I-BAIU, venne iscritto all'edizione napoletana della Schneider, svoltasi dal 10 al 12 agosto 1922. Dipinto nel consueto colore rosso corsa abbinato all'Italia nelle manifestazioni sportive ed affidato alla guida di Alessandro Passaleva, il pilota collaudatore della Savoia-Marchetti, venne contrassegnato per la competizione con il numero 8.\nL'edizione venne vinta dal britannico Supermarine Sea Lion II (G-EBAH) condotto da Henry Biard, ma l'S.51 giunse comunque secondo compiendo il percorso nel tempo di 1 h 36 m 54 s ad una media di 230,93\u00a0km/h.\nL'S.51 era previsto partecipasse anche alla successiva edizione del 1923, che si disput\u00f2 a Cowes, in Inghilterra, ma pur risultando nella lista di iscrizione non venne presentato."}
{"id": "2194210", "revid": "7", "url": "https://it.wikipedia.org/wiki?curid=2194210", "title": "Dino Oliveri", "text": ""}
{"id": "2194227", "revid": "599013", "url": "https://it.wikipedia.org/wiki?curid=2194227", "title": "Clyde Mayes", "text": ""}
{"id": "2194229", "revid": "3831", "url": "https://it.wikipedia.org/wiki?curid=2194229", "title": "Duwas", "text": ""}
{"id": "2194230", "revid": "3831", "url": "https://it.wikipedia.org/wiki?curid=2194230", "title": "Indava", "text": ""}
{"id": "2194232", "revid": "3831", "url": "https://it.wikipedia.org/wiki?curid=2194232", "title": "Seklobali", "text": ""}
{"id": "2194235", "revid": "2083096", "url": "https://it.wikipedia.org/wiki?curid=2194235", "title": "Notte di Natale/Isolina", "text": "Notte di Natale/Isolina \u00e8 il secondo singolo a 45 giri di Claudio Baglioni, pubblicato in Italia dall'RCA Italiana nel settembre del 1970.\nIl disco.\nLa copertina \u00e8 lo stesso scatto fotografico usato per la copertina dell'album Claudio Baglioni, che racchiude i due brani (poi ristampati anche in Un cantastorie dei giorni nostri).\nBrani.\nI due brani sono editi dalle edizioni musicali Amici del Disco, di propriet\u00e0 dell'RCA. Gli arrangiamenti di entrambe le canzoni sono curati da Ruggero Cini.\nNotte di Natale\nCome per \"Signora Lia\" nel singolo precedente, pur essendo firmata nell'etichetta solo da Baglioni, la canzone in realt\u00e0 \u00e8 depositata alla Siae anche da Carlo Scartocci, coautore della musica. Con questo brano, Claudio Baglioni partecip\u00f2 (classificandosi all'ultimo posto) alla VI edizione della manifestazione canora Caravella dei successi, svoltasi a Bari il 2 gennaio 1971 e condotta da Daniele Piombi.\nQuello cantato da Claudio Baglioni \u00e8 un Natale piuttosto triste. Non si pu\u00f2 comunque parlare di una canzone natalizia nel vero senso della parola, ovvero di una canzone che parla del periodo natalizio in quanto tale. \u00c8 in ogni caso sullo sfondo di questa festa, che \u2013 almeno in teoria\u00a0\u2013 dovrebbe essere di gioia, che si consuma il \u201cdramma\u201d sentimentale di un uomo. \u00c8 la Vigilia di Natale e mancano pochi minuti alla mezzanotte, ma quest'uomo non ha nessuna voglia di festeggiare, poich\u00e9 non sa rassegnarsi di fronte all'abbandono della propria donna: proprio nel giorno in cui tutti celebrano la Nascita di Ges\u00f9 \u2013 come si sottolinea nel testo \u2013, lui \u201ccelebra\u201d, al contrario, la propria \"morte\" interiore e anche la neve, che cade copiosa, non fa altro che aumentare la malinconia.\nDa notare poi, all'inizio del brano, l'ossessivo ripetersi dell'orario in cui si svolge la vicenda descritta dalla canzone, ovvero le 23:46.\nIsolina\nLa musica di questa canzone \u00e8 di Baglioni e di Antonio Coggio, ed \u00e8 il primo brano pubblicato dai due insieme, il testo invece \u00e8 del solo Baglioni.\nLa canzone descrive, in maniera non esplicita, una ragazza zingara, la musica \u00e8 basata su un arpeggio di una chitarra flamenco, alla quale nel finale si sovrappone il violino, suonato da Tino Fornai."}
{"id": "2194236", "revid": "3831", "url": "https://it.wikipedia.org/wiki?curid=2194236", "title": "Wawanar", "text": ""}
{"id": "2194237", "revid": "112638863", "url": "https://it.wikipedia.org/wiki?curid=2194237", "title": "Aulopus filamentosus", "text": "Il lacerto o merluzzo imperiale (Aulopus filamentosus) \u00e8 un pesce di mare della famiglia Aulopidae.\nDistribuzione e habitat.\n\u00c8 presente nel mar Mediterraneo e nell'Oceano Atlantico orientale tra il Portogallo e le Canarie. \u00c8 presente anche nel mar dei Caraibi e nel Golfo del Messico. Questa specie ha una distribuzione discontinua, comune presso lo stretto di Messina e lungo la costa toscana nei pressi di Livorno, piuttosto raro nel resto dei mari italiani. \nVive in acque profonde tra i 200 ed i 1000 metri ed ha uno stile di vita bentonico.\nDescrizione.\nLa bocca \u00e8 ampia ed arriva oltre l'occhio. La forma \u00e8 slanciata, il corpo ha la sua massima altezza in corrispondenza della pinna dorsale. \u00c8 presente una piccola pinna adiposa, la dorsale ha i primi raggi molto allungati, l'anale \u00e8 rettangolare, le pinne ventrali sono ampie ed inserite posteriormente rispetto alle pinne pettorali che sono pi\u00f9 piccole. La pinna caudale \u00e8 biloba.\nIl colore \u00e8 marrone rossastro con macchie scure e tonalit\u00e0 giallastre. Le pinne sono tutte di colore rosa aranciato. \nArriva a 40 cm.\nAlimentazione.\n\u00c8 un predatore e cattura pesci e gamberetti.\nRiproduzione.\nSi riproduce tutto l'anno, le uova sono pelagiche e i giovanili hanno pinne pettorali ampie e di colore rosso.\nPesca.\nSi cattura con palamiti e le sue carni sono generalmente apprezzate."}
{"id": "2194242", "revid": "154893", "url": "https://it.wikipedia.org/wiki?curid=2194242", "title": "Notte di Natale (singolo)", "text": ""}
{"id": "2194243", "revid": "93436", "url": "https://it.wikipedia.org/wiki?curid=2194243", "title": "Isolina", "text": ""}
{"id": "2194244", "revid": "298229", "url": "https://it.wikipedia.org/wiki?curid=2194244", "title": "Christian Cantwell", "text": ""}
{"id": "2194245", "revid": "281901", "url": "https://it.wikipedia.org/wiki?curid=2194245", "title": "Merluzzo imperiale", "text": ""}
{"id": "2194248", "revid": "729019", "url": "https://it.wikipedia.org/wiki?curid=2194248", "title": "Shorty Templeman", "text": "Iscritto per 7 volte alla 500 Miglia di Indianapolis, tra il 1955 ed il 1962, corse la famosa gara americana 3 volte, conquistando come miglior risultato un 4\u00ba posto nell'edizione 1961.\nVinse 5 Campionati Midget dello stato di Washington e tre in Oregon. Inoltre fu tre volte Campione Americano della specialit\u00e0 tra il 1956 ed il 1958.\nMor\u00ec nel 1962 in seguito alle ferite riportate in un incidente di gara nella Contea di Marion (Ohio). Ha ricevuto sepoltura presso l'Evergreen Washelli Memorial Park di Seattle, Washington.\nTra il 1950 e il 1960 la 500 Miglia faceva parte del Campionato Mondiale, per questo motivo Templeman ha all'attivo anche tre Gran Premi in Formula 1."}
{"id": "2194251", "revid": "131358", "url": "https://it.wikipedia.org/wiki?curid=2194251", "title": "FC Angusht Nazran", "text": ""}
{"id": "2194252", "revid": "282466", "url": "https://it.wikipedia.org/wiki?curid=2194252", "title": "La Rivincita Dei Buoni", "text": ""}
{"id": "2194259", "revid": "282466", "url": "https://it.wikipedia.org/wiki?curid=2194259", "title": "Ufficio Immaginazione", "text": ""}
{"id": "2194263", "revid": "204012", "url": "https://it.wikipedia.org/wiki?curid=2194263", "title": "Diabete mellito tipo 2", "text": ""}
{"id": "2194264", "revid": "661526", "url": "https://it.wikipedia.org/wiki?curid=2194264", "title": "Una stagione all'inferno", "text": "Una stagione all'inferno (\"Une saison en enfer\") \u00e8 un poema in prosa di Arthur Rimbaud pubblicato nel 1873 in lingua francese. L'opera ha avuto una notevole influenza sui poeti delle successive generazioni ed \u00e8 quella che ha maggiormente contribuito a creare il mito di Rimbaud.\nStoria.\nNell'aprile del 1873, all'et\u00e0 di 19 anni, di ritorno dall'Inghilterra, dopo i dissapori avuti con Verlaine, si ferma a Roche, nella fattoria di sua madre, dove inizia a scrivere \"Une Saison en Enfer\" che terminer\u00e0 nell'agosto dello stesso anno.\nProprio nel maggio di questo anno Rimbaud scrive a Ernest Delahaye dicendo di fare \u00ab\"delle piccole storie in prosa, titolo generale; Libro pagano, o libro negro\"\u00bb. E poi aggiunge:\nA fine maggio Rimbaud riparte con Verlaine per il Belgio e poi per l'Inghilterra ove restano fino a luglio. Qui scoppia una violenta lite fra i due poeti e il 3 luglio Verlaine abbandona Rimbaud e riparte per Bruxelles, con la speranza di riconciliarsi con sua moglie, Mathilde. Arriva anche Rimbaud l'8 dello stesso mese, ma due giorni dopo quest'ultimo manifesta la sua decisione irrevocabile di voler ripartire per Parigi. Verlaine fuori di s\u00e9, o forse senza nemmeno rendersi conto di quello che stava per fare, spara due colpi di pistola in direzione del suo amico ferendolo leggermente al polso. Questa bravata gli coster\u00e0 due anni di carcere. Il 20 dello stesso mese Rimbaud torna a Roche, dove termina la stesura di \"Une Saison en Enfer\", ottenendo da sua madre un acconto per la pubblicazione.\nL'opera fu stampata a Bruxelles nell'ottobre del 1873.\nSi pens\u00f2 per diverso tempo che Rimbaud ne avesse bruciato tutte le copie a Roche, nella fattoria di sua madre, proprio dove fu composta, complice la famiglia stessa del poeta e Paterne Berrichon, che sembra propagandarono ad arte questa falsa voce. Nel 1901 L\u00e9on Losseau, uno studioso belga, scopr\u00ec gli esemplari di \"Une Saison en Enfer\" nella tipografia Poot et Cie, la stessa che aveva pubblicato il libro, il cui titolare si era trattenute quasi tutte le copie, tranne quelle che Rimbaud aveva donato a Verlaine e ad alcuni suoi amici. E forse qualcuna di queste poteva aver bruciato e nulla pi\u00f9.\nIl 10 novembre del 1891 Rimbaud muore all'et\u00e0 di 37 anni. L'anno seguente verr\u00e0 ristampata \"Une Saison en Enfer\". Come matrice sar\u00e0 usata la copia che il poeta aveva dato al suo amico Verlaine.\nOpera.\nCon questo viaggio all'Inferno, \u00abproprio quello di cui il Figlio dell'Uomo apr\u00ec le porte\u00bb, Rimbaud sembra esaurire in s\u00e9 tutta la volont\u00e0 di poesia; Ivos Margoni lo definisce un \"cantore dalla gola secca\". Leggere Rimbaud d\u00e0 la scossa, proprio per il fatto che lui viene a trovarsi a delineare un qualcosa di inafferrabile ed atroce, una crisi, alimentata certamente dalla societ\u00e0 del suo tempo, dal suo trascorso familiare, ... . Si \u00e8 tanto discusso sulla natura di questa \"rivolta\": innata, di natura sociale, familiare...\nNelle lettere del Veggente Rimbaud traccia una direzione da seguire, o meglio subisce un tracciato... \u00abse l'ottone si desta tromba, non \u00e8 certo per colpa sua\u00bb. C'\u00e8 sempre questo scacco all'Io. L'Io resta smarrito, \u00ab l'Io \u00e8 un altro \u00bb dir\u00e0.\nRimbaud \u00e8 un \"invasato\", si lascia possedere dal linguaggio, ed \u00e8 cos\u00ec che diventa uno \u00ab scopritore ben pi\u00f9 meritevole \u00bb di quelli che l'hanno preceduto, non avendo pi\u00f9 ormai sovrastrutture che lo separano dall'ignoto (\"Inconnu\"). Trasporre nel \"magico\" il suo dissenso \u00e8 l'unico modo che pu\u00f2 consentirgli di produrre e rigenerarsi.\"Les Illuminations\" poi proseguiranno questo \"modo\" portandolo ad oltranza, distruggendo i nessi logici e sintattici, a scardinando le ovviet\u00e0 dell'ordinario senza concedersi un attimo di sosta.\nCome predetto nella lettera del 15 maggio del 1871 indirizzata a Paul Demeny, \"Une Saisone en Enfer\" mantiene la promessa o la scommessa, se vogliamo, superando le aspettative.\n\"Une Saison en Enfer\" rappresenta anche emblematicamente l'addio, non proprio formale, ma definitivo alla poesia.\nEsegesi critica.\nIvos Margoni. - \u00c8 difficile parlare con calma di \"Une Saison en Enfer\", probabilmente il poema romantico dei nervi e dell'anima pi\u00f9 caotico e perfetto. Analizzarlo esige lo sforzo penoso di chi tenti di fissare lo sguardo da vicino e gi\u00e0 avvolto dalla vampa, dentro una fornace d'improvviso spalancata. Scritto rapidamente (in cinque mesi, con la tragica interruzione di Londra e Bruxelles), siamo obbligati per virt\u00f9 di stile a leggerlo col fiato mozzo [...] Il solo carattere evidente e stabile della \"Saison\" \u00e8 infatti quello di documentare una crisi senza risolverla; meglio: la soluzione \u00e8 fuori campo e non ha voce: \u00e8 il Rimbaud africano [...]\nBibliografia.\nTraduzioni italiane:"}
{"id": "2194266", "revid": "110157", "url": "https://it.wikipedia.org/wiki?curid=2194266", "title": "Source-Seine", "text": "Source-Seine \u00e8 un comune francese di 52 abitanti situato nel dipartimento della C\u00f4te-d'Or nella regione della Borgogna-Franca Contea.\nIl comune di Source-Seine \u00e8 stato istituito il 1\u00ba gennaio 2009 dalla fusione dei comuni di Saint-Germain-Source-Seine e Blessey.\nAmministrazione.\nGemellaggi.\nSource-Seine \u00e8 gemellata con Verghereto, con la quale \u00e8 accomunata da un fatto geografico: ospitare i primi chilometri del percorso dei fiumi che bagnano le rispettive capitali di stato, la Senna e il Tevere."}
{"id": "2194267", "revid": "767487", "url": "https://it.wikipedia.org/wiki?curid=2194267", "title": "Editto di Beaulieu", "text": "L'editto di Beaulieu fu firmato a Beaulieu-l\u00e8s-Loches da Enrico III di Francia e pose fine alla quinta guerra di religione, il 6 maggio 1576, riconoscendo i protestanti e dandogli diverse concessioni. \u00c8 chiamata anche la pace di Monsieur, dal tradizionale titolo onorifico del fratello del re, che ne fu il principale beneficiario, malgrado il suo tradimento.\nL'editto venne emanato in seguito alla minaccia di Parigi da parte delle truppe dei principi protestanti. \nCond\u00e9, Navarra e Turenne (con 3000 archibugieri) erano alleati con il duca di Alen\u00e7on, fratello del re, e dei principi cattolici marescialli Montmorency e Cosse Brissac-Champigny e infine al conte palatino Giovanni Casimiro (con 20.000 mercenari che avevano saccheggiato la Borgogna).\nIl governatore della Linguadoca Montmorency-Damville, cattolico ma alleato nella sua provincia con i protestanti della sua provincia, si teneva di riserva. Francesco, duca di Alen\u00e7on, era il capo del partito degli insoddisfatti, che era appoggiato anche dalla nobilt\u00e0 delusa dalla politica del governo. Essa voleva in particolare lottare contro le influenze che gravitavano intorno al Re Enrico III. La nobilt\u00e0 francese infatti non digeriva la presenza degli italiani nella corte francese della Regina Madre Caterina de Medici.\nIl re di Francia non aveva n\u00e9 truppe n\u00e9 denaro per pagare mercenari cos\u00ec invia la madre, Caterina de Medici, a negoziare la pace.\nGiovanni Casimiro del Palatinato ricevette il Ducato di \u00c9tampes, Chateau-Thierry, e una cospicua rendita annua.\nLe misure adottate.\nDa un punto di vista religioso, l'editto \u00e8 il pi\u00f9 liberale tra tutti quelli che erano stati fino ad allora firmati:"}
{"id": "2194273", "revid": "124314784", "url": "https://it.wikipedia.org/wiki?curid=2194273", "title": "International Naturist Federation", "text": "L'International Naturist Federation, in italiano Federazione Naturista Internazionale (INF-FNI) \u00e8 la federazione che raccoglie a livello internazionale l'associazionismo naturista dei singoli paesi.\nNasce dal Primo Congresso Naturista Internazionale tenutosi al North Kent Club England nel 1951, e viene ufficialmente costituita nel corso del terzo Congresso Naturista Internazionale tenutosi nel 1953 a Vendays-Montalivet in Francia.\nAttualmente ha sede a Horsching (Austria), raccoglie federazioni e associazioni naturiste in 51 differenti nazioni in tutto il mondo e si occupa della promozione del Naturismo e del coordinamento delle associazioni su un livello internazionale. Rilascia i bollini per le tessere che permettono l'accesso alle strutture naturiste associate.\nL'Italia \u00e8 presente attraverso la Federazione naturista italiana (FENAIT), che a sua volta raccoglie le varie associazioni naturiste italiane."}
{"id": "2194275", "revid": "124331204", "url": "https://it.wikipedia.org/wiki?curid=2194275", "title": "Federazione naturista italiana", "text": "La Federazione Naturista Italiana (FENAIT) \u00e8 una federazione che raccoglie la maggior parte delle associazioni naturiste italiane.\nComincia la propria attivit\u00e0 nel 1972, e si costituisce ufficialmente con registrazione il 10 dicembre 1997. Attualmente ha sede a Torino.\nLa FENAIT rappresenta l'Italia nella Federazione Naturista Internazionale (INF-FNI), di cui fa parte.\nLe prerogative della Federazione Naturista Italiana sono il coordinamento delle attivit\u00e0 delle singole associazioni naturiste (di solito di natura regionale o interregionale), e pi\u00f9 in generale la promozione e la tutela del naturismo e dei naturisti in Italia. \nAttualmente ne fanno parte:\nSolo le associazioni che aderiscono alla Federazione naturista italiana (FENAIT) sono rappresentate nella Federazione Naturista Internazionale (INF-FNI): quest'ultima, per statuto, accoglie una sola federazione nazionale per paese."}
{"id": "2194276", "revid": "124790356", "url": "https://it.wikipedia.org/wiki?curid=2194276", "title": "Unione naturisti italiani", "text": "L'Unione naturisti italiani (UNI) \u00e8 la prima associazione naturista costituitasi in Italia, fondata l'8 marzo 1964 e con sede a Torino.\nLa sua attivit\u00e0 comincia all\u2019inizio degli anni '60 del novecento, quando Enrico Chiesa riunisce circa centocinquanta persone in Italia, dapprima iscritte alla federazione internazionale. L\u2019associazione viene chiamata UNI (Unione Naturisti Italiani) in continuit\u00e0 con la prima UNI (Unione Naturista Italiana) gi\u00e0 creata da Lamberto Paoletti ma allora non ancora costitutuita come associazione. \nAll'UNI si deve la creazione del primo centro di turismo naturista in Italia, nato gi\u00e0 negli anni '60 con criteri ecologici e di sostenibilit\u00e0, con la gestione di un terreno precedentemente abbandonato.\nDa allora svolge ininterrottamente attivit\u00e0 di divulgazione e promozione del naturismo.\nPur svolgendo attivit\u00e0 in Italia, dal 2019 \u00e8 registrata presso il Liechtenstein, aderendo attraverso quella nazione all'International Naturist Federation.\nPubblica la rivista Infonaturista."}
{"id": "2194277", "revid": "767487", "url": "https://it.wikipedia.org/wiki?curid=2194277", "title": "Nudisti per caso", "text": "Nudisti per caso (\"Les Textiles\") \u00e8 un film del 2004 diretto da Franck Landron.\nIl titolo originale, \"Les Textiles\", letteralmente \"I tessili\", allude al soprannome dispregiativo con cui i naturisti appellano chi, al pari della protagonista del film, sceglie di rimanere vestito.\nTrama.\nSophie e Oliver sono una coppia che decide di esaudire il desiderio di acquistare una casa al mare. L'acquisto per\u00f2 viene fatto senza visitare preventivamente l'immobile. Solo al loro primo soggiorno scoprono che \u00e8 all'interno di un villaggio naturista, ambiente che prima non avevano mai frequentato."}
{"id": "2194280", "revid": "15756", "url": "https://it.wikipedia.org/wiki?curid=2194280", "title": "Posate da insalata", "text": "Le posate da insalata sono una coppia di posate da servizio, un cucchiaio e una forchetta, usate per condire e servire le insalate. \nCaratteristiche.\nSono di dimensione maggiore di due normali posate da tavola, lunghe per non cadere all'interno della ciotola insalatiera. In alcune accoppiate la forchetta \u00e8 fatta come il cucchiaio ma con una larga fessura o tacca centrale che ha lo scopo di lasciar sgocciolare il condimento in eccesso.\nRealizzate in metallo, legno, corno o plastica, a volte in due materiali diversi per il manico e la parte a posata. Se fanno parte di un servizio di posate riportano le stesse decorazioni delle altre posate del servizio, anche se di materiali differenti."}
{"id": "2194282", "revid": "124123", "url": "https://it.wikipedia.org/wiki?curid=2194282", "title": "Daniel Amit", "text": "Biografia.\nHa iniziato il suo percorso scientifico nella ricerca sulla fisica delle particelle, quindi \u00e8 passato, negli anni settanta, alla meccanica statistica e quindi, negli anni ottanta, alla ricerca pi\u00f9 interdisciplinare abbracciando le neuroscienze.\n\u00c8 stato uno dei fondatori della moderna teoria delle reti neurali e in \u00e8 stato uno dei leader indiscussi di questo campo.\nOltre ad essere un grande ricercatore, Daniel Amit era noto per il suo impegno di pace soprattutto (ma non solo) rispetto al conflitto israelo-palestinese.\n\u00c8 stato docente presso il Racah Institute of Physics della Universit\u00e0 Ebraica di Gerusalemme e professore di Reti Neurali presso la facolt\u00e0 di fisica dell'Universit\u00e0 \"La Sapienza\" di Roma.\nSi \u00e8 tolto la vita nella sua casa di Gerusalemme il 4 novembre del 2007."}
{"id": "2194286", "revid": "767487", "url": "https://it.wikipedia.org/wiki?curid=2194286", "title": "Onofrio Antonio Gisolfi", "text": "Biografia.\nIngegnere maggiore del regno dopo Bartolomeo Picchiatti, esegu\u00ec alcune opere nell'alveo dei Regi Lagni. Al completamento dell'opera di deflusso acque vi \u00e8 una nomina periodica di \"Ingegnere Ordinario dei Regi Lagni\" e tra questi vi \u00e8 Donato Antonio Cafaro. Al Gisolfi fu affiancato nel 1643 il giovanissimo Francesco Antonio Picchiatti nel completamento di alcune opere del Palazzo Reale di Napoli. Nel 1645, durante un'assenza dalla citt\u00e0, Cosimo Fanzago tent\u00f2 di soffiare il posto di ingegnere maggiore del regno al Gisolfi ma il tentativo \u00e8 fallito, due anni dopo venne incaricato dai Pii Operai nella progettazione e realizzazione della Chiesa di San Nicola alla Carit\u00e0 i cui lavori si fermeranno nel 1656. Contemporaneamente, nel 1649, fu incaricato da I\u00f1igo V\u00e9lez de Guevara di progettare la Fontana della Sellaria, un monumento pubblico che onora la repressione dei Capipopolo della Repubblica Napoletana del 1647, in particolare sulle abitazioni demolite del Capopopolo della zona della Vicaria.\nL'ingegnere mor\u00ec con molta probabilit\u00e0 di peste nel 1656 e il ruolo di ingegnere maggiore del regno fu occupato da Francesco Antonio Picchiatti."}
{"id": "2194292", "revid": "767487", "url": "https://it.wikipedia.org/wiki?curid=2194292", "title": "Napier Cub", "text": "Il Napier Cub era un motore aeronautico sperimentale ad X raffreddato a liquido prodotto dall'azienda britannica Napier Aero Engines negli anni venti.\nIl Cub rimase l'unico esempio di motore ad X prodotto dall'azienda britannica, anche a causa della grande difficolt\u00e0 nella messa a punto, mai risolta completamente, tipica di questa inusuale architettura di motore. Tuttavia, dopo averlo fatto girare al banco per la prima volta nel 1919, venne montato sul bombardiere biplano Avro Aldershot e portato in volo per la prima volta il 15 dicembre 1922."}
{"id": "2194298", "revid": "1318658", "url": "https://it.wikipedia.org/wiki?curid=2194298", "title": "Notamacropus", "text": "Notamacropus \u00e8 un genere della famiglia dei Macropodidi. Comprende otto specie di wallaby di piccole o medie dimensioni. Una di queste, il wallaby di Grey, si estinse nel 1943 a causa della caccia datale dall'uomo."}
{"id": "2194299", "revid": "30857", "url": "https://it.wikipedia.org/wiki?curid=2194299", "title": "His Dark Materials", "text": ""}
{"id": "2194300", "revid": "400694", "url": "https://it.wikipedia.org/wiki?curid=2194300", "title": "Renato Miracco", "text": "Biografia.\nDopo la laurea in storia dell'arte all'Universit\u00e0 di Salerno nel 1975, ha sviluppato esperienze estere a Londra, Parigi e Amburgo. A Londra \u00e8 stato anche curatore di mostre presso la Estorick Collection for Modern Italian Art e il Tate Modern. Ha curato importanti mostre anche presso il Metropolitan Museum di New York e il Reina Sofia di Madrid.\nPer dieci anni, dal 1997 al 2007, \u00e8 stato consigliere del Ministero degli Affari Esteri ed organizzatore di mostre ed esposizioni all'estero. Negli stessi anni \u00e8 stato anche presidente del comitato scientifico della Camera dei deputati, e membro del direttivo del Polo Museale del Chiostro del Bramante a Roma. \u00c8 autore di oltre una cinquantina di pubblicazioni, libri e cataloghi principalmente su Futurismo e Arte informale, sulle opere di Fontana, Burri, la Scuola romana, e artisti come Afro, Mirko Basaldella e Giorgio Morandi.\nDal 2007 al 2009 \u00e8 stato direttore dell'Istituto Italiano di Cultura a New York, divenendo in seguito addetto culturale presso l'ambasciata italiana a Washington."}
{"id": "2194302", "revid": "227211", "url": "https://it.wikipedia.org/wiki?curid=2194302", "title": "Teoria del crivello", "text": ""}
{"id": "2194304", "revid": "110157", "url": "https://it.wikipedia.org/wiki?curid=2194304", "title": "Chiesa abbaziale di Saint-Beno\u00eet-sur-Loire", "text": "La chiesa abbaziale di Saint-Beno\u00eet-sur-Loire fa parte del complesso abbaziale di Fleury.\nStoria.\nLa pi\u00f9 antica testimonianza di un monastero nel luogo risale al 651. Il complesso attuale fu costruito tra il 1020 e il 1072\nLa chiesa custodisce i resti mortali di San Benedetto (480-547) e inoltre quelli del re Filippo I (+1108).\nI resti di San Benedetto furono recuperati a Montecassino, nel 672, dai monaci benedettini di Orl\u00e9ans che nel 630 avevano fondato un monastero a Fleury. L'abbazia di Montecassino era stata distrutta dai Longobardi ed i monaci di Fleury, che seguivano la sua regola, trasportarono i resti del Santo presso il loro monastero. L'abbazia divent\u00f2 un importante centro culturale e si arricch\u00ec di una ricca biblioteca e del suo scriptorium. \nNel 1020 l'abate Gauzlin fece costruire la torre-vestibolo quadrata, di proporzioni gigantesche. \nLa cripta, l'abside ed il coro furono consacrati nel 1108, permettendo l'inumazione del re Filippo I. La navata, con arcature ogivali, \u00e8 stata completata verso il 1218.\nArchitettura.\nEsterno.\nTorri.\nL'edificio presenta due torri: oltre alla torre-vestibolo, una torre quadrata \u00e8 sulla crociera ed \u00e8 cieca. La torre-vestibolo si innalza su due piani, pi\u00f9 basso il piano terra, retto all'interno da quattro colonne con capitelli a foglie d'acanto, palmette, figure bibliche e scene campestri o di vita quotidiana, tutti di notevole fattura. Lo spazio del vestibolo \u00e8 cos\u00ec suddiviso in nove aree uguali\nTimpano.\nEsso \u00e8 situato al lato nord dell'edificio ed \u00e8 riccamente ornato con Cristo in trono tra i quattro evangelisti. Un fregio sotto il Cristo racconta dell'arrivo delle reliquie di San Benedetto.\nInterno.\nIl coro \u00e8 a tre livelli, con due ordini di finestre, alte quelle al livello inferiore e pi\u00f9 piccole quelle pi\u00f9 in alto, separate da un triforio, insolito per l'epoca in quei luoghi. Uno splendido deambulatorio a colonne, in prosecuzione delle navate laterali, gira intorno al coro, con cappelle a raggiera, realizzando, con gli archi delle campate, interessanti giochi prospettici.\nLa navata, con archi ogivali, a due livelli, ha pilastri con colonne incassate, quelle rivolte verso la navata salgono fino a raccordarsi ai costoloni della volta, realizzata successivamente in stile gotico.\nLa volta \u00e8 a campate a vele quadripartite.\nI capitelli della navata sono istoriati con storie di Abramo, Adamo ed Eva e di San Benedetto. Le navate laterali, con campate a tutto sesto ben evidenziate, continuano oltre il transetto fino raccordarsi al deambulatorio. \nLa cripta ha al centro un grande pilastro dove sono custodite le spoglie del Santo."}
{"id": "2194307", "revid": "122916778", "url": "https://it.wikipedia.org/wiki?curid=2194307", "title": "Aegisub", "text": "Aegisub \u00e8 un programma multipiattaforma per la creazione di sottotitoli Advanced Substation Alpha (ASS) per file video. Aegisub permette di sincronizzare l'audio e le sequenze video con i sottotitoli e, usato congiuntamente con programmi quali Avidemux, permette di creare file video con i sottotitoli impressi (hardsub) sia di includerli come tracce separate (softsub) in contenitori multimediali (es. ogg o matroska).\nIl programma \u00e8 utilizzato professionalmente da compagnie come Crunchyroll o Yamato Video e ampiamente dalla comunit\u00e0 dei creatori di fansub ed \u00e8 l'erede di SubStation Alpha.\nDistribuito con una licenza BSD, \u00e8 disponibile per i principali sistemi operativi."}
{"id": "2194308", "revid": "767487", "url": "https://it.wikipedia.org/wiki?curid=2194308", "title": "Benjamin Hilleke", "text": "\u00c8 attualmente il cantante del gruppo metalcore tedesco Neaera, fin dalla loro nascita nel 2003."}
{"id": "2194310", "revid": "28592", "url": "https://it.wikipedia.org/wiki?curid=2194310", "title": "Repubblica Autonoma del Tatarstan", "text": ""}
{"id": "2194312", "revid": "118136", "url": "https://it.wikipedia.org/wiki?curid=2194312", "title": "Benny Hilleke", "text": ""}
{"id": "2194317", "revid": "28592", "url": "https://it.wikipedia.org/wiki?curid=2194317", "title": "Murat Zyazikov", "text": ""}
{"id": "2194322", "revid": "278830", "url": "https://it.wikipedia.org/wiki?curid=2194322", "title": "Scelta d'amore", "text": ""}
{"id": "2194323", "revid": "599013", "url": "https://it.wikipedia.org/wiki?curid=2194323", "title": "Kevin Grevey", "text": ""}
{"id": "2194324", "revid": "28592", "url": "https://it.wikipedia.org/wiki?curid=2194324", "title": "Yunus-bek Yevkurov", "text": ""}
{"id": "2194326", "revid": "729019", "url": "https://it.wikipedia.org/wiki?curid=2194326", "title": "Nakajima Ki-201", "text": "Il Nakajima Ki-201 \"Karyu/Kary\u016b\" (in giapponese \u4e2d\u5cf6 \u30ad-201 \u706b\u9f8d, \"Drago di fuoco\") era un progetto di un caccia con motore jet sviluppato dall'azienda aeronautica giapponese Nakajima Hik\u014dki KK nelle fasi finali della seconda guerra mondiale ma che non fu mai completato.\nStoria del progetto.\nIl progetto del \"Karyu\" inizio negli uffici della Nakajima nei primi del 1945 nell'applicare cosa si era appreso nella costruzione del Nakajima J9Y Kikka e nel converrtirlo dal progetto originario di bombardiere ad aereo da caccia. Il \"Kikka\" fu ispirato dal Messerschmitt Me 262 tedesco, ma le somiglianze con i due velivoli si limitarono alla configurazione generale. In altre mani, il progetto fu guidato da Iwao Shibuya che volle il \"Karyu\" molto pi\u00f9 somigliante all'aereo tedesco, che aveva dimostrato di essere temibile in combattimento.\nLa Nakajima attir\u00f2 l'interesse della Aviazione imperiale dell'esercito giapponese sull'aereo, abbastanza dall'avere una denominazione ufficiale (\"Ki-201\"), ma a quel punto, l'Aviazione militare aveva ormai deciso di continuare ad investire sul Mitsubishi J8M e sulla loro capacit\u00e0 di fermare gli attacchi dei B-29 Superfortress. Sembra inoltre che anche la Marina imperiale si sia avvicinata ma non mostr\u00f2 interesse.\nComunque, la Nakajima continu\u00f2 la costruzione, anticipando i voli di prova entro il dicembre del 1945. Ai tempi della resa giapponese, molte fonti confermarono che i lavori sul prototipo non erano ancora cominciati.\nVersioni.\nLe versioni proposte per l'esercito giapponese del Nakajima Ki-201 \"Karyu\" come intercettore - equivalenti al Me 262 A-1a - e un cacciabombardiere - equivalente al Me 262 A-2a.\nL'impianto motorio sarebbe stato il turbogetto Ishikawajima Ne-130 da 908 kgf o il turbogetto Ne-230 da 885 kgf."}
{"id": "2194329", "revid": "3831", "url": "https://it.wikipedia.org/wiki?curid=2194329", "title": "Cristiano riformisti", "text": ""}
{"id": "2194337", "revid": "28592", "url": "https://it.wikipedia.org/wiki?curid=2194337", "title": "Aeroporto civile", "text": ""}
{"id": "2194343", "revid": "729019", "url": "https://it.wikipedia.org/wiki?curid=2194343", "title": "Motutunga", "text": "Motutunga \u00e8 un atollo appartenente all'arcipelago delle Isole Tuamotu nella Polinesia Francese."}
{"id": "2194344", "revid": "339392", "url": "https://it.wikipedia.org/wiki?curid=2194344", "title": "Turchia nell'Unione Europea", "text": ""}
{"id": "2194349", "revid": "729019", "url": "https://it.wikipedia.org/wiki?curid=2194349", "title": "Napuka", "text": "Napuka, o Pukaroa, \u00e8 un piccolo atollo corallino nelle Isole della Delusione, nella parte nordorientale dell'arcipelago delle Tuamotu nella Polinesia Francese. \u00c8 situato a 15\u00a0km a sud-est di Tepoto Nord, l'isola pi\u00f9 vicina, formando insieme un piccolo gruppo. Questi due atolli sono abbastanza isolati: infatti l'isola pi\u00f9 vicina ad essi \u00e8 Fangatau, un atollo a 170\u00a0km a Sud.\nL'atollo di Napuka \u00e8 lungo 10,5\u00a0km e largo 4\u00a0km. L'area totale terrestre delle 30 isole che compongono Napuka \u00e8 8\u00a0km\u00b2. La superficie della laguna \u00e8 18\u00a0km\u00b2.\nSecondo il censimento del 2002, Napuka ha 257 abitanti. Il villaggio principale \u00e8 Tepukamaruia (Te Puka Maru Ia).\nStoria.\nIl primo europeo a raggiungere l'isola fu l'esploratore John Byron nel 1765. Chiam\u00f2 Napuka e Tepoto \"Isole della Delusione\" a causa dell'ostilit\u00e0 dei nativi.\nNapuka fu visitata dalla United States Exploring Expedition, tra il 1838 e il 1842. Questo atollo fu probabilmente quello che Charles Wilkes chiamava \"Wytoohee\" o \"Wutoohee\".\nL'aeroporto di Napuka fu inaugurato nel 1977.\nAmministrazione.\nL'atollo di Napuka \u00e8 il capoluogo del comune di Napuka, che consiste nell'atollo di Napuka e nell'isola di Tepoto Nord."}
{"id": "2194350", "revid": "344432", "url": "https://it.wikipedia.org/wiki?curid=2194350", "title": "Ciuffolotto europeo", "text": ""}
{"id": "2194352", "revid": "599013", "url": "https://it.wikipedia.org/wiki?curid=2194352", "title": "Bob Bigelow", "text": ""}
{"id": "2194364", "revid": "72396", "url": "https://it.wikipedia.org/wiki?curid=2194364", "title": "Giuseppe Muscat Azzopardi", "text": "Biografia.\nDei suoi tre figli, Ivo, Gino e Anton, i primi due seguirono le orme paterne, mentre Anton divenne un famoso compositore.\nDopo gli studi al seminario di Mdina e all'Universit\u00e0 di Malta, nel 1875 consegue la laurea in giurisprudenza. Diventa commentatore sociale, attivista e politico, nonch\u00e9 critico letterario e teatrale. Fu anche fondatore di riviste e periodici di cultura in lingua maltese. Gli fu concesso un seggio all'Accademia di lingua maltese, della quale divenne in seguito presidente e poi presidente emerito, sino alla morte. Fu attivo nella produzione letteraria e narrativa, e come traduttore.\nOpere.\nNovelle.\nLe sue novelle su base storica, \"Toni Bajjada\" (1878), \"Mattew Callus\" (1878), \"Vicu Mason\" (1881), \"Susanna\" (1883), \"\u010aejlu Tonna\" (1886), \"\u010aensu Barbara\" (1893) e \"Nazju Ellul\" (1909), sono scritte al passato. Sono caratterizzate dall'approfondimento psicologico dei personaggi.\nPoesia.\nSperiment\u00f2 la flessibilit\u00e0 della lingua maltese come mezzo di espressione poetica. Molti componimenti sono pubblicati nel \"\u0120abra ta' Poe\u017ciji bit-Taljan u bil-Malti\" (1876), \"\u0126amsin poe\u017cija bil-Malti\" (1890) e nella pi\u00f9 recente raccolta \"\u0120abra s\u0127i\u0127a ta' Sunetti bi Studju fuqhom tal-Kittieb Innifsu\" (1956).\nLa sua poesia riprese elementi dall'ambiente circostante e tocc\u00f2 temi sociali, che furono anche di ispirazione diretta per altri poeti. Riteneva di avere una missione educativa con la sua poesia, che \u00e8 spesso didattica."}
{"id": "2194368", "revid": "599013", "url": "https://it.wikipedia.org/wiki?curid=2194368", "title": "John Lambert", "text": ""}
{"id": "2194373", "revid": "1431409", "url": "https://it.wikipedia.org/wiki?curid=2194373", "title": "Trace Cyrus", "text": "Biografia.\nTrace nasce nel Kentucky da Leticia \"Tish\" Cyrus (nata Finley) e da Baxter Neal Helson. Ha una sorella maggiore, Brandi, nata nel 1987. Nel 1993, la madre Tish sposa il cantante country Billy Ray Cyrus, che adotta lui e la sorella. Dal matrimonio della madre ha tre fratellastri: l'attore Braison Cyrus e le attrici e cantanti Miley Cyrus e Noah Cyrus. Da parte di padre ha un altro fratellastro, Christopher.\n\"Metro Station\".\nSeguendo le orme del padre si appassion\u00f2 alla musica fin da giovane e inizi\u00f2 a frequentare club rock-underground a Nashville. Nel 2006 si trasfer\u00ec con la famiglia a Malib\u00f9 quando la sorella Miley inizi\u00f2 a lavorare per la Disney. Qui fece amicizia con il coetaneo Mason Musso, fratello di Mitchel Musso, e i due fondarono il gruppo dei Metro Station.\nDopo l'entrata nella band di Blake Healy, i tre si iscrissero a MySpace, mettendo su internet il video del loro primo pezzo \"Seventeen Forever\", nel quale appaiono anche Miley Cyrus, Billy Ray Cyrus e Mitchel Musso. Il video raggiunse subito la prima posizione della classifica MySpace, dando al gruppo un notevole seguito di fans e spingendoli a pubblicare l'EP \"The Questions We Ask at Night\".\nNel gruppo entr\u00f2 anche Anthony Improgo. Nel 2007, i quattro diciottenni ottennero un contratto con la casa discografica Red Inks. Pochi mesi dopo la firma del contratto usc\u00ec il loro primo album \"Metro Station\", da cui furono estratti i tormentoni \"Kelsey\" e \"Control\" ed in seguito \"Shake It\", che il 28 gennaio 2009 ha raggiunto la vetta di TRL Italia. Nel 2009 il gruppo si \u00e8 esibito nel tour di Miley. Il 31 dicembre 2008 la band si \u00e8 esibita nella trasmissione di Capodanno condotta da Miley Cyrus \"A Miley Sized-Surprise Totally New Year 2009\".\nAgli inizi del 2010, tramite twitter, Trace conferma lo scioglimento dei Metro Station.\n\"Ashland High \".\nCon la nuova band, chiamata Ashland High, Trace debutta con una canzone chiamata \"French Kiss\". Poco tempo dopo vengono pubblicate le versioni demo di varie canzoni, intitolate \"Pretty Girls\", \"Break It Down\", \"Late Friday Night\", \"Won't Stop\" e \"Baby Girl\".\nIl 12 gennaio 2011 Trace pubblica su datpiff.com il suo mixtape \"Don't You Ever Leave My Side\", contenente 13 canzoni che non verranno poi incluse nel suo vero album.\nIl 31 dicembre, poco prima della mezzanotte, Trace pubblica il suo secondo mixtape/web album: \"Geronimo\" e il suo primo video da solista girato per la canzone \"Jealous Lover\".\nLa band fa il suo debutto dal vivo il 24 febbraio, il giorno del compleanno di Trace, al Chain Reaction. Seguiranno altri due concerti in solitaria, il 26 febbraio (The Roxy Theatre) e il 16 marzo (Mojo's Caffe &amp; Gallery).\nNel mese di marzo 2012 prende parte al Blackout Forever Tour insieme a The Ready Set e Breathe Carolina, il quale terminer\u00e0 il 27 aprile a Iowa City. Ripartir\u00e0 per un altro tour l'8 agosto insieme alle band Forever the Sickest Kids e Paradise Fears.\nIl 13 luglio viene pubblicato in anteprima sul sito Purevolume il video per la sua canzone Sippin on Sunshine, in cui fa un breve cameo anche la sorella Miley. Seguiranno, nel corso dell'autunno e dell'inverno, dei video realizzati per ogni singolo brano del web album.\nIl 14 gennaio 2013 pubblica in free download il suo secondo lavoro ufficiale: \"Drugstore Cowboy\". Il mixtape, contenente nove canzoni d'amore, ha come sottotitolo (appunto) \"Songs About Love\". Il titolo fa riferimento all'omonimo film, una delle pellicole preferite di Trace."}
{"id": "2194374", "revid": "2083096", "url": "https://it.wikipedia.org/wiki?curid=2194374", "title": "Io, una ragazza e la gente/...E ci sei tu", "text": "Io, una ragazza e la gente/...E ci sei tu \u00e8 il terzo singolo a 45 giri di Claudio Baglioni, pubblicato in Italia dall'RCA Italiana nel maggio del 1971.\nIl disco.\nLa copertina raffigura Baglioni che suona la chitarra sotto un albero.\nI due brani sono scritti da Baglioni e Antonio Coggio per la musica e dal solo Baglioni per i testi; sono editi dalle edizioni musicali RCA ed entrambi sono contenuti nell'album Un cantastorie dei giorni nostri.\nAlla registrazione delle canzoni partecipano i \"Cantori Moderni\" di Alessandroni.\nBrani.\nIo, una ragazza e la gente\nCanzone spensierata, che nel testo descrive la vita di un giovane che ama girare per il mondo, venne presentata da Baglioni nel programma \"Speciale 3.000.000.\"\nNella ristampa su CD dell'album \"Un cantastorie dei giorni nostri\" per questa canzone \u00e8 stato usato un master diverso da quello del vinile, per cui vi sono alcune rilevanti differenze, la pi\u00f9 evidente riguarda una strofa in pi\u00f9 presente nel CD (cantata dalla \"ragazza\").\nL'arrangiamento del brano \u00e8 curato da Antonio Coggio.\n...E ci sei tu\nCanzone d'amore estiva, da notare che nel ritornello vi sono i versi \"...e ci sei tu che stai scoppiando dentro al cuore mio\", che verranno ripresi tre anni dopo nella canzone \"E tu...\".\nL'arrangiamento \u00e8 curato dal maestro Paolo Ormi."}
{"id": "2194377", "revid": "599013", "url": "https://it.wikipedia.org/wiki?curid=2194377", "title": "Chuck Weyant", "text": "Iscritto a 7 500 Miglia di Indianapolis tra il 1952 ed il 1961, corse la famosa gara americana 4 volte, conquistando come miglior risultato un 12\u00ba posto nell'edizione 1955.\nEbbe inoltre una fortunata carriera nella categoria Midget car.\nTra il 1950 e il 1960 la 500 Miglia faceva parte del Campionato Mondiale, per questo motivo Weyant ha all'attivo anche quattro Gran Premi in Formula 1."}
{"id": "2194380", "revid": "104458", "url": "https://it.wikipedia.org/wiki?curid=2194380", "title": "Aroser Rothorn", "text": "L'Aroser Rothorn (2.980\u00a0) \u00e8 la montagna pi\u00f9 alta delle Alpi del Plessur nelle Alpi Retiche occidentali.\nDescrizione.\nSi trova nello svizzero Canton Grigioni al confine tra la regione Albula e la regione Plessur."}
{"id": "2194381", "revid": "767487", "url": "https://it.wikipedia.org/wiki?curid=2194381", "title": "Sugo (album)", "text": "Sugo \u00e8 il secondo album di Eugenio Finardi, pubblicato nel 1976 dalla Cramps.\nDescrizione.\nL'album venne preceduto dall'uscita di due 45 giri estratti dal disco: \"Soldi/Voglio\" nell'autunno del 1975 e \"Musica ribelle/La radio\" poche settimane prima della pubblicazione dell'album.\nLa canzone \"La radio\", inizialmente nata come jingle di Radio Popolare, divent\u00f2 il simbolo delle radio libere, in piena fase di sviluppo a quel tempo.\nTra i musicisti, oltre ad Alberto Camerini e Walter Calloni della band giovanile de Il Pacco, ci sono i musicisti degli Area che gravitavano nella Cramps di Gianni Sassi, fucina del rock milanese del tempo.\nL'album \u00e8 presente nella classifica dei 100 dischi italiani pi\u00f9 belli di sempre secondo \"Rolling Stone Italia\" alla posizione numero 27."}
{"id": "2194383", "revid": "110157", "url": "https://it.wikipedia.org/wiki?curid=2194383", "title": "The Singles Tour", "text": "The Singles Tour \u00e8 stato un tour musicale della band elettronica inglese Depeche Mode intrapreso durante il 1998 per promuovere la raccolta di successi del gruppo \"The Singles 86-98\".\n\u00c8 il primo tour dopo l'abbandono di Alan Wilder ed il primo con la partecipazione dei turnisti Peter Gordeno e Christian Eigner.\nAspetto molto importante, inoltre, \u00e8 il fatto che questo \u00e8 l'unico tour nella storia dei Depeche Mode a non essere legato alla pubblicazione di un album di inediti come accaduto per tutti i tour precedenti (infatti l\"'Exotic Tour\" pur essendo un tour a parte, \u00e8 considerato un'estensione del \"Devotional Tour\") che erano legati (di fatto, ma anche dal nome) a un determinato album. Infatti questo pu\u00f2 essere considerato come una sorta di rimedio al mancato tour per \"Ultra\" del 1997, non organizzato per permettere a Dave Gahan una completa ripresa dopo essere uscito dal tunnel della droga.\nIl palco del tour \u00e8 stato curato dal fotografo e regista olandese Anton Corbijn, storico collaboratore della band, cos\u00ec come le proiezioni frutto del montaggio di vecchi filmati di Corbijn e di brevi cortometraggi ritraenti la band.\nDate.\nIl tour durato poco meno di tre mesi \u00e8 cominciato in Estonia il 2 settembre e si \u00e8 concluso il 22 dicembre in California.\nIn Italia, il tour fece tappa il 26 settembre al PalaMalaguti di Casalecchio di Reno (BO) e il 27 al Forum di Assago (MI).\nIl 12 dicembre in occasione del festival \"Almost Acoustic Christmas Show\" organizzato dalla stazione radio KROQ di Los Angeles il gruppo ha eseguito una scaletta ridotta tra i cui brani figura un'inedita versione acustica della celebre \"Enjoy the Silence\" e la partecipazione di Billy Corgan, cantante degli Smashing Pumpkins, al brano di chiusura \"Never Let Me Down Again\" (di cui proprio gli Smashing Pumpkins avevano eseguito una cover pubblicata sul lato B del singolo del 1994 \"Rocket\", successivamente inclusa nella raccolta tributo \"For the Masses\" uscita nel 1998).\nIl concerto della band alla Lanxess Arena di Colonia fu trasmesso su MTV, tuttavia la registrazione non fu utilizzata per una pubblicazione ufficiale in home video."}
{"id": "2194388", "revid": "21591779", "url": "https://it.wikipedia.org/wiki?curid=2194388", "title": "Planetmath", "text": ""}
{"id": "2194390", "revid": "300067", "url": "https://it.wikipedia.org/wiki?curid=2194390", "title": "Tom Boswell", "text": ""}
{"id": "2194395", "revid": "599013", "url": "https://it.wikipedia.org/wiki?curid=2194395", "title": "Frank Oleynick", "text": ""}
{"id": "2194397", "revid": "287204", "url": "https://it.wikipedia.org/wiki?curid=2194397", "title": "Al Keller", "text": "Corse nella categoria NASCAR \"Grand National\", antenata della odierna Sprint Cup Series dal 1949 al 1956 vincendo 2 gare.\nPass\u00f2 in seguito alla Champ Car e disput\u00f2 6 volte la 500 Miglia di Indianapolis tra il 1955 ed il 1961, conquistando come miglior risultato un 5\u00ba posto nella sua ultima partecipazione.\nMor\u00ec dopo un incidente in campionato a Phoenix nel 1961 e venne sepolto nei Memory Gardens di Lake Worth, Florida.\nTra il 1950 e il 1960 la 500 Miglia faceva parte del Campionato Mondiale, per questo motivo Keller ha all'attivo anche cinque Gran Premi in Formula 1."}
{"id": "2194398", "revid": "104458", "url": "https://it.wikipedia.org/wiki?curid=2194398", "title": "Lenzerhorn", "text": "Il Lenzerhorn (2.906\u00a0 - anche \"Lenzer Horn\") \u00e8 una montagna delle Alpi Retiche occidentali (sottosezione Alpi del Plessur).\nDescrizione.\nSi trova in Svizzera, nel Canton Grigioni, tra i comuni di Albula e Lantsch. \u00c8 la seconda cima pi\u00f9 alta delle Alpi del Plessur, dopo l'Aroser Rothorn (2.980 )."}
{"id": "2194400", "revid": "24443", "url": "https://it.wikipedia.org/wiki?curid=2194400", "title": "Lenzer Horn", "text": ""}
{"id": "2194403", "revid": "76963", "url": "https://it.wikipedia.org/wiki?curid=2194403", "title": "Erika Sawajiri", "text": "Fino al 2010 ha invece lavorato per la Stardust Promotion.\nHa raggiunto la fama grazie all'interpretazione nel dorama \"1 litre no namida\", basato su una storia vera tratta dal libro omonimo, nel quale ha recitato come protagonista nel ruolo di Aya, una ragazza affetta da una grave malattia degenerativa che la porta presto alla morte. Ha iniziato la sua carriera da musicista usando lo pseudonimo di Kaoru Amane, per poi continuare sotto il nome di Erika.\nBiografia.\nNata a Tokyo da padre giapponese e madre di nazionalit\u00e0 francese ma di origini algerine (berberi), \u00e8 la pi\u00f9 giovane di tre fratelli e sorelle. Suo padre mor\u00ec di tumore durante il suo terzo anno di scuola media, mentre uno dei suoi fratelli mor\u00ec per un incidente stradale quando Erika frequentava il primo anno di liceo. Sua madre gestiva un ristorante mediterraneo (chiuso in seguito per motivazioni sconosciute), con l'aiuto della figlia.\nNel 1999, pass\u00f2 un'audizione della Stardust Promotion, dove divent\u00f2 in seguito una delle idol del progetto Angel Eyes, facendo poi la modella per varie riviste e magazine come \"Cutie\" e \"Nicola\". Nel 2002 intraprese la carriera cinematografica recitando nel film \"Mondai no nai watashitachi\". Il suo ruolo pi\u00f9 famoso rimane comunque quello di Aya nel dorama \"Ichi rittoru no namida\", dove la Sawajiri interpreta una ragazza affetta da atassia spinocerebellare.\nSuccessivamente cominci\u00f2 la carriera di cantante sotto il nome di Kaoru Amane, nome del personaggio di cui indoss\u00f2 i panni nel dorama \"Taiy\u014d no uta\", che la vede protagonista assieme a Takayuki Yamada. Il singolo che fa da sigla alla serie TV si piazz\u00f2 alla seconda posizione nella seconda e nella quarta settimana dal suo debutto. Il 16 luglio del 2007, pubblic\u00f2 il suo primo singolo sotto il suo vero nome, intitolato \"Free\". Il singolo si piazz\u00f2 al primo posto della classifica Oricon, facendo della Sawajiri la prima donna ad aver posizionato i suoi primi due singoli alla posizione pi\u00f9 alta dal 1983, dopo Hiroko Yakushimaru.\nVita privata.\nNel 2007 inizi\u00f2 una relazione con il DJ, regista e scrittore Tsuyoshi Takashiro, con il quale convisse a Londra e poi in Spagna, e che spos\u00f2 nel 2009 per separarsi per\u00f2 l'anno seguente.\nAlla fine del 2009 l'agenzia Stardust rese noto lo scioglimento del suo contratto per motivi non dichiarati: tutti i suoi progetti furono cancellati, ufficialmente per non essere conformi con gli obblighi contrattuali assunti. Il suo nome venne citato da alcuni media come parte interessata nel caso di droga che coinvolse Noriko Sakai. Rientrer\u00e0 nel mondo dello spettacolo solamente nel 2012."}
{"id": "2194404", "revid": "117806950", "url": "https://it.wikipedia.org/wiki?curid=2194404", "title": "Diesel (album)", "text": "Diesel \u00e8 il terzo album di Eugenio Finardi, prodotto da Paolo Tofani e pubblicato nel 1977 per la Cramps.\nDescrizione.\nL'album venne preceduto dal 45 giri Non \u00e8 nel cuore/Giai Phong, nell'autunno del 1976; poche settimane prima della pubblicazione dell'album usc\u00ec un secondo 45 giri, Tutto subito/Zucchero.\nLa maggior parte dei brani dell'album si caratterizzano per testi che evidenziano il forte coinvolgimento politico dei musicisti del tempo, come in \"Tutto subito\", \"Scuola\", \"Non diventare grande mai\" o \"Giai Phong\" sulla liberazione di Saigon.\nAnche in brani pi\u00f9 introspettivi, come \"Scimmia\" sull'eroina o \"Zucchero\" e \"Non \u00e8 nel cuore\" che parlano di relazioni sentimentali, non mancano messaggi sociali.\nIl pezzo che d\u00e0 il titolo all'album, \"Diesel\", \u00e8 un brano caratterizzato da un ritmo jazz dove i musicisti della \"Cramps\" riescono a dare evidenza di tutto il loro background artistico.\nLa copertina dell'album \u00e8 stata disegnata da Gianni Sassi.\nTracce.\nLATO A\nLATO B"}
{"id": "2194406", "revid": "300067", "url": "https://it.wikipedia.org/wiki?curid=2194406", "title": "Bill Robinzine", "text": "\u00c8 ricordato per la partita del 13 novembre 1979 contro i Philadelphia 76ers, durante la sua militanza nei Kansas City Kings.\nDurante il match, fu investito dai frammenti causati dalla rottura del tabellone in cristallo da parte di Darryl Dawkins. Il nome che Dawkins diede alla schiacciata, includeva anche Robinzine che fuggiva: \"T\"he Chocolate-Thunder-Flying, Robinzine-Crying, Teeth-Shaking, Glass-Breaking, Rump-Roasting, Bun-Toasting, Wham-Bam, Glass-Breaker-I-Am-Jam\"\".\nNel settembre 1982, Robinzine si suicid\u00f2 nella sua auto per avvelenamento da monossido di carbonio in un deposito a Kansas City, nel Missouri. Al momento del decesso, nessuna squadra NBA lo aveva tra le proprie fila.."}
{"id": "2194417", "revid": "123023651", "url": "https://it.wikipedia.org/wiki?curid=2194417", "title": "Armando Izzo", "text": "Biografia.\nFiglio di Gioacchino, nacque ad Afragola (Na) il 12 giugno 1916. Si laure\u00f2 in legge pochi giorni prima che venisse chiamato con la leva obbligatoria a combattere nella zona di Mentone con il grado di sottotenente. Cominci\u00f2 subito a lavorare per il Tribunale Militare di Guerra della quarta Armata a Breil-sur-Roya, e proprio grazie a questa esperienza cominciarono a maturare in lui forti dubbi sul momento politico italiano nel quale viveva. Dopo l'8 settembre 1943, avvenuto l'armistizio, con l'aiuto di maquisards francesi, Izzo riusc\u00ec a fuggire e, attraverso i passi alpini, giunse a Cima di Marta e quindi prese dimora a Triora.\nEntr\u00f2 nelle formazioni partigiane col soprannome di \u201cFragola Doria\u201d (il soprannome serviva a non essere identificati dai fascisti, nel suo caso fu chiamato \u201cFragola\u201d perch\u00e9 di Afragola, \u201cDoria\u201d per il colore dei capelli, in realt\u00e0 pi\u00f9 rossi che dorati). Inizialmente fu inquadrato nella IX Brigata \u201cFelice Cascione\u201d comandata da Vitt\u00f2 (soprannome di Guglielmo Vittorio) e successivamente nella V Brigata d'assalto \u201cLuigi Nuvoloni\u201d, partecip\u00f2 a numerose azioni contro i nazifascisti come ufficiale alle operazioni. Distintosi per il coraggio e per lo sprezzo del pericolo, a dicembre del 1944 prese il comando della V Brigata, sostituendo Vitt\u00f2, passato a dirigere la II Divisione F. Cascione; tenne il comando fino alla Liberazione. Tra l'altro diresse l'attacco a Breil, fece saltare il viadotto tra Digne e Nizza, appena ricostruito dai tedeschi, partecip\u00f2 all'occupazione di Pigna, contribuendo alla nascita della Libera Repubblica di Pigna.\nInsieme a Don Peitavino (Silla) di Isolabona fu il creatore e l'animatore del giornale \u201cIl Garibaldino\u201d, stampato a Realdo. Tra i redattori del giornale vi fu anche Italo Calvino, allora giovane aderente alla lotta partigiana proprio nella V Brigata.\nL'8 ottobre 1944 fu ferito gravemente in localit\u00e0 Prealba vicino Pigna, durante uno scontro a fuoco con i tedeschi; ritenuto morto, furono celebrati i suoi funerali. Era stato invece trovato da abitanti del luogo e portato in una baita in alta montagna, dove fu curato. Riprese la lotta fino alla Liberazione.\nAlla fine della guerra, con altri suoi compagni di lotta dell'ANPI (Associazione Nazionale Partigiani d'Italia), si prodig\u00f2 per istituire a Sanremo una scuola post-bellica, il Convitto-Scuola Luigi Nuvoloni. La sede fu l'ex consolato tedesco in viale Carducci; il convitto ospit\u00f2 per tre anni centinaia di protagonisti della lotta armata, che ebbero cos\u00ec la possibilit\u00e0 di conseguire il diploma alberghiero, di geometra, di perito tecnico, di ragioniere.\nTornato nella sua citt\u00e0, continu\u00f2 il suo impegno civile, prima come Sindaco di Afragola, poi come consigliere provinciale. Non dimentic\u00f2 mai il periodo della lotta partigiana, tanto da tornare spesso nella zona di Imperia per incontrare i suoi compagni partigiani.\nOnorificenze.\nIl 25 aprile 2002 il paese di Castel Vittorio in Valle Nervia (Imperia) gli ha conferito la cittadinanza onoraria. In quell'occasione un centinaio di protagonisti della Resistenza ligure si erano dati appuntamento per consegnare all'ex comandante partigiano la medaglia d'onore \u201cUniti per la libert\u00e0\u201d coniata dallo scultore Renzo Orvieto, a sua volta partigiano."}
{"id": "2194420", "revid": "599013", "url": "https://it.wikipedia.org/wiki?curid=2194420", "title": "Johnny Mauro", "text": "Carriera.\nProveniente da una famiglia di proprietari di concessionarie di automobili di Denver, gareggi\u00f2 negli anni quaranta e cinquanta con automobili italiane come Alfa Romeo e Ferrari.\nDisput\u00f2 una sola volta la 500 Miglia di Indianapolis nel 1948 a bordo di una Alfa Romeo terminando la corsa 8\u00ba. In altre quattro occasioni non riusc\u00ec a qualificarsi per l'evento.\nMor\u00ec nel 2003 in un incidente stradale e venne sepolto presso il cimitero Mount Olivet di Wheat Ridge, Colorado.\nTra il 1950 e il 1960 la 500 Miglia faceva parte del Campionato Mondiale, per questo motivo Mauro ha all'attivo due iscrizioni a Gran Premi in Formula 1, senza per\u00f2 essere mai riuscito a superare le qualifiche."}
{"id": "2194424", "revid": "599013", "url": "https://it.wikipedia.org/wiki?curid=2194424", "title": "Gene Short", "text": ""}
{"id": "2194430", "revid": "124796062", "url": "https://it.wikipedia.org/wiki?curid=2194430", "title": "Amore bello/W l'Inghilterra", "text": "Amore bello/W l'Inghilterra \u00e8 il settimo singolo a 45 giri di Claudio Baglioni, pubblicato in Italia dall'RCA Italiana nel maggio 1973.\nIl disco.\nLa copertina raffigura Baglioni sopra un'automobile, in uno scatto presente anche nella copertina dell'album.\nBrani.\nI due brani sono scritti da Baglioni e Antonio Coggio per la musica e dal solo Baglioni per i testi; sono editi dalle edizioni musicali RCA ed entrambi sono contenuti nell'album \"Gira che ti rigira amore bello\".\nAccoglienza.\nIl singolo entr\u00f2 in classifica il 4 agosto 1973 alla decima posizione dei singoli pi\u00f9 venduti in Italia, diverse settimane dopo rispetto alla pubblicazione del singolo nei negozi. Il disco rimarr\u00e0 in top ten per circa venti settimane, fino a dicembre, non riuscendo per\u00f2 ad andare oltre la quinta posizione, senza - dunque - bissare il successo di \"\"Questo piccolo grande amore\" (1972), che invece era rimasto ai vertici della hit-parade per molte settimane. Tuttavia il singolo risult\u00f2 essere il 14\u00b0 pi\u00f9 venduto dell'anno.\nBrani.\nAmore bello\nIl brano racconta l'ultima serata per due amanti, prima della partenza di lei. Fra sentimenti dissimulati (\"che vuoi che sia, se tu devi, vai\") e disperati appelli (\"domani via, per favore no\"\"), la coppia si congeda con un ultimo ballo lento, chiara allusione all'atto sessuale.\nRispetto alle precedenti incisioni, \"Amore bello\" si presenta come un lavoro pi\u00f9 maturo, con un arrangiamento pi\u00f9 \"ampio\" e sofisticato, con il pianoforte suonato dallo stesso Baglioni e una sezione d'archi.\nNel corso degli anni, la canzone \u00e8 stata oggetto di diverse cover come quella registrata da Fiorella Mannoia nel 1984. Nel 2006 Baglioni ha interpretato dal vivo il brano con Amedeo Minghi, mentre nel 2008 ne ha registrato una versione insieme a Mango. La canzone \u00e8 stata interpretata anche da Marco Carta nella puntata finale del 16 aprile 2008 del talent show \"Amici di Maria De Filippi\", che ha visto vincitore lo stesso Carta.\nW l'Inghilterra\n racconta dell'incontro del protagonista dell'album con un'autostoppista inglese; il giovane tenta un timido approccio, ma quando le mette le mani addosso, lei si infastidisce e scende dal veicolo. Lui incassa, ma fa la gnorri: gli resta la passione per il Regno Unito, patria della musica beat tanto in voga, e di belle ragazze che lui si illudeva fossero tutte disponibili. Nel testo viene citata la canzone dei Beatles \"Let It Be\"."}
{"id": "2194431", "revid": "28406", "url": "https://it.wikipedia.org/wiki?curid=2194431", "title": "Elena (figlia di Romano I di Bisanzio)", "text": ""}
{"id": "2194433", "revid": "300067", "url": "https://it.wikipedia.org/wiki?curid=2194433", "title": "Rich Kelley", "text": ""}
{"id": "2194443", "revid": "838137", "url": "https://it.wikipedia.org/wiki?curid=2194443", "title": "W l'Inghilterra", "text": ""}
{"id": "2194445", "revid": "729019", "url": "https://it.wikipedia.org/wiki?curid=2194445", "title": "Nakajima Ki-115", "text": "Il Nakajima Ki-115 \"Tsurugi\" (\u5263 \"Spada\") era un aereo per attacchi kamikaze sviluppato dall'azienda giapponese Nakajima Hik\u014dki per il Dai-Nippon Teikoku Rikugun K\u014dk\u016b Hombu, la componente aerea dell'esercito imperiale giapponese nel tardo 1945 ed utilizzato negli ultimi atti della seconda guerra mondiale.\nLa Marina imperiale giapponese denomin\u00f2 il velivolo T\u014dka (\u85e4\u82b1\u3001\"Fiore di Wisteria\").\nStoria.\nIl ruolo inteso dell'aereo era di essere usato in attacchi kamikaze contro la flotta di invasione statunitense nell'invasione programmata del Giappone, Operazione Downfall, che alla fine non ebbe luogo.\nQuando l'Alto Comando giapponese si rese conto che non aveva aeroplani obsoleti da usare in attacchi kamikaze, fu deciso di produrre un gran numero di aerei per attacchi suicidi, semplici e a basso costo costruiti in maniera rapida per prevenire l'invasione del Giappone.\nSviluppo.\nL'aereo fu molto semplice da costruire, prendendo forma da materiali \"non strategici\" (soprattutto legno e acciaio). Per risparmiare peso, si decise di usare come carrello di atterraggio un semplice ingranaggio sganciabile dopo il decollo (essendo l'aereo destinato al suicidio si credeva che non avrebbe fatto nessun atterraggio). Questa soluzione tuttavia, in congiunzione con la scarsa visibilit\u00e0 del cockpit e l'inesperienza dei piloti, rendeva il velivolo incontrollabile a terra, e si decise quindi di dotare il velivolo di un semplice ammortizzatore. La sezione trasversale della fusoliera \u00e8 circolare e non ellittica come molti degli aerei di quella dimensione e di quel tempo; fusoliere come quella sono pi\u00f9 semplici da produrre.\nLo \"Tsurugi\" disponeva di un pannello degli strumenti con alcuni strumenti di volo; rudimentali pedali in aggiunta ad un altrettanto rude leva del timone e inoltre aveva anche una radio. I comandi di volo includevano entrambi gli alettoni e (nella versione di produzione) ipersostentatori.\nIl Ki-115 era progettato per poter usare ogni tipo di motore, e per poter assorbire i vecchi motori che il Giappone non usava degli anni venti e trenta. Il primo aereo (Ki-115a) era mosso da un motore radiale Nakajima Ha-35 da 1,150 CV. Non \u00e8 noto se altri motori siano mai stati installati.\nDopo i test, nella prima produzione vennero aggiunti un migliore carrello e due unit\u00e0 di razzi. Questi potevano aiutare nella fase di decollo o accelerare l'aereo nella sua discesa finale verso l'obiettivo .\nPrestazioni.\nL'aereo aveva una velocit\u00e0 massima di 512\u00a0km/h (320\u00a0mph) e poteva portare una bomba da 800\u00a0kg, abbastanza da distruggere una corazzata in due pezzi. Tuttavia non aveva armi per potersi difendere sulla rotta, quindi diventava un facile bersaglio per i caccia nemici.\nI controlli erano rudimentali, la visibilit\u00e0 scarsissima, e le prestazioni non esattamente ottimali. Lo \"Tsurugi\" era molto penalizzato nei decolli e nelle picchiate finali, ed era adatto solo a piloti esperti. Ci furono molti incidenti fatali durante i test e le esercitazioni. Tuttavia, nuove e migliori versioni con controlli migliorati e migliore visibilit\u00e0 erano sotto intenso sviluppo. L'Alto Comando giapponese pianificava di costruire circa 8.000 aerei al mese in fabbriche in tutta la nazione.\nLa guerra tuttavia, fin\u00ec prima che potesse essere utilizzato. Individualmente quest'aereo era un'arma inefficiente, ma, usata in ondate di un centinaio o pi\u00f9 velivoli sarebbe stata un'arma molto distruttiva.\nEsemplari attualmente esistenti.\nL'unico esemplare sopravvissuto si trova nell'edificio Garber del National Air and Space Museum, in condizioni di dissemblamento."}
{"id": "2194456", "revid": "729019", "url": "https://it.wikipedia.org/wiki?curid=2194456", "title": "Avro 549 Aldershot", "text": "L'Avro 549 Aldershot era un bombardiere pesante monomotore biplano sviluppato dall'azienda britannica A.V. Roe and Company (Avro) nei primi anni venti.\nStoria del progetto.\nL'Aldershot venne progettato per rispondere ad una specifica, la 2/20, emanata dall'Air Ministry britannico nel 1920 per la fornitura di un bombardiere medio. In concorrenza con il de Havilland Derby l'Air Ministry emise alla Avro un contratto per la fornitura di due esemplari del prototipo Aldershot I, il primo dei quali venne portato uin volo per la prima volta presso l'Hamble Aerodrome nel 1922. A seguito delle prove iniziali che videro come propulsore adottato un Rolls Royce Condor questo venne in seguito sostituito con un Napier Cub che comport\u00f2 un allungamento della fusoliera di 6 ft (183 cm). Uno dei due prototipi venne poi convertito a questo standard assumendo la denominazione Aldershot II.\nNel 1923 l'Air Ministry emise un ordine per 15 esemplari denominandoli Aldershot III. L'unico operatore fu il No. 99 Squadron RAF istituito il 1\u00ba aprile 1924. L'Aldershot venne impiegato operativamente come bombardiere notturno fino a che, nel 1925, l'Air Ministry impose la decisione di utilizzare solamente bombardieri plurimotore, sostituendo quindi l'Aldershots con il pi\u00f9 recente Handley Page Hyderabad.\nL'unico Aldershot II venne rimotorizzato con un motore in linea Beardmore Typhoon I da 850\u00a0hp (634\u00a0kW) e, ridenominato Avro 549C Aldershot IV, venne utilizzato come banco di prova volante."}
{"id": "2194461", "revid": "879070", "url": "https://it.wikipedia.org/wiki?curid=2194461", "title": "Osphranter", "text": "Osphranter \u00e8 un genere della famiglia dei Macropodidi. Comprende quattro specie di canguri di dimensioni piuttosto grandi. Una di queste, il canguro rosso, \u00e8 il pi\u00f9 grande marsupiale esistente al mondo."}
{"id": "2194463", "revid": "181699", "url": "https://it.wikipedia.org/wiki?curid=2194463", "title": "Rivoluzione sociale", "text": "Il termine rivoluzione sociale pu\u00f2 avere diverse connotazioni.\nLa rivoluzione sociale nel pensiero marxista.\nKarl Marx, nella prefazione a \"Per la critica dell'economia politica\" (1859), scrive: \u00abA un dato punto del loro sviluppo, le forze produttive materiali della societ\u00e0 entrano in contraddizione con i rapporti di produzione esistenti, cio\u00e8 con i rapporti di propriet\u00e0 (che ne sono soltanto l'espressione giuridica) dentro i quali tali forze per l'innanzi s'erano mosse. Questi rapporti, da forme di sviluppo delle forze produttive, si convertono in loro catene. E allora subentra un'epoca di rivoluzione sociale.\u00bb\nCome osserva il filosofo polacco Adam Schaff, \u00abDal punto di vista della teoria marxista, il concetto di \u00abrivoluzione sociale\u00bb si lascia interpretare in un senso pi\u00f9 ampio e in un senso pi\u00f9 stretto. Nel primo caso significa una \"trasformazione dell'ordine sociale\", che vuol dire, nella terminologia marxista, una modificazione qualitativa della base sociale e della sovrastruttura sociale. [\u2026] Il concetto della rivoluzione nel senso pi\u00f9 stretto di questa parola \u00e8 connesso invece con la forma in cui questo \u00absalto\u00bb avviene: in questo senso, \u00abrivoluzione\u00bb significa una modificazione violenta, provocata mediante l'impiego della violenza fisica, differentemente da \u00abevoluzione\u00bb, che, in questo nesso, significa uno sviluppo pacifico attraverso l'accumularsi graduale di modificazioni quantitative. [\u2026] Bench\u00e9 sussista uno stretto rapporto fra il concetto di rivoluzione sociale in senso ampio e in senso pi\u00f9 stretto, tuttavia questi due concetti non sono in alcun modo identici.\u00bb\nLa rivoluzione sociale nel pensiero trotskista.\nNel pensiero trotskista il termine \"rivoluzione sociale\" si riferisce ad un rivolgimento nel quale le esistenti relazioni di propriet\u00e0 sono distrutte.\nGli esempi includono la Rivoluzione russa del 1917 e la Rivoluzione cubana del 1953-1959, poich\u00e9 entrambe hanno trasformato relazioni di propriet\u00e0 di tipo capitalistico (e in alcuni casi anche pre-capitalistico) in relazioni di propriet\u00e0 post-capitaliste, regolate da una pianificazione anzich\u00e9 dal mercato.\nLe rivoluzioni sociali differiscono dalle rivoluzioni politiche nelle quali il governo \u00e8 sostituito, o la forma di governo modificata, ma nelle quali le relazioni di propriet\u00e0 sono generalmente lasciate inalterate.\nLa rivoluzione sociale nel socialismo libertario e in anarchia.\nNei movimenti libertari come comunismo libertario, socialismo libertario e anarchia il termine \"rivoluzione sociale\" indica un movimento che trova la sua origine nelle masse, al contrario delle rivoluzioni politiche guidate da una avanguardia, che mira a riorganizzare tutta la societ\u00e0.\nNelle parole di Alexander Berkman, \u00abla rivoluzione sociale significa la riorganizzazione della vita industriale ed economica del paese e di conseguenza anche l'intera struttura della societ\u00e0\u00bb, mentre Michail Aleksandrovi\u010d Bakunin, in \"Stato e anarchia\", scrive \u00abla rivoluzione sociale non pu\u00f2 essere la rivoluzione sporadica di un solo popolo; essa \u00e8 essenzialmente una rivoluzione internazionale\u00bb.\nLo sviluppo economico come rivoluzione sociale.\nAlcuni autori, tra i quali Robert A. Solo, indicano lo sviluppo economico come forma di rivoluzione sociale, poich\u00e9 questo altera profondamente gli equilibri preesistenti, causando decisivi mutamenti all'assetto sociale. Lo storico Alexander Fuks individua una \"rivoluzione sociale\" in Grecia, tra il IV e il II secolo a.C. come \u00abun cambiamento globale e significativo nella posizione della propriet\u00e0.\u00bb\nLa rivoluzione sociale nel pensiero islamico.\nNel pensiero islamico, specialmente di scuola sciita, una rivoluzione sociale \u00e8 necessaria quando una qualsiasi forma di governo \u00e8 tirannica e dispotica verso il proprio popolo.\nLa rivoluzione sociale come termine generalistico.\nNel parlare comune il termine \"rivoluzione sociale\" viene usato per indicare un massiccio cambiamento nella societ\u00e0, come per esempio la Rivoluzione francese, il Movimento americano per i diritti civili, il movimento hippy o le controculture degli anni sessanta e, in generale, qualsiasi cosa alteri pesantemente lo \"statu quo\", come per esempio il matrimonio tra persone dello stesso sesso.\nPer George Sand la rivoluzione del 1848 non fu una rivoluzione politica, ma una rivoluzione sociale."}
{"id": "2194465", "revid": "838137", "url": "https://it.wikipedia.org/wiki?curid=2194465", "title": "Io, una ragazza e la gente", "text": ""}
{"id": "2194466", "revid": "80598", "url": "https://it.wikipedia.org/wiki?curid=2194466", "title": "...E ci sei tu", "text": ""}
{"id": "2194475", "revid": "106502960", "url": "https://it.wikipedia.org/wiki?curid=2194475", "title": "Acantolisi", "text": "L'acantolisi \u00e8 un fenomeno che si riscontra nel rigonfiamento cutaneo, che consiste nella distruzione dei ponti intercellulari che collegano le cellule dello strato dell'epidermide. Tali cellule vanno incontro a degenerazione e tendono a staccarsi, creando ammassi nelle cavit\u00e0 formate dall'edema. Si distinguono una acantolisi alta (o subcornea) ed una acantolisi bassa (o sovrabasale) in virt\u00f9 dello strato epidermico interessato.\nPatologie correlate.\nFra le varie patologie dove si presenta l'acantolisi si osserva:"}
{"id": "2194479", "revid": "24443", "url": "https://it.wikipedia.org/wiki?curid=2194479", "title": "Charr\u00faas", "text": ""}
{"id": "2194481", "revid": "599013", "url": "https://it.wikipedia.org/wiki?curid=2194481", "title": "Allen Murphy", "text": ""}
{"id": "2194485", "revid": "599013", "url": "https://it.wikipedia.org/wiki?curid=2194485", "title": "Gast\u00f3n Cellerino", "text": "Carriera.\nGli inizi.\nCresce nel vivaio del Boca Juniors giocando nelle giovanili e fa tutta la trafila dal 1997 al 2006 senza mai esordire in prima squadra.\nfa il suo esordio nel calcio professionistico nel 2007 con l'Universidad San Mart\u00edn in Per\u00f9 giocando 13 partite e segnando 2 gol contribuendo alla conquista del campionato, l'anno successivo ritorna in patria accasandosi con il Rangers de talca rimanendoci fino a gennaio del 2009, collezionando ben 22 gol in 35 partite che gli consentirono di arrivare secondo nella classifica dei cannonieri dietro Lucas Barrios.\nL'arrivo in Italia e i vari prestiti.\nIl 24 gennaio 2009 viene ufficializzato il suo passaggio al Livorno per 3 milioni di \u20ac e la firma di un contratto quinquennale: inizialmente il giocatore sembrava molto vicino alla ma il club biancoceleste voleva acquistarlo solo in prestito, per cui la trattativa salt\u00f2. Realizza il suo primo gol in Italia il 21 marzo 2009 in occasione della gara Livorno-, poi persa dai toscani. Gli amaranto salgono in Serie A, ma ne Gennaro Ruotolo ne il subentrato Serse Cosmi puntarono su Cellerino, che fin\u00ec ai margini della rosa.\nIl 26 gennaio 2010 viene ceduto in prestito al Celta de Vigo, in seconda divisione spagnola.\nIl Celta de Vigo non esercita il diritto di riscatto sul giocatore, cos\u00ec Cellerino fa il suo ritorno al Livorno, dove milita nella Serie B 2010-2011 segnando una rete su 14 presenze. Il 6 agosto 2011 viene mandato in prestito al Racing Avellaneda di Diego Simeone, ma chiude la stagione con il magro bilancio di 5 partite e nessun gol; non viene quindi riscattato dalla societ\u00e0 e al termine dell'annata torna al Livorno, che lo gira nuovamente in prestito all'Uni\u00f3n La Calera, dove racimola 24 presenze ed 11 gol.\nL'esperienza, sportivamente positiva, con il La Calera fu per\u00f2 macchiata da un episodio controverso: durante la sfida contro il Santiago Wanderers egli colp\u00ec il portiere avversario Mauricio Viana con un colpo da kung fu. La condotta violenta - a suo dire provocata da alcuni insulti che Viana aveva rivolto contro i suoi familiari - rischi\u00f2 di fargli scontare tre anni di galera, ma alla fine Cellerino se la cav\u00f2 con una maxi-squalifica. Nella stagione 2012-13 ritorna al Livorno, ma l'annata non va come previsto (il giocatore riesce a scendere in campo solo in 3 occasioni) ed al termine della stagione lascia definitivamente il club labronico, dove tra campionato, play-off e Coppa Italia ha collezionato in totale 36 presenze e 3 gol.\nSantiago Wanderers.\nTerminata l'esperienza in Italia, Cellerino fa ritorno per la terza volta in patria firmando proprio col Santiago Wanderers dove ritrova l'ex \"nemico\" Viana, col quale per\u00f2 si \u00e8 nel frattempo riappacificato.\nNew York Cosmos.\nIl 15 novembre 2015, realizzando una tripletta nella finale, vince il torneo NASL con i New York Cosmos.\nLigorna.\n Il 9 Aprile 2021 approda nel Ligorna, squadra militante nell\u2019Eccellenza ligure.\nStatistiche.\nPresenze e reti nei club.\n\"Statistiche aggiornate al 2 maggio 2017.\""}
{"id": "2194486", "revid": "21593259", "url": "https://it.wikipedia.org/wiki?curid=2194486", "title": "Revignano d'Asti", "text": ""}
{"id": "2194487", "revid": "287204", "url": "https://it.wikipedia.org/wiki?curid=2194487", "title": "Pedro Menendez de Aviles", "text": ""}
{"id": "2194492", "revid": "466539", "url": "https://it.wikipedia.org/wiki?curid=2194492", "title": "Altenrhein", "text": "Altenrhein (toponimo tedesco) \u00e8 una frazione di 648 abitanti del comune svizzero di Thal, nel Canton San Gallo (distretto di Rorschach), sul lago di Costanza.\nStoria.\nFino al 1802 \u00e8 stato un comune autonomo; nel 1803 \u00e8 stato accorpato al comune di Thal assieme all'altro comune soppresso di Staad.\nEconomia.\nAltenrhein \u00e8 nota per le sue officine aeronautiche Dornier-Werke; .\nInfrastrutture e trasporti.\nNella localit\u00e0 si trova l'aeroporto di Altenrhein (codice IATA: ACH), presso il quale \u00e8 situato un museo dell'aviazione."}
{"id": "2194493", "revid": "124022746", "url": "https://it.wikipedia.org/wiki?curid=2194493", "title": "Prodotti agroalimentari tradizionali marchigiani", "text": "I Prodotti agroalimentari tradizionali marchigiani riconosciuti dal Ministero delle politiche agricole alimentari e forestali, su proposta della Regione Marche sono i seguenti, aggiornati al 16 giugno 2008, data dell'ultima revisione dei P.A.T.:"}
{"id": "2194497", "revid": "124891557", "url": "https://it.wikipedia.org/wiki?curid=2194497", "title": "Alfabeta", "text": "Alfabeta \u00e8 stata una rivista culturale italiana.\nPrima serie.\nAlfabeta fu pubblicata a cadenza mensile tra il 1979 e il 1988 (ne uscirono 114 numeri) a Milano per iniziativa di Nanni Balestrini e poi subito di una redazione di dieci membri che includeva la critica e italianista Maria Corti, il poeta Antonio Porta, i filosofi Umberto Eco e Pier Aldo Rovatti, gli scrittori Francesco Leonetti e Paolo Volponi, il grafico Gianni Sassi, e ancora Mario Spinella e Gino Di Maggio. Si aggiunsero a partire dal decimo numero Omar Calabrese, Maurizio Ferraris e Carlo Formenti.\nA quella che, secondo Romano Luperini, fu \u00abl'ultima rivista del Novecento italiano, l'ultimo nucleo culturale che tiene acceso il dibattito letterario, politico e culturale fra la fine degli anni Settanta e l'inizio degli Ottanta\u00bb, collaborarono grandi intellettuali italiani dell'epoca, legati politicamente al PCI (come i citati Spinella, Volponi, Sassi o Di Maggio, ma anche per qualche intervento di Massimo Cacciari, assai prima che diventasse sindaco di Venezia, e di altri) e alla sinistra pi\u00f9 radicale, detta allora \u00abextraparlamentare\u00bb (oltre a Balestrini, Formenti e Leonetti, anche Alessandro Dal Lago) oppure a militanza intellettuale meno identificabile ma sicuramente attiva e propositiva, magari perch\u00e9 provenienti dal Gruppo 63 e dallo sperimentalismo (oltre a Eco e Porta, scrissero per esempio sulla rivista Omar Calabrese, Maurizio Ferraris, Vincenzo Bonazza, Gianni De Martino, Renato Barilli, Giuliano Gramigna ecc.)\nLe recensioni della rubrica \"Cfr.\", sempre aggiornate, su libri, mostre, riviste o eventi culturali, potevano anche essere scritte a pi\u00f9 voci, o dare avvio a dibattiti che si riprendevano in articoli o numeri successivi, con inchieste sull'industria culturale, sul senso delle terze pagine dei giornali, o su categorie di pensiero allora attualissime come la \"crisi della ragione\" o il postmoderno.\nAltri collaboratori furono Angelo Guglielmi (che coinvolse in un dibattito anche Italo Calvino), Cesare Segre (coinvolto dalla Corti), Biancamaria Frabotta o, attraverso reportage dall'estero Ferruccio Masini, Alberto Arbasino, Stefano Agosti, Guido Almansi, Paolo Valesio (da New York) e lo stesso Balestrini, da Parigi.\nIl dibattito artistico chiamava a raccolta i pareri di Lea Vergine, Tomas Maldonado, Gillo Dorfles, Achille Bonito Oliva, Rossana Bossaglia, Aldo Colonetti, Stefano Zecchi, Mario Perniola, Filiberto Menna e altri critici e storici dell'arte, o si interrogava sul senso della progettualit\u00e0 con interventi di Vittorio Gregotti, Emilio Tadini, Enrico Baj, Arnaldo Pomodoro ecc.\nAttenzione al teatro e al cinema si teneva attraverso gli articoli e le recensioni (oltre che dei redattori che dirigevano la rivista) di Antonio Attisani, Giuseppe Bartolucci, Paolo Bertetto ecc.\nUgualmente, dal punto di vista filosofico, la rivista seguiva e riprendeva tutti i dibattiti che venivano fuori in quegli anni (dal \"pensiero debole\" di Gianni Vattimo all'\"elogio del pudore\" di Rovatti, a certi sviluppi della semiotica) e della filosofia contemporanea (con interventi anche di Umberto Curi, Aldo Gargani, Giulio Giorello ecc.), ospitando anche interventi in traduzione, con interviste coinvolgenti Jean-Fran\u00e7ois Lyotard, Paul Ricoeur, Jean Baudrillard, Richard Rorty (intervistato da Massimo Cellerino), Kurt Hilgenberg ecc.\nA parere di Luperini, \"dopo Alfabeta non ci saranno pi\u00f9, in Italia, riviste letterarie e politico-culturali capaci di esprimere il punto di vista degli intellettuali e la loro volont\u00e0 d'intervento complessivo.\"\nAnche la veste grafica, il formato e il tipo di carta usata costituirono una grossa novit\u00e0, presentando ogni numero con una ricerca fotografica o di altre immagini a tema, l'impaginazione che a tratti ricordava il futurismo e soprattutto un formato che si slegava dall'immagine corrente delle riviste come libri, per apparire pi\u00f9 come un giornale, dunque sempre attuale, in corsa con i tempi.\nUn'antologia della rivista, con gli indici completi in appendice, \u00e8 uscita nei tascabili Bompiani nel 1996.\nNuova serie.\nL'8 luglio 2010 \u00e8 stato pubblicato il primo numero di \"alfabeta2 - mensile di intervento culturale\" edito da Mudima Edizioni e diretta da Gino Di Maggio, gi\u00e0 direttore responsabile della prima serie. \nDella nuova redazione fanno parte Nanni Balestrini, Maria Teresa Carbone, Andrea Inglese, Andrea Cortellessa; accanto a loro un comitato scientifico che riunisce alcuni autori della prima serie: Omar Calabrese, Umberto Eco, Maurizio Ferraris, Carlo Formenti e Pier Aldo Rovatti. \nFaycal Zaouali \u00e8 stato l'Art Director per tutta la durata dei 35 numeri e di tutti gli alfalibri. Da novembre 2011 la rivista \u00e8 edita da Associazione Alfabeta.\nAlla rivista si affianca un supplemento letterario \"alfalibri\" e un supplemento dedicato all'arte \"alfabiennale\". Viene distribuita in edicola e libreria, ed in una edizione in formato ebook. Dal 2014 le pubblicazioni su carta sono sospese, mentre viene potenziato il sito, che oltre agli articoli pubblicati con cadenza quotidiana (\"alfapi\u00f9\"), propone un numero speciale settimanale, \"alfadomenica\".\nNel 2019, dopo la scomparsa di Nanni Balestrini, le pubblicazioni sono state interrotte."}
{"id": "2194498", "revid": "436907", "url": "https://it.wikipedia.org/wiki?curid=2194498", "title": "Nadie est\u00e1 solo", "text": ""}
{"id": "2194499", "revid": "216401", "url": "https://it.wikipedia.org/wiki?curid=2194499", "title": "Franco Liguori", "text": ""}
{"id": "2194502", "revid": "38120", "url": "https://it.wikipedia.org/wiki?curid=2194502", "title": "Pattinaggio artistico ai Giochi olimpici", "text": ""}
{"id": "2194503", "revid": "599013", "url": "https://it.wikipedia.org/wiki?curid=2194503", "title": "Giuseppe Schir\u00f2 Di Maggio", "text": "Giornalista, traduttore, saggista, \u00e8 uno dei rappresentanti pi\u00f9 della letteratura arb\u00ebreshe contemporanea.\nBiografia.\nGiuseppe Schir\u00f2 (Di Maggio) \u00e8 nato l'11 gennaio 1944 a Piana degli Albanesi, la pi\u00f9 grande e popolosa comunit\u00e0 \"arb\u00ebreshe\"/albanese di Sicilia.\nPer non essere ritenuto o scambiato per i numerosi omonimi, ha aggiunto al proprio cognome quello materno \"Di Maggio\". Si \u00e8 laureato in lettere classiche a Palermo con una tesi sul \"K\u00ebthimi\" di Zef Schir\u00f2 e ha insegnato lettere in provincia di Torino e per vent'anni nella Scuola Media Statale \"Dhimit\u00ebr Kamarda\" di Piana degli Albanesi.\nTrascrittore e produttore di molteplici testi in lingua arb\u00ebreshe, tra i vari taluni stesi nei \"Quaderni Biblos\" (\"Kartularet e Biblos\") curati dalla Biblioteca di Piana degli Albanesi, \u00e8 stato editore e direttore della rivista letteraria \"Mondo Albanese\". Conosciuto come uno dei pi\u00f9 influenti poeti odierni d'Arberia, \u00e8 apprezzato in Albania, nonch\u00e9 presso le minoranze albanesi della Macedonia e del Montenegro. Poeta lirico, epico e satirico, giornalista e saggista, operatore tra i pi\u00f9 autorevoli e prolifici esponenti della letteratura \"arb\u00ebreshe\" contemporanea, ha al suo attivo un cospicuo numero di raccolte liriche e di opere teatrali rigorosamente bilingui, presentate in parecchie antologie pubblicate dentro e fuori l'Italia, nonch\u00e9 manuali didattici destinati all'educazione linguistica \"arb\u00ebreshe\". Ha curato la traduzione in albanese di un testo religioso."}
{"id": "2194504", "revid": "110157", "url": "https://it.wikipedia.org/wiki?curid=2194504", "title": "BYO Split Series, Vol. 5", "text": "BYO Split Series, Vol. 5 \u00e8 uno split dei gruppi Alkaline Trio e One Man Army, pubblicato il 20 aprile 2004 dalla BYO Records.\nHa raggiunto la posizione numero 13 nella classifica Top Independent Albums.\nTracce.\nCanzoni degli Alkaline Trio\nCanzoni degli One Man Army"}
{"id": "2194507", "revid": "287204", "url": "https://it.wikipedia.org/wiki?curid=2194507", "title": "Campionato asiatico maschile di pallacanestro 1973", "text": "Il 7\u00ba Campionato Asiatico Maschile di Pallacanestro FIBA si \u00e8 svolto dal 1\u00ba al 14 dicembre 1973 a Manila nelle Filippine. Il torneo \u00e8 stato vinto dalla nazionale di casa.\nI Campionati asiatici maschili di pallacanestro sono una manifestazione biennale tra le squadre nazionali del continente, organizzata dalla FIBA Asia."}
{"id": "2194508", "revid": "1073227", "url": "https://it.wikipedia.org/wiki?curid=2194508", "title": "A mi edad", "text": ""}
{"id": "2194510", "revid": "729019", "url": "https://it.wikipedia.org/wiki?curid=2194510", "title": "Nakajima G8N", "text": "Lo era un bombardiere quadrimotore terrestre prodotto dall'azienda giapponese Nakajima Hikoki KK ed utilizzato dalla Dai-Nippon Teikoku Kaigun K\u014dk\u016b Hombu, il Servizio aereo della Marina imperiale giapponese durante la seconda guerra mondiale. La designazione della marina era \"Aereo per attacco basato a terra Type 18\" (\u4e00\u516b\u8a66\u9678\u4e0a\u653b\u6483\u6a5f).\nStoria.\nSviluppo.\nIl prototipo iniziale fu completato nell'ottobre 1944, solo un anno dopo che la marina aveva ordinato l'inizio della costruzione e fu consegnato nel gennaio 1945. Tuttavia, l'andamento della guerra e la carenza di alluminio causarono la cancellazione del progetto in giugno. Quattro esemplari costruiti tra ottobre 1944 e giugno 1945.\nImpiego operativo.\nDopo la guerra, un prototipo venne mandato negli Stati Uniti e demolito dopo la prova. Non esistono pi\u00f9 esemplari."}
{"id": "2194512", "revid": "21593508", "url": "https://it.wikipedia.org/wiki?curid=2194512", "title": "Rojo relativo", "text": ""}
{"id": "2194515", "revid": "486946", "url": "https://it.wikipedia.org/wiki?curid=2194515", "title": "Linea B della metropolitana di Lione", "text": ""}
{"id": "2194516", "revid": "486946", "url": "https://it.wikipedia.org/wiki?curid=2194516", "title": "Linea C della metropolitana di Lione", "text": ""}
{"id": "2194523", "revid": "227211", "url": "https://it.wikipedia.org/wiki?curid=2194523", "title": "Primi gemelli", "text": ""}
{"id": "2194524", "revid": "284225", "url": "https://it.wikipedia.org/wiki?curid=2194524", "title": "Gian Battista Beccaria", "text": ""}
{"id": "2194527", "revid": "228587", "url": "https://it.wikipedia.org/wiki?curid=2194527", "title": "Archivio di concentrazione", "text": "Un archivio di concentrazione \u00e8 un archivio dove si raccolgono le testimonianze documentarie da pi\u00f9 provenienze.\nDescrizione.\nQuando si parla di ente pubblico di solito ciascuno ha un proprio archivio, inteso sia come raccolta di documenti, sia come luogo, sia come ente preposto alla raccolta, catalogazione, conservazione e fruizione dell'archivio. Possono cos\u00ec esistere cos\u00ec gli archivi del Comune X, o della Camera di Commercio di Y, ecc. \nNel caso in cui invece gli archivi vengano inviati a un altro ente, che ne aggrega anche altri, in tal caso si parla di \"archivio di concentrazione\". Caso tipico sono i vari archivi di Stato, che in Italia sono presenti almeno uno per provincia. Nel passaggio della documentazione si effettua un passaggio di competenze archivistiche al nuovo soggetto. Non \u00e8 raro che negli archivi di conservazione si trovino molti archivi \"morti\", cio\u00e8 il cui soggetto produttore originario ha cessato di esistere (ad esempio un'impresa chiusa, un comune soppresso o un antico Stato) e per questo non sono soggetti a nuovi accrescimenti.\nGli archivi di concentrazione sono diversi dagli archivi aggregati: questi ultimi infatti sono infatti accorpamenti a un archivio gi\u00e0 presente, magari attivo e legato a un preciso soggetto produttore (ad esempio un archivio comunale che tenga anche alcuni archivi privati morti legati al territorio) mentre gli archivi di concentrazione sono predisposti unicamente per raccogliere materiali realizzati da altri soggetti. \nIl concetto di archivio di concentrazione \u00e8 importante soprattutto nei paesi di area germanica, dove si tiene conto di una disciplina archivistica che chiama \"archivio\" solo una raccolta di documenti quando lascia la sede del soggetto produttore (in genere dopo 40 anni): prima di tale avvenimento si parla solo di \"registrazioni\"; in Italia invece un archivio \u00e8 considerato tale fin dalla fase corrente, cio\u00e8 presente, e per tutto il corso della sua vita, fin quando sia possibile individuare in esso un vincolo.\nGli archivi di concentrazione, secondo la disciplina archivistica, non sono complessi organici, ma \"raccolte di archivi\", ciascuno con la sua storia e le sue caratteristiche. \nQuando il soggetto produttore trasferisce il suo archivio al destinatario archivio di concentrazione, pu\u00f2 usare quattro istituti:"}
{"id": "2194528", "revid": "36426", "url": "https://it.wikipedia.org/wiki?curid=2194528", "title": "Archivistiche", "text": ""}
{"id": "2194529", "revid": "36426", "url": "https://it.wikipedia.org/wiki?curid=2194529", "title": "Archivistico", "text": ""}
{"id": "2194530", "revid": "36426", "url": "https://it.wikipedia.org/wiki?curid=2194530", "title": "Archivistici", "text": ""}
{"id": "2194533", "revid": "1543377", "url": "https://it.wikipedia.org/wiki?curid=2194533", "title": "Geranium robertianum", "text": "Il geranio di san Roberto (nome scientifico Geranium robertianum ) \u00e8 una pianta erbacea annuale appartenente alla famiglia delle Geraniaceae, originaria di Eurasia e Nordafrica.\nSistematica.\nLa famiglia di appartenenza del geranio di san Roberto (Geraniaceae) \u00e8 un gruppo vegetale di medie proporzioni organizzato in 12 generi per un totale di circa 700 specie.&lt;br&gt; Il genere di appartenenza (\"Geranium\") \u00e8 abbastanza numeroso e comprende circa 420 specie, diffuse soprattutto nelle regioni temperate di tutto il mondo. Una trentina di queste specie sono proprie della flora italiana.&lt;br&gt;\nQueste sono raggruppate dal botanico toscano Adriano Fiori (1865 \u2013 1950) in sei sezioni; la specie di questa scheda appartiene alla sezione \"Robertium\" (specie caratterizzate dall'avere dei fusti sub-legnosi). In altri testi questa pianta viene assegnata alla sezione delle \"Ruberta\" .\nVariabilit\u00e0.\nNell'elenco che segue sono indicate alcune variet\u00e0 e sottospecie (l'elenco pu\u00f2 non essere completo e alcuni nominativi sono considerati da altri autori dei sinonimi della specie principale o anche di altre specie):\nSinonimi.\nLa specie di questa scheda ha avuto nel tempo diverse nomenclature. L'elenco che segue indica alcuni tra i sinonimi pi\u00f9 frequenti:\nEtimologia.\nL'etimologia del nome generico (\"Geranium\") si riferisce alla parola greca \"\u201dgh\u00e9ranos\u201d\" che significa \u201cgru\u201d. Questa associazione probabilmente \u00e8 nata molto anticamente ed \u00e8 dovuta alla particolare forma (a becco) dell'ovario e del frutto delle piante di questo genere. In effetti gi\u00e0 Plinio (Como, 23 \u2013 Stabia) conosceva questo nome se lo cita nel suo \u201cLibro XXVI\u201d, anche se \u00e8 opportuno precisare che il Geranio citato dallo scrittore latino era probabilmente un \"Erodium\", in quanto il \u201cgeranio\u201d (\"Pelargonium\") come lo conosciamo noi oggi venne importato dall'Africa nel XVII secolo.&lt;br&gt;\nL'epiteto specifico \"robertianum\" \u00e8 stato dato in ricordo di San Roberto.&lt;br&gt;\nPer i nomi comuni le etimologie sono tante quanti sono i nomi. Ad esempio in autunno il fusto e le foglie di questa pianta assumono un colore rosso-fiamma e questo potrebbe spiegare il nome derivato da \"ruber\" (= rosso) e quindi \"Cicuta rossa\"; se stropicciata, emette un cattivo odore di cimice, da qui il nome di \"Erba cimicina\".&lt;br&gt;\nIl binomio scientifico attualmente accettato (\"Geranium phaeum\") \u00e8 stato proposto da Carl von Linn\u00e9 (Rashult, 23 maggio 1707 \u2013Uppsala, 10 gennaio 1778), biologo e scrittore svedese, considerato il padre della moderna classificazione scientifica degli organismi viventi, nella pubblicazione \"Species Plantarum\" del 1753. &lt;br&gt; \nIn lingua tedesca questa pianta si chiama \"Stinkender Storchschnabel\"; in francese si chiama \"G\u00e9ranium herbe \u00e0 Robert\"; in inglese si chiama: \"Herb-Robert\".\nMorfologia della sottospecie principale.\n\u00c8 una piccola pianta senza rizomi a portamento prostrato e a ciclo biologico annuo. L'altezza media va da 2 a 5 dm. La forma biologica del \u201cGeranio di S.Roberto\u201d \u00e8 terofita scaposa (T scap), ossia sono piante erbacee che differiscono dalle altre forme biologiche poich\u00e9, essendo annuali, superano la stagione avversa sotto forma di seme; sono inoltre munite di asse fiorale pi\u00f9 o meno eretto e spesso con poche foglie. A volte questa specie \u00e8 considerata anche emicriptofita bienne (H bienn) a causa del particolare ciclo biologico che pu\u00f2 essere anche biennale. Tutta la pianta e densamente pelosa con peli patenti lunghi fino a 2\u00a0mm.\nRadici.\nRadice fittonante (breve e rossiccia).\nFusto.\nIl fusto \u00e8 prostrato ma anche ascendente; la sezione \u00e8 cilindrica e il colore \u00e8 arrossato; la superficie \u00e8 pelosa nella parte basale, ma glabra verso l'apice; \u00e8 ramificato con evidenti nodi (i nodi non sono radicanti).\nFoglie.\nLe foglie superiori hanno un picciolo corto, mentre quelle inferiori lo hanno pi\u00f9 lungo; lungo il fusto sono disposte in modo opposto. Quelle basali sono persistenti. Il perimetro della lamina \u00e8 pi\u00f9 o meno pentagonale. La forma \u00e8 palmatosetta con 3 - 5 segmenti a sua volta ancora due volte lobati; le foglie cauline hanno solo 3 segmenti. I lobi (del secondo ordine) sono lanceolati e hanno l'apice arrotondato e con un breve mucrone rosso, mentre i segmenti del primo livello sono completamente divisi tra di loro. Entrambe le pagine sono pelose. Sono presenti delle stipole ovate e glabre. A fine stagione le foglie arrossiscono. Lunghezza del picciolo 5 \u2013 8\u00a0cm. Diametro delle foglie: 5 \u2013 8\u00a0cm. Dimensione dei segmenti: larghezza 5 \u2013 7\u00a0mm; lunghezza 10 \u2013 15\u00a0mm.\nInfiorescenza.\nI fiori sono disposti a due a due, su un lungo peduncolo che parte dall'ascella delle foglie pi\u00f9 alte. La forma in generale \u00e8 quella di un racemo pauciflora. I fiori sono bratteolati. Le infiorescenze di questa specie sono \u201cmeteorologiche\u201d in quanto con il caldo e secco maturano prima le antere e poi gli stimmi, mentre con un tempo piovoso e umido avviene il contrario. Lunghezza dei peduncoli: 1 \u2013 6\u00a0cm. Lunghezza dei pedicelli (il peduncolo di un singolo fiore) : 0,5 \u2013 2\u00a0cm.\nFiore.\nI fiori sono ermafroditi, attinomorfi (con lieve tendenza al zigomorfismo: i petali superiori possono essere appena un po' diversi da quelli inferiori), proterandri (infatti gli stimmi maturano dopo le antere del verticillo pi\u00f9 esterno), pentaciclici (a cinque verticilli: calice \u2013 corolla \u2013 androceo su 2 verticilli - gineceo), pentameri (calice e corolla a cinque elementi), dialisepali e dialipetali (sia i sepali che i petali sono liberi \u2013 non saldati tra di loro). Diametro del fiore: 15 \u2013 20\u00a0mm.\nFrutti.\nIl frutto \u00e8 una capsula (di tipo schizocarpo) composta da 5 acheni (o mericarpi); ha una struttura piriforme con 5 \u2013 6 creste. Ogni achenio contiene un solo seme (achenio monosperma). La parte inferiore del frutto \u00e8 avvolta nel calice accrescente, mentre la parte superiore consiste in un becco allungato. Il frutto \u00e8 deiscente con elasticit\u00e0 per cui il seme viene proiettato lontano con il rispettivo carpello; eventuali animali poi hanno il compito inconscio di portarli lontano. Dimensione del frutto: larghezza 5\u00a0mm; lunghezza 10\u00a0mm. Il becco \u00e8 lungo 2\u00a0cm.\nFitosociologia.\nDal punto di vista fitosociologico la specie di questa scheda appartiene alla seguente comunit\u00e0 vegetale :\nUsi.\nGiardinaggio.\n\u00c8 una pianta che occasionalmente pu\u00f2 essere impiegata nel giardinaggio, ma facilmente si pu\u00f2 propagare e ricoprire vaste aree diventando cos\u00ec invasiva.\nIndustria.\nDa questa pianta si ricavano coloranti e repellenti (le foglie appena raccolte e strofinate producono un odore sgradevole per le zanzare)."}
{"id": "2194537", "revid": "36426", "url": "https://it.wikipedia.org/wiki?curid=2194537", "title": "Bene culturale", "text": ""}
{"id": "2194542", "revid": "1457965", "url": "https://it.wikipedia.org/wiki?curid=2194542", "title": "Giulia Florio", "text": "Biografia.\nNacque a Palermo il 28 giugno 1870 da Ignazio (1838-1891), imprenditore, e dalla di lui consorte la nobildonna Giovanna d'Ondes Trigona dei Conti di Gallitano (1848-1917), di cui era la seconda di quattro figli.\nIl padre, desideroso di legare tutti i suoi figli all'aristocrazia palermitana attraverso i matrimoni, per il quale rappresentava una manovra d'investimento finanziario, la promise in sposa a soli tredici anni a Pietro Lanza Branciforte Galeotti, XI principe di Trabia. Nel contratto matrimoniale, gli fu assegnata dal padre una consistente dote di 4 milioni di lire. Il matrimonio con il Principe di Trabia ebbe luogo nel 1885, e da questa unione nacquero cinque figli. Con il marito visse dapprima a Palazzo Butera, e poi a Villa Trabia alle Terre Rosse, che con lei divenne uno dei pi\u00f9 grandi giardini della citt\u00e0. Il matrimonio con il Principe di Trabia gli permise di diventare Dama di Palazzo della Regina d'Italia. Tra le figure di spicco della \"Belle \u00c9poque\" panormita, a Palazzo Butera organizz\u00f2 numerosi ricevimenti, come quelli in onore ai Reali d'Italia (1902) e all'imperatore Guglielmo II di Germania (1904). Alla morte del padre Ignazio nel 1891, la sua dote crebbe di un altro milione e mezzo di lire. La donna, amministr\u00f2 in prima persona l'immenso patrimonio terriero del marito, e nel 1939 verr\u00e0 insignita della Medaglia come miglior agricoltore di Sicilia.\nDotata di grande valore e generosit\u00e0, \u00e8 ricordata per le molteplici iniziative in favore dei pi\u00f9 deboli, dai ciechi agli orfani, finanziando strutture private, pubbliche o istituzioni religiose nell'ambito di una vasta rete di enti benefici. Questo impegno crebbe ulteriormente dopo la morte dei figli, Ignazio e Manfredi, entrambi scomparsi nel corso del primo conflitto mondiale. In seguito a questo evento traumatico, i cronisti dell'epoca riportano come la Florio divenne un punto di riferimento nella rete di supporto logistico locale, necessario per gestire la degenza e la cura dei militari rientrati in Sicilia durante e dopo le due guerre mondiali. \nNel 1927, mor\u00ec celibe anche il primogenito Giuseppe, che aveva lasciato due figli naturali, Raimondo (1915-1954) e Galvano (1918-1985), che ebbe dalla sua relazione clandestina con la nobildonna veneta Maria Maddalena Papadopoli Aldobrandini (1883-1965), figlia del Conte Niccol\u00f2, e moglie del principe Ludovico Spada Veralli Potenziani. Questa relazione del figlio con una donna sposata era fortemente condannata da Donna Giulia, ma dopo il decesso di questi, per assicurare continuit\u00e0 alla dinastia, decise di prendersi cura dei due figli di lui, in particolare di Raimondo che allev\u00f2 a Palazzo Butera. Grazie ad un Regio Decreto emanato nel 1942, che equiparava i figli naturali e i figli legittimi in materia di successione, riusc\u00ec ad ottenere la legittimazione dei due nipoti che assunsero cos\u00ec il cognome Lanza Branciforte.\nMor\u00ec a Palermo il 23 dicembre 1947 all'et\u00e0 di 77 anni.\nMatrimoni e discendenza.\nGiulia Florio d'Ondes, principessa di Trabia, dall'unione con il Principe Pietro Lanza Branciforte Galeotti ebbe i seguenti figli:\nControversie.\nNel 1945, a Villalba, in provincia di Caltanissetta, un gruppo di contadini organizzati nella cooperativa La Libert\u00e0, rivendicarono l'assegnazione delle terre incolte di propriet\u00e0 della Principessa di Trabia. Per impedire l'esproprio, la Florio nomin\u00f2 il boss Calogero Vizzini come custode dell'ex feudo Miccich\u00e9, e la pratica fu insabbiata dall'onorevole Salvatore Aldisio, all'epoca dei fatti Alto commissariato per la Sicilia. Lo stesso avvenne anche con l'ex feudo Polizzello a Mussomeli, gestito fino al 1947 dalla societ\u00e0 La Pastorizia, del boss locale Giuseppe Genco Russo, e che lo ebbe in gestione anche dopo la riforma agraria del 1950, attraverso la cooperativa Opera Nazionale Combattenti."}
{"id": "2194547", "revid": "287204", "url": "https://it.wikipedia.org/wiki?curid=2194547", "title": "Ipotesi di Lindelof", "text": ""}
{"id": "2194561", "revid": "339392", "url": "https://it.wikipedia.org/wiki?curid=2194561", "title": "Les Illuminations", "text": ""}
{"id": "2194562", "revid": "300067", "url": "https://it.wikipedia.org/wiki?curid=2194562", "title": "Steve Hawes", "text": ""}
{"id": "2194564", "revid": "25884", "url": "https://it.wikipedia.org/wiki?curid=2194564", "title": "Zolezzi", "text": ""}
{"id": "2194567", "revid": "729019", "url": "https://it.wikipedia.org/wiki?curid=2194567", "title": "SIAI S.16", "text": "Il SIAI S.16 era un idrovolante biplano da ricognizione e per attacco ai sommergibili sviluppato dall'azienda aeronautica italiana Societ\u00e0 Idrovolanti Alta Italia (SIAI) nei tardi anni dieci del XX secolo.\nProgettato come idrovolante da trasporto da proporre sul mercato dell'aviazione commerciale, ne venne in seguito una versione armata ad uso militare ed una variante da addestramento che assunse la designazione SIAI S.23.\nStoria del progetto.\nAl termine della Prima guerra mondiale il mercato del trasporto aereo civile si stava sviluppando anche in Italia. La SIAI affid\u00f2 quindi all'ingegnere Raffaele Conflenti lo sviluppo di un idrovolante di linea da proporre alle varie compagnie aeree che stavano sviluppandosi al quel tempo ia in territorio nazionale che in tutta Europa. Conflenti si bas\u00f2 sui precedenti progetti quali l'S.8 utilizzato dal Servizio Aeronautico della Regia Marina disegnando un nuovo modello, che assumer\u00e0 la designazione SIAI S.16, privato dell'armamento ed ottimizzato per il nuovo ruolo.\nL'S.16 riproponeva l'aspetto dei precedenti modelli senza introdurre particolari innovazioni tecnologiche ma introducendo un compartimento a cinque posti a sedere per i passeggeri. La SIAI lo propose nel Salone dell'aeronautica di Parigi del 1919 non riuscendo tuttavia ad ottenere l'interesse sperato.\nVenne cos\u00ec sviluppata una seconda versione, rinforzata e dotata di serbatoi di carburante maggiorati per incrementarne l'autonomia, l'S.16bis, ma anche questa versione non riscontr\u00f2 un grande interesse nel mercato del trasporto aereo.\nPer recuperare l'investimento economico profuso nel suo sviluppo venne approntata una versione militare destinata al ruolo di ricognitore e bombardamento leggero che assunse la designazione S.16bis M (Militare). la versione ebbe maggior successo e l'azienda ottenne un contratto di fornitura per la Regia Marina. Un ulteriore sviluppo che interess\u00f2 il gruppo motoelica venne deliberato quando si rese disponibile un'unit\u00e0 che garantiva una maggiore potenza rispetto all'oramai datato originario 6 cilindri Fiat A.12bis, accreditato nelle sue ultime versioni di 300\u00a0CV (221\u00a0kW), con il quale erano equipaggiati i modelli fino a quel momento. L'Isotta Fraschini era riuscita ad acquisire dalla francese Lorraine-Dietrich la licenza di produzione del loro motore 12Db un 12 cilindri a V capace di erogare 400\u00a0CV (298\u00a0kW).\nLe imprese aeronautiche effettuate con successo nel periodo furono viatico di nuovo interesse da parte del mercato civile determinando un certo successo, pur in ritardo, anche in quel settore.\nTecnica.\nL'S.18 era caratterizzato da un aspetto convenzionale per l'epoca, ovvero struttura a scafo centrale, biplano, monomotore ad elica spingente.\nLo scafo, caratterizzato da carena concava, era realizzato in legno, dotato di un abitacolo aperto a due posti affiancati per il pilota ed il copilota osservatore. Posteriormente terminava in una trave di coda caratterizzata da un impennaggio classico cruciforme, monoderiva e dai piani orizzontali controventati.\nLa configurazione alare era biplana, con ala superiore ed inferiore delle stesse dimensioni. La radice alare dell'ala inferiore era montata alta sullo scafo ed era dotata di due galleggianti equilibratori applicati sulla parte inferiore tramite una struttura tubolare. Le due ali erano collegate, tra loro da una serie di montanti tubolari e tiranti in filo d'acciaio, ed allo scafo centrale tramite un'incastellatura dove era anche collocato il motore 12 cilindri a V Lorraine-Dietrich 12 Db da 400 CV (298 kW) in configurazione spingente, abbinato ad un'elica bipala in legno a passo fisso.\nImpiego operativo.\nMilitare.\nIn Italia l'S.16bis M. venne utilizzato dalla Regia Marina direttamente sotto il suo controllo fino alla costituzione, nel 1923, della Regia Aeronautica e della sottoposta Aviazione ausiliaria di Marina, diventando il primo bombardiere nella neofondata arma aerea. In seguito fu affiancato dall'S.16ter che era dotato di migliori caratteristiche grazie all'adozione di un pi\u00f9 potente impianto motore, il Lorraine-Dietrich 12 Db costruito su licenza dalla Isotta Fraschini.\nVenne inoltre impiegato dalla Aeron\u00e1utica Militar Espa\u00f1ola come idrovolante imbarcato sulla portaidrovolanti \"Dedalo\", prima unit\u00e0 classificata come portaerei dell'Armada Espa\u00f1ola, la marina militare della Spagna.\nCivile.\nDal 1926 la pubblicit\u00e0 ricavata dalle imprese aeronautiche aprirono il mercato dell'aviazione civile. La compagnia aerea Aero Espresso Italiana (AEI) acquist\u00f2 due S.16ter per operare sulle proprie rotte nazionali mentre la Societ\u00e0 Italiana Servizi Aerei (SISA), dei fratelli Callisto ed Alberto Cosulich, affianca ai propri CANT quattro S.16ter per la formazione dei propri equipaggi.\nLa Societ\u00e0 Incremento Turistico Aereo Roma (SITAR), attiva in Liguria, oper\u00f2 con due S.16bis, tre S.16ter ed un S.16 sulla rotta che collegava Sanremo e Genova.\nPrimati.\nNel settembre 1920, ai comandi di Umberto Maddalena, conquist\u00f2 l'allora primato per il pi\u00f9 lungo Raid compiuto da idrovolanti volando da Sesto Calende ad Helsinki.\nNel 1924 conquista il record di altitudine per idrovolanti per la categoria con 500\u00a0kg di carico raggiungendo la quota di 4\u00a0597 metri.\nMa \u00e8 con il comandante Francesco De Pinedo ed il motorista Ernesto Campanelli che l'S.16 si lega alla sua pi\u00f9 importante impresa. Il raid iniziato il 20 aprile 1925 e che attravers\u00f2 tre continenti in 55\u00a0000 km per 370 h di volo partendo da Sesto Calende verso Melbourne, quindi Tokyo ed il ritorno a Roma il 7 novembre successivo. Il modello utilizzato per l'impresa era un S.16ter modificato con serbatoi supplementari e battezzato \"Gennariello\" da De Pinedo, che da buon napoletano di nascita affida cos\u00ec l'impresa a San Gennaro. Come ulteriore gesto propiziatorio aggiunse al nome il motto in latino \"Ibis redibis\", ovvero \"Vado e torno\"."}
{"id": "2194571", "revid": "300067", "url": "https://it.wikipedia.org/wiki?curid=2194571", "title": "Mike Ratliff", "text": ""}
{"id": "2194576", "revid": "66387", "url": "https://it.wikipedia.org/wiki?curid=2194576", "title": "Capo-croce di Sant'Andrea", "text": ""}
{"id": "2194580", "revid": "122398526", "url": "https://it.wikipedia.org/wiki?curid=2194580", "title": "Pic Pic", "text": "La Pic Pic \u00e8 stata una casa automobilistica, fondata a Ginevra, Svizzera, dalla Piccard et Pictet (da cui prese il nome) dal 1904 al 1920 e dalla Gnome et Rh\u00f4ne fino al 1924.\nStoria.\nIl primo approccio con il mondo dell'automobile avvenne quando nel 1904 i fratelli Charles e Fr\u00e9d\u00e9ric Dufaux di Ginevra contattarono gli industriali concittadini Paul Piccard e Lucien Pictet che avevano la capacit\u00e0 tecnica di fabbricare la loro auto da competizione, anche se non \u00e8 certo in quale misura avvenne. Si trattava di una possente vettura con un motore a 8 cilindri in linea, in quattro gruppi di due, dalla cilindrata di 12760\u00a0cm\u00b3. Attualmente \u00e8 conservata al Museo Svizzero dei Trasporti (Verkehrshaus der Schweiz) di Lucerna. \nIl vero inizio fu nel 1905 quando la Soci\u00e9t\u00e9 d'Automobiles di Ginevra (S.A.G.), una societ\u00e0 commerciale, incaric\u00f2 Piccard e Pictet di costruire in serie un modello di automobile. Pictet ottenne anche di costruire su licenza motori Hispano-Suiza e uno \ndi questi venne esposto al secondo Salone Internazionale dell'automolbile di Ginevra del 1906. Lucien Pictet in particolare era convinto del brillante futuro dell'automobile, cos\u00ec si avvi\u00f2 la produzione e le vetture vennero commercializzate con il marchio SAG (o Piccard Pictet/SAG) fino al 1910 quando la Soci\u00e9t\u00e9 d'Automobiles Gen\u00e8ve cess\u00f2 l'attivit\u00e0 e Piccard e Pictet continuarono in proprio con il loro marchio Pic Pic.\nTre vetture Pic Pic sono conservate in esposizione permanente al museo dell'automobile della Fondazione Pierre Gianadda a Martigny\nLe vetture.\nLe prime auto costruite da Piccard e Pictet con il marchio S.A.G. erano delle quattro cilindri di 20/24 cv. e 35/40cv. e dal 1907 una sei cilindri di 5500\u00a0cm\u00b3 da 28/32 cv. con la collaborazione dell'ingegnere svizzero Marc Birkigt, cofondatore della Hispano-Suiza la quale attraversava un periodo di difficolt\u00e0 e per questo concesse la licenza di commercializzazione di vetture su loro telai con il nome SAG, cosa che avvenne fino al 1908.\nLa Pic Pic prodotta autonomamente dal 1910 era una vettura dotata di un motore a 4 cilindri per una cilindrata di 2950\u00a0cm\u00b3, con alesaggio e corsa di 85 x 130\u00a0mm per una potenza di 50 cv. Particolare era la distribuzione con valvole a fodero (brevetto della scozzese Argyll), comandate da un albero a camme che combinava alternativamente le luci di aspirazione e di scarico tramite fori coincidenti alla camera di scoppio. L'alimentazione era data da un carburatore Zenith a l'accensione a magnete Scintilla. Il cambio era un quattro marce in blocco con il motore con frizione a dischi multipli in acciaio e la trasmissione era alle ruote posteriori tramite un albero motore a giunto cardanico. Il freno agiva sulla trasmissione. Le ruote erano a raggi tipo Rudge-Whitworth con gomme 880 x 120\u00a0mm. La struttura del telaio era classica a longheroni con sospensioni a balestra ma dotate, notevole per l'epoca, di ammortizzatori idraulici. Era una vettura molto ben rifinita, all'altezza delle migliori marche europee al punto di essere definita la \"Rolls Royce svizzera\" e dalle buone prestazioni, raggiungeva i 90\u00a0km/h, per questo apprezzata dalla clientela sportiva, in particolare con la motorizzazione da 4434\u00a0cm\u00b3 e con sistema frenante Perrot anche sulle ruote anteriori. \nEsclusivamente per le competizioni venne anche realizzata una monoposto con motore da 9 litri di derivazione aeronautica.\nLa Pic Pic era anche molto affidabile e robusta, dal peso di 1600\u00a0kg e per tali caratteristiche l'Esercito svizzero ne commission\u00f2 un notevole numero di esemplari durante la prima guerra mondiale e restarono in dotazione alla Direzione Parchi Automobilistici dell'esercito fino agli anni '30.\nNel dopoguerra venne presentato anche un modello con un motore V8 di 5900\u00a0cm\u00b3, ma le vendite calarono progressivamente per la forte concorrenza delle maggiori industrie automobilistiche fino a portare Piccard e Pictet al fallimento nel 1920. Le Pic Pic continuarono ad essere prodotte dalla Gnome et Rh\u00f4ne e l'ultimo modello fu presentato al Salone di Ginevra nel 1924."}
{"id": "2194585", "revid": "599013", "url": "https://it.wikipedia.org/wiki?curid=2194585", "title": "Chuck Terry", "text": ""}
{"id": "2194586", "revid": "120728982", "url": "https://it.wikipedia.org/wiki?curid=2194586", "title": "Tuvia Bielski", "text": "Il suo scopo principale come leader non era di attaccare ferrovie e strade che i tedeschi usavano come vie di rifornimento ma di salvare gli ebrei perseguitati dai nazisti durante l'olocausto.\nDopo la guerra gli fu offerto un incarico di alto livello nelle Forze di difesa israeliane per i suoi grandi meriti di combattente ma egli rifiut\u00f2 e and\u00f2 a lavorare a New York con il fratello Zus fino alla sua morte avvenuta nel 1987 all'et\u00e0 di 81 anni.\nAi fratelli Bielski e alla loro azione \u00e8 dedicato il film \"Defiance - I giorni del coraggio\" di Edward Zwick.\nVita giovanile.\nTuvia crebbe nell'unica famiglia ebrea polacca di Stankiewicze (oggi Stankevi\u010dy), un piccolo villaggio nella parte orientale della Polonia di allora (ora nella parte ovest della Bielorussia) situato tra le citt\u00e0 di Lida e Navahrudak, le quali ospitarono due ghetti di ebrei durante la seconda guerra mondiale. Era figlio di David e Beila Bielski che ebbero dodici figli: dieci maschi e due femmine. Tuvia era il terzo dei fratelli dietro a due fratelli. I suoi fratelli Asael Bielski, Alexander Zisel \"Zus\" e Aron furono anche loro membri del gruppo di partigiani.\nDurante la prima guerra mondiale, Tuvia pass\u00f2 molto tempo con i soldati tedeschi che al tempo occupavano la Polonia e la Bielorussia. Parlando l'yiddish, egli impar\u00f2 il tedesco da loro e se lo ricord\u00f2 per tutta la vita. Nel 1927, egli fu reclutato nell'esercito polacco. Dopo aver prestato servizio militare Tuvia ritorn\u00f2 a casa dove si ricord\u00f2 della povert\u00e0 nella quale la sua famiglia viveva. Per tentare di aumentare le entrate della sua famiglia, Tuvia acquist\u00f2 un altro mulino. Tuttavia questo si rivel\u00f2 insufficiente, cos\u00ec nel 1929, all'et\u00e0 di 23 anni, si spos\u00f2 con una donna pi\u00f9 anziana di nome Rifka che possedeva un grande emporio ed una grande casa.\nCollegamenti esterni.\n\u0308* Holocaust Resistance: Tuvia Bielski in Jewish Virtual Library"}
{"id": "2194590", "revid": "4252", "url": "https://it.wikipedia.org/wiki?curid=2194590", "title": "Ignazio Florio Jr", "text": ""}
{"id": "2194593", "revid": "300067", "url": "https://it.wikipedia.org/wiki?curid=2194593", "title": "Paul Stovall", "text": ""}
{"id": "2194600", "revid": "36426", "url": "https://it.wikipedia.org/wiki?curid=2194600", "title": "Dlgs.", "text": ""}
{"id": "2194607", "revid": "81195", "url": "https://it.wikipedia.org/wiki?curid=2194607", "title": "Distanza di legame", "text": ""}
{"id": "2194611", "revid": "300067", "url": "https://it.wikipedia.org/wiki?curid=2194611", "title": "Joby Wright", "text": ""}
{"id": "2194612", "revid": "122264465", "url": "https://it.wikipedia.org/wiki?curid=2194612", "title": "Oldsmobile Aerotech", "text": "La Oldsmobile Aerotech \u00e8 una autovettura prototipo sperimentale realizzata dalla Oldsmobile con il fine di conseguire nuovi record di velocit\u00e0 per automobili stradali, \u00e8 stata utilizzata dal 1987 al 1992.\nCorpo vettura.\nProgettata dal centro ricerche della General Motors, \u00e8 concepita come una coup\u00e9 monoposto, in cui il pilota \u00e8 seduto centralmente e per entrare nel ristretto abitacolo fa scorrere in avanti il parabrezza. Il telaio \u00e8 in acciaio e deriva da quello utilizzato sulle monoposto March di Formula Indy di met\u00e0 anni ottanta, mentre la carrozzeria \u00e8 in fibra di carbonio. Il motore \u00e8 alloggiato in posizione posteriore centrale longitudinale, dispone di un cambio manuale a 5 rapporti e la trazione \u00e8 posteriore.\nIl peso di questa vettura \u00e8 di soli 725\u00a0kg, le dimensioni sono rispettivamente: altezza 1.016\u00a0mm, lunghezza 4.881\u00a0mm, larghezza 2.184\u00a0mm, passo 2.827\u00a0mm. Esistono 2 configurazioni distinte: una a coda corta e alta e monta un piccolo alettone posteriore, l'altra \u00e8 a coda lunga e rastremata.\nMotore.\nLa prima versione dell'Aerotech \u00e8 spinta da un propulsore che ha come base di partenza il normale \"Quad 4\", montato su alcuni modelli di serie della casa automobilistica americana, ovviamente rivisto e potenziato, si tratta di un motore a scoppio 4 cilindri in linea, 2,3 litri di cilindrata, \u00e8 sovralimentato mediante 2 turbocompressori nella versione con carrozzeria a coda lunga, mentre in quella a coda corta c'\u00e8 un unico turbocompressore; \u00e8 bialbero, 4 valvole per cilindro; a seconda delle configurazioni sviluppa dai 750 CV ai 900 CV. \nSuccessivamente nel dicembre 1992, viene equipaggiata con un motore V8 Aurora, 4 litri di cilindrata, 4 valvole per cilindro, con analoghe potenze, utilizzato nelle lunghe prove di durata, perch\u00e9 ritenuto pi\u00f9 affidabile rispetto al 4 cilindri delle prove di velocit\u00e0 e accelerazione.\nAerodinamica.\nLa vettura \u00e8 concepita per raggiungere velocit\u00e0 superiori ai 400\u00a0km/h, gli studi effettuati in galleria del vento erano finalizzati ad ottenere un profilo aerodinamico che consentisse la migliore penetrazione aerodinamica, con una superficie omogenea, priva di spigoli. \nEssendo impiegata ad altissime velocit\u00e0 in circuiti anulari che praticamente ricreano le caratteristiche di rettilinei senza fine, il carico aerodinamico necessario per tenerla saldamente incollata al suolo, viene prodotto esclusivamente dal fondo vettura dotato di estrattori che creano effetto Venturi. Inoltre la vettura \u00e8 assettata a soli 2\u00a0cm da terra contribuendo a sigillare maggiormente il fondo estrattore. Per mantenere gli idonei valori di deportanza in funzione della velocit\u00e0, \u00e8 dotata di un dispositivo regolabile che modifica l'ampiezza dei canali estrattori. \nProve sostenute.\nNel corso delle prime prove, per guidare questo bolide, fu scelto il pilota veterano A.J. Foyt, plurivincitore della 500 miglia di Indianapolis e di altre prestigiose corse automobilistiche, nel 1987 sul tracciato di Fort Stockton in Texas, che misura 12,4\u00a0km di lunghezza, arrivando a 413,71\u00a0km/h stabil\u00ec la pi\u00f9 alta velocit\u00e0 mai raggiunta in un circuito chiuso.\nUn altro primato stabilito fu quello del miglio lanciato, percorrendo prima l'andata a 448\u00a0km/h, poi il ritorno a 413\u00a0km/h nel senso inverso di marcia, chiudendo quindi la prova con una media di 430,336\u00a0km/h.\nNella prova di percorrenza dei 400\u00a0m con partenza da fermo, l'Aerotech copr\u00ec la distanza in soli 8,1 secondi con una velocit\u00e0 di uscita di 291\u00a0km/h.\nPrimati detenuti.\nNell'ambito dei record di velocit\u00e0 disciplinati dalla FIA, l'Oldsmobile Aerotech con motore V8, fa parte della \"categoria A\", \"gruppo 2\" e \"classe 9\" della quale fanno parte autovetture speciale con motore a cilindri, il gruppo 2 comprende motori a 2 o 4 tempi non sovralimentati, la classe 9 fa riferimento alla cilindrata che va dai 3 litri fino ai 5 litri. Nella sua suddivisione detiene 18 record di velocit\u00e0, dei quali 2 sono anche record mondiali a livello assoluto: "}
{"id": "2194616", "revid": "83531", "url": "https://it.wikipedia.org/wiki?curid=2194616", "title": "P\u00e2t\u00e9", "text": "Il p\u00e2t\u00e9, francesismo, adattato come pat\u00e8, e detto a volte anche pasticcio, \u00e8 un impasto di carne o pesce tritati e grassi alimentari ridotti al mortaio, in un composto di pasta spalmabile. Il p\u00e2t\u00e9 classico francese si chiama \"foie gras\"; ne \u00e8 stata limitata la vendita. Esistono anche pat\u00e8 a base di vegetali.\nStoria.\nI primi documenti della pratica dell'ingrasso degli animali, al fine di confezionare dei p\u00e2t\u00e9, si vedono nei geroglifici Egizi. Il popolo israelita impar\u00f2 in Egitto l'ingrasso degli animali, con l'esodo guidato da Mos\u00e8, import\u00f2 questa pratica in Israele e con la diaspora il popolo di Israele, la diffuse ovunque si installassero: Europa Centrale, Roma, Cartagine, e pi\u00f9 tardi nelle regioni francesi d'Occitania e d'Alsazia.\nAnticamente il p\u00e2t\u00e9 si faceva in crosta, ossia si mettevano le carni, il pesce o le verdure come se fossero il ripieno in una pasta. I romani facevano un p\u00e2t\u00e9 che si chiamava \"ficatum\", perch\u00e9 ingrassavano il maiale e le oche con i fichi.\nNel Medioevo il p\u00e2t\u00e9 in crosta si svilupp\u00f2 molto: il termine \"pasticceria\" si applicava proprio per indicare i pasticci salati.\nIl successo delle preparazioni medioevali continu\u00f2 nel Rinascimento e si diffuse specialmente in Francia.\nLe direttive della Comunit\u00e0 Europea vietano la produzione di fois gras, perch\u00e9 l'ingrasso delle oche pone gravi problemi di salute degli animali. L'ingrasso produce una steatosi epatica dell'oca, una patologia che compromette la funzionalit\u00e0 del fegato.\nComposizione.\nAuguste Escoffier, nel suo libro \"Ma cuisine\" contempla il p\u00e2t\u00e9 d'anguilla, di salmone, p\u00e2t\u00e9 di vitello e prosciutto cotto, p\u00e2t\u00e9 di pollo, di anatroccolo, di piccione e di faraona, p\u00e2t\u00e9 d'allodola, becaccia, fagiano, tordo, piviere, pavoncella, beccaccino, pernice, lepre e infine p\u00e2t\u00e9 di fegato d'oca. Nel tempo si \u00e8 elaborato anche un p\u00e2t\u00e9 di tonno, un p\u00e2t\u00e9 di prosciutto, un p\u00e2t\u00e9 di ricotta e prosciutto cotto.\nPer il p\u00e2t\u00e9 di fegato pu\u00f2 essere usato il fegato che si trova in commercio pi\u00f9 facilmente: dal pi\u00f9 economico fegato di maiale, ai fegatatini di pollo, di coniglio, di agnello.\nI grassi alimentari usati possono essere: lardo, strutto, burro, margarina o olio.\nLa carne trita che si usa aggiungere al p\u00e2t\u00e9 di fegato, per diluire il sapore forte del fegato, \u00e8 carne di maiale, di costo economico oppure carne di vitello, meno saporita e pi\u00f9 dispendiosa. In Toscana usano la milza di maiale, molto economica.\nLe verdure, le erbe aromatiche e gli aromi usati classicamente durante la cottura sono la carota, la cipolla, il timo e l'alloro, in modo opzionale, si pu\u00f2 aggiungere rosmarino e salvia. Altri aromi pestati al mortaio, che si possono aggiungere dopo la cottura, sono capperi, prezzemolo, menta e basilico e miscele varie a seconda dei gusti, di coriandolo, pepe, finocchietto (conosciuto col nome improprio di semi di finocchio), noce moscata o aromi esotici, come cumino, cannella, zenzero, curry, carvi, citronella.\nA parte si prepara un brodo a proprio gusto, si mischia col vino e si ricopre il fegato preventivamente soffritto. Il vino classico da usare durante la cottura \u00e8 il madera e in mancanza pu\u00f2 andare bene anche il porto o la malvasia secca, nostrana. Nei libri di ricette classici \u00e8 descritto di aggiungere opzionalmente del brandy, o meglio cognac.\nIl p\u00e2t\u00e9 si consuma freddo e dura anche una settimana, per cui potrebbe disidratarsi e formare delle croste o diventare pi\u00f9 scuro, per cui viene immerso in una gelatina, preparata al momento. Anticamente preparavano la gelatina facendo bollire parti ricche di collagene come la testina di vitello o i piedini di maiale, oggi (2012), si trova gelatina in fogli, in alcuni casi anche di pesce, gi\u00e0 pronte, da sciogliere in acqua e utilizzare.\nVariet\u00e0.\nNella cucina francese, il p\u00e2t\u00e9 \u00e8 uno dei piatti tradizionali, di epoca ottocentesca; pu\u00f2 essere cucinato rivestendolo di pasta di pane che cuocendo diventa una crosta (in tal caso si chiama \"p\u00e2t\u00e9 en cro\u00fbte\") oppure cotto in una terrina (assumendo il nome di \"p\u00e2t\u00e9 en terrine\"). La versione pi\u00f9 nota del p\u00e2t\u00e9 \u00e8 il \"p\u00e2t\u00e9 de foie gras\" (o pasticcio di fegato d'oca), ricavato dal fegato tritato d'oca, con l'aggiunta facoltativa di grasso, verdure, erbe aromatiche, spezie e cotta in brodo e vino. Il \"foie gras entier\", invece \u00e8 il fegato d'oca cotto intero ed affettato.\nAl posto del fegato d'oca si possono usare i fegatini di pollo, eventualmente diluiti con uguale quantit\u00e0 di carne macinata di maiale, per alleggerire il greve sapore di pollaio, eventualmente preparato come un polpettone.\nIn Austria, Finlandia, Germania, Paesi Bassi, Romania, Svezia ed Ungheria alcuni p\u00e2t\u00e9 di fegato vengono trasformati in morbidi salumi, chiamati \"leverworst\" (in neerlandese) o \"Leberwurst\" (in tedesco); negli Stati Uniti in generale viene chiamato \"meatloaf\", una specie di polpettone industriale, a volte chiamati \"liverwurst\" o \"Braunschweiger\".\nIn Scandinavia esiste il \"leverpostej\", un p\u00e2t\u00e9 simile al \"p\u00e2t\u00e9 en terrine\", realizzato solitamente con carne e fegato di maiale. In Russia ed Ucraina, invece, la pietanza viene preparata solo con il fegato ed \u00e8 nota con il nome di \"pe\u010deno\u010dn'ij pa\u0161tet\" (in russo \"\u043f\u0435\u0447\u0435\u043d\u043e\u0447\u043d\u044b\u0439 \u043f\u0430\u0448\u0442\u0435\u0442\"). A differenza del metodo di preparazione usato in Europa occidentale, il fegato viene prima fatto bollire e poi mescolato con burro e/o grasso ed altri ingredienti, come la cipolla (fresca o fritta), le spezie e le erbe aromatiche; pu\u00f2 essere ulteriormente cotta, ma molto spesso viene servita direttamente sul pane, accompagnato con aneto o altre erbe.\nOltre ai p\u00e2t\u00e9 in forma di salume, troviamo una vasta variet\u00e0 di p\u00e2t\u00e9 in scatola e in tubetto di tonno e di salmone.\nEsistono, inoltre, versioni di p\u00e2t\u00e9 vegetariani, a base di tofu, funghi, noci, fagioli, ceci, olive, carciofi.\nUn p\u00e2t\u00e9 vegetariano particolare, proveniente dalla cucina macrobiotica, \u00e8 fatto con lenticchie, cipolle, bollite e ridotte in purea col setaccio, a cui si aggiunge un condimento chiamato \"miso\" e foglie di alloro e poi si passa al forno.\nAbbinamenti enogastronomici.\nJulia Child con i p\u00e2t\u00e9 consiglia un vino francese della Borgogna, che pu\u00f2 essere un bianco secco come lo Chablis o un Macon ros\u00e9, o un vino rosso come il Beaujolais o il Chinon, o un buon vino regionale dello stesso tipo. In Italia allo Chablis corrisponde lo chardonnay, come uno Chardonnay del Trentino; il Macon ros\u00e9 \u00e8 una miscela di pinot e gamay, quindi un Pinot bianco del Trentino o un Pinot nero del Trentino. Vini rossi regionali, in Italia c'\u00e8 ampia scelta ma con i p\u00e2t\u00e9, che sono molto grassi, bisogna abbinare un vino rosso corposo, come un Chianti o un Brunello di Montalcino.\nIl p\u00e2t\u00e9 di fegato si abbina con un vino bianco corposo, anche frizzante o rosato. Curnonsky consiglia di accompagnare il p\u00e2t\u00e9 di fegato con vini bianchi come il Sylvaner, il Tokaji, il Riesling. Oppure vini rossi della C\u00f4te de Beaune, come il Medoc, il Beaujolais, il Bourgueil o il Chinon. Il Medoc \u00e8 un Cabernet-sauvignon del quale in Italia c'\u00e8 ampia scelta, come il Cabernet Sauvignon dell'Alto Adige, o dell'Oltrep\u00f2 Pavese. Il Beaujolais \u00e8 basato sul vitigno Gamay, che in Italia si trova solo in Valle d'Aosta, Friuli e Piemonte. Il Bourgueil \u00e8 prodotto dal vitigno Cabernet franc, che da un vino come il Cabernet franc dell'Alto Adige o del Friuli Isonzo. Il Chinon \u00e8 un miscuglio di Cabernet franc (90%) e Cabernet-sauvignon (10%)."}
{"id": "2194619", "revid": "1305772", "url": "https://it.wikipedia.org/wiki?curid=2194619", "title": "Costantino II (disambigua)", "text": "Costantino II:"}
{"id": "2194628", "revid": "767487", "url": "https://it.wikipedia.org/wiki?curid=2194628", "title": "Out Cold", "text": "Out Cold \u00e8 un film del 2001 diretto da Brendan Malloy e Emmett Malloy, in arte The Malloys, registi di video musicali al loro primo lungometraggio.\nIl film \u00e8 una commedia su un gruppo di snowboarder dell'Alaska, che si presenta come una sorta di parodia dei film comici anni ottanta ambientati sulle piste da sci.\nTrama.\nIl film ha come protagonisti quattro amici snowboarder: Rick (Jason London), Luke (Zach Galifianakis), Anthony (Johnny Keese) e Pig Pen (Derek Hamilton) che vivono nella citt\u00e0 di Bull Mountain in Alaska, dove trascorrono il tempo spensieratamente tra feste e ragazze. Quando il fondatore citt\u00e0 Papa Muntz muore, suo figlio Ted (Willie Garson) decide di vendere la montagna all'imprenditore John Major (Lee Majors) che vorrebbe trasformare la localit\u00e0 in un resort alla pipi per sciatori. Toccher\u00e0 a Luke, Pig Pen, Anthony, Jenny (interpretata da A.J. Cook), Rick e gli altri mantenere Bull Mountain libera dagli yuppie. Una volta resesi conto che l'acquisto del padre John cambier\u00e0 drasticamente la citt\u00e0, le belle figlie di Major, Inga (Victoria Silvstedt) e Anna (Caroline Dhavernas) ribellatesi al padre, aiuteranno gli snowboarder a sabotare il piano del resort con risultati umoristici."}
{"id": "2194630", "revid": "300067", "url": "https://it.wikipedia.org/wiki?curid=2194630", "title": "Mel Davis", "text": ""}
{"id": "2194631", "revid": "110157", "url": "https://it.wikipedia.org/wiki?curid=2194631", "title": "Landor Associates", "text": "Landor Associates \u00e8 un'azienda specializzata nella consultazione e nell'ideazione di marche, ovvero di elementi figurativi cardine che caratterizzino e rendano individuabile a prima vista un'azienda o un'istitituzione.\nStoria.\nFondata nel 1941 da Walter Landor e sua moglie Josephine, la Landor \u00e8 stata pioniera in varie metodologie di ricerca, design e consultazione che sono oggi consuetudine nell'industria del branding.\nNel 1964 gli uffici della societ\u00e0 si spostarono dallo studio del proprietario a un traghetto chiamato \"Klamath\" che fu ormeggiato permanentemente nella baia di San Francisco: ancora oggi un disegno dell'imbarcazione, in diverse varianti, \u00e8 il simbolo della societ\u00e0.\nNel 1989 la societ\u00e0 venne acquistata dalla compagnia pubblicitaria \"Young &amp; Rubicam\" e divenne parte della compagnia di servizi mediatici WPP plc.\nNel 1994 la \"Walter Landor-Landor Associates Collection\" fu posta nel \"National Museum of American History\": essa include molte carte personali e documenti di lavoro di Walter Landor, racconti orali provenienti da un progetto di archivio e i materiali del portfolio di Landor, inclusi molte note originali del designer.\nL'impresa ha 26 uffici in 20 Paesi, negli Stati Uniti, in Europa, in Giappone, Australia e in alcuni Paesi emergenti come la Cina, l'India, il Messico e il Sud Africa. I servizi offerti includono ricerche e valutazione di branding, sistemi di nomenclatura e denominazione, design di \"corporate identity\" (come livree per le azienda di trasporto) e design di sistemi di imballaggio."}
{"id": "2194634", "revid": "232134", "url": "https://it.wikipedia.org/wiki?curid=2194634", "title": "Blitzkrieg Bop", "text": ""}
{"id": "2194637", "revid": "300067", "url": "https://it.wikipedia.org/wiki?curid=2194637", "title": "Steve Downing", "text": ""}
{"id": "2194638", "revid": "767487", "url": "https://it.wikipedia.org/wiki?curid=2194638", "title": "Il presagio", "text": "Il presagio (\"The Omen\") \u00e8 un film del 1976 diretto da Richard Donner. La trasposizione letteraria del film, scritta dallo sceneggiatore David Seltzer, fu pubblicata due settimane prima della distribuzione del film, cosa che fece erroneamente credere a molti che il film fosse la trasposizione cinematografica del romanzo e non il contrario.\nTrama.\n6 giugno 1970, ore 6:00. Robert Thorn, diplomatico statunitense a Roma, viene informato che il proprio figlio \u00e8 nato morto. Alcuni prelati che gestiscono l'ospedale suggeriscono all'uomo di accettare la sostituzione del neonato morto con un bambino nato contemporaneamente al suo, la cui madre (donna senza famiglia e sconosciuta) \u00e8 morta di parto. Thorn, ancora sconvolto dalla triste notizia, si lascia persuadere allo scambio, senza rivelare nulla alla moglie e lasciandole credere che il neonato sia realmente figlio loro.\nNominato Ambasciatore degli Stati Uniti in Gran Bretagna, Thorn, con la moglie Kathie e il piccolo Damien, si trasferisce a Londra, dove la famiglia vive un periodo felice e sereno. La tranquillit\u00e0 viene turbata il giorno del quinto compleanno di Damien, quando la sua bambinaia, la signorina Beylock, di fronte ad una folla di bambini festanti, si suicida gettandosi dalla finestra con un cappio al collo.\nLa morte della bambinaia induce uno dei sacerdoti che avevano accolto il bambino nell'ospedale a mettersi in contatto con il diplomatico, rivelandogli come Damien sia stato in realt\u00e0 partorito da uno sciacallo. Thorn naturalmente non gli crede e lo caccia via in malo modo, ma il religioso non demorde e, poco prima di essere mortalmente trafitto da un parafulmine, riesce a mettere in guardia Thorn affinch\u00e9 sorvegli attentamente Kathie, che nel frattempo \u00e8 rimasta nuovamente incinta: Damien, infatti, pur di ereditare l'intero patrimonio del padre, non avrebbe scrupoli a disfarsi di chiunque lo possa ostacolare.\nLa predizione puntualmente si avvera e Kathie, fatta cadere dalla balaustra ad opera del figlio, perde il bambino che attendeva e viene ricoverata d'urgenza in ospedale. A questo punto Thorn, che comincia a nutrire forti sospetti sui misteriosi avvenimenti, decide di indagare con l'aiuto del fotografo Jennings. Quest'ultimo, presente durante i festeggiamenti del compleanno di Damien e venuto in possesso di alcune fotografie che ritraggono il prete, si \u00e8 accorto di un inquietante particolare: nelle foto, sia la figura del prete che quella della bambinaia sono attraversate da una riga sfocata che ricalca esattamente la dinamica del loro decesso. Thorn e Jennings visitano la stanza del prete rimasto ucciso e, rovistando tra le sue carte, apprendono con sgomento che Damien altri non \u00e8 che l'Anticristo, il figlio del diavolo incarnato in un innocente bambino, la bestia che sale dal \u201cmare eterno\u201d (interpretato con il mondo della politica).\nI due si mettono sulle tracce di Padre Spiletto, il sacerdote che gli aveva affidato il neonato, e lo ritrova a Frosinone, in Italia, accudito dai monaci nell'Abbazia di San Domenico (che si trova effettivamente a Sora ma nel film si fa riferimento a Frosinone). Il sacerdote ha il volto deturpato dall'incendio che anni prima aveva devastato l'ospedale ed \u00e8 incapace di parlare, ma riesce a scrivere su una pietra dove trovare la tomba della madre del bambino, nel cimitero di Cerveteri. Una volta giunti sul posto il diplomatico e il fotografo scoprono la tomba della sciacalla che ha partorito Damien e quella del vero figlio di Thorn, ucciso subito dopo la nascita per far s\u00ec che l'Anticristo potesse entrare a far parte della sua famiglia.\nA questo punto l'ambasciatore si reca a Megiddo per incontrare il professor Bugenhagen, in possesso dei sette pugnali in grado di uccidere l'Anticristo. Thorn esita poich\u00e9 non ha il coraggio di uccidere il bambino, ma le morti di Jennings, decapitato da una lastra di vetro, e di Kathie, uccisa dalla nuova bambinaia di Damien, lo convincono ad andare sino in fondo.\nTornato a Londra, Thorn prende con s\u00e9 il bambino e lo porta in una chiesa: solo in un luogo consacrato il figlio di Satana pu\u00f2 essere ucciso. Non sa per\u00f2 di essere braccato dalla polizia, messa in allarme dalla sua guida sospetta. Le forze dell'ordine entrano in chiesa proprio nel momento in cui Thorn sta per pugnalare il figlio e aprono il fuoco. L'ambasciatore viene ucciso nella sparatoria, mentre Damien \u00e8 salvato dalla polizia e affidato a quello che sembra essere il presidente degli Stati Uniti e famiglia, anch'essi ignari della sconvolgente verit\u00e0 che riguarda il bambino. Alla fine Damien saluta gli spettatori con un sorriso inquietante.\nSeguiti e remake.\nIl film ha avuto tre seguiti ed un remake:\nNel 2006 \u00e8 stato realizzato un remake, \"Omen - Il presagio\", per il quale \u00e8 stata scelta la suggestiva data d'uscita del 6 giugno 2006 (ossia il \"6/6/06\", con evidentemente riferimento al 666 della numerazione esoterica).\nNel 2016 sul canale A&amp;E viene trasmessa la serie televisiva \"Damien\". La serie \u00e8 un sequel del film e racconta le vicende di Damien Thorn trentenne, interpretato da Bradley James.\nIncidenti durante la lavorazione del film.\nCome avvenuto in altre lavorazioni di film afferenti al genere horror (si pensi ad esempio a \"Poltergeist - Demoniache presenze\" del 1982 o all'italiano \"Cannibal Holocaust\" di quattro anni dopo, o in particolare a film inerenti al demonio, come \"L'esorcista\"), una serie di coincidenze o di incidenti sono stati associati dai media o dalle stesse produzioni del film al tipo di argomento trattato dal film. Come hanno raccontato lo stesso regista Richard Donner e il produttore Harvey Bernhard in varie interviste. Nel dettaglio:"}
{"id": "2194639", "revid": "85053", "url": "https://it.wikipedia.org/wiki?curid=2194639", "title": "Reale marina militare del Brunei", "text": ""}
{"id": "2194640", "revid": "85053", "url": "https://it.wikipedia.org/wiki?curid=2194640", "title": "Tentera Laut Diraja Brunei", "text": ""}
{"id": "2194641", "revid": "85053", "url": "https://it.wikipedia.org/wiki?curid=2194641", "title": "TLDB", "text": ""}
{"id": "2194643", "revid": "287204", "url": "https://it.wikipedia.org/wiki?curid=2194643", "title": "Prima Divisione 1935 (pallacanestro femminile)", "text": "La Prima Divisione Femminile di pallacanestro rappresenta la seconda categoria italiana. Le squadre iscritte sono state suddivise su base regionale.\nGirone Lombardia.\nG.U.F. Milano, G.F. Pavia, S.G.Lodi\nS.G.Lodi - G.F. Pavia 8-7\nG.F. Pavia - S.G.Lodi 11-4 \nG.U.F. Milano - S.G.Lodi n.d.\nFinale regionale: G.U.F. Milano - G.F. Pavia 14-10\nVerdetti.\nG.F. Pavia viene ammessa alla Divisione Nazionale 1935"}
{"id": "2194644", "revid": "899609", "url": "https://it.wikipedia.org/wiki?curid=2194644", "title": "Autografi", "text": ""}
{"id": "2194645", "revid": "85053", "url": "https://it.wikipedia.org/wiki?curid=2194645", "title": "Marina militare brasiliana", "text": ""}
{"id": "2194647", "revid": "85053", "url": "https://it.wikipedia.org/wiki?curid=2194647", "title": "Brazilian Navy", "text": ""}
{"id": "2194650", "revid": "767487", "url": "https://it.wikipedia.org/wiki?curid=2194650", "title": "Phil Hankinson", "text": ""}
{"id": "2194651", "revid": "36426", "url": "https://it.wikipedia.org/wiki?curid=2194651", "title": "Carte geografiche", "text": ""}
{"id": "2194652", "revid": "767487", "url": "https://it.wikipedia.org/wiki?curid=2194652", "title": "Becket e il suo re", "text": "Becket e il suo re (\"Becket\") \u00e8 un film del 1964 diretto da Peter Glenville, tratto dal dramma teatrale \"Becket ou l'honneur de Dieu\" di Jean Anouilh.\nTrama.\nLa storia ambientata nell'Inghilterra del XII secolo, narra del conflitto che intercorre fra il re Enrico II d'Inghilterra e Tommaso Becket, l'arcivescovo di Canterbury che lui stesso elegge. Scoprir\u00e0 di non riuscire a manovrarlo come pensava, finendo con l'ucciderlo.\nL'azione si svolge circa cento anni dopo la conquista normanna dell'Inghilterra (1066). La conquista ha ampiamente spodestato la classe dirigente indigena (in gran parte anglosassone), sostituendola con una monarchia e un'aristocrazia straniera, di lingua francese, e una gerarchia clericale.\nLa trama segue passo passo la trasformazione di Tommaso Becket, sassone protetto del re Enrico e organizzatore delle orge del re, in uomo che invoca continuamente l'\"onore di Dio\". Enrico nomina Becket Arcivescovo di Canterbury per avere in quella posizione una persona fidata e completamente soggetta al suo controllo. Invece Becket diventa una spina nel fianco del re nell'ambito di una disputa giurisdizionale. In gran parte la trama si concentra su Enrico, descritto dal Vescovo di Londra come \"perenne adolescente\", infastidito dai suoi doveri di re e dal suo matrimonio combinato. All'inizio del film vediamo Enrico sfuggire ai suoi impegni, immerso nelle scorrerie, nelle bevute, nelle battute di caccia e nelle visite ai bordelli. Enrico dipende sempre di pi\u00f9 da Becket, un plebeo sassone che organizza queste scorribande quando non \u00e8 impegnato nella direzione della corte del re. Questa situazione provoca grande risentimento tra la nobilt\u00e0 normanna di Enrico, che diffida di questo parvenu sassone e lo invidia, cos\u00ec come fanno la regina e la regina madre, che vedono in Becket una innaturale e inopportuna influenza sulla persona del re.\nEnrico si trova continuamente in conflitto con l'anziano Vescovo di Canterbury, che si oppone alla tassazione delle propriet\u00e0 ecclesiastiche per finanziare le campagne militari di Enrico in Francia (\"Vescovo, io devo assoldare le Guardie Svizzere perch\u00e9 combattano per me - e nessuno le ha mai pagate con buoni auspici e preghiere!\"). Durante una delle sue campagne sulle coste francesi, Enrico viene informato che l'anziano vescovo \u00e8 morto. In un lampo di ispirazione, Enrico esercita la sua prerogativa di scegliere il nuovo Vescovo e informa uno stupefatto Becket che \u00e8 proprio lui a essere stato scelto dal re.\nPoco dopo Becket si schiera con la Chiesa, facendo infuriare Enrico. Uno dei punti di maggiore scontro \u00e8 la scomunica comminata da Tommaso a Lord Gilbert, uno dei pi\u00f9 fedeli sostenitori di Enrico, per aver catturato e ordinato l'uccisione di un prete accusato di intrallazzi sessuali con una fanciulla, prima che il prete fosse consegnato alla giustizia ecclesiastica. Gilbert rifiuta di riconoscere di aver sbagliato e cerca l'assoluzione.\nIl re ha un drammatico incontro segreto con il Vescovo di Londra nella sua cattedrale (\"L'Arcivescovo mi sta sullo stomaco, un peso grande e greve\"). Enrico espone il suo piano: rimuovere il problematico ecclesiastico con lo scandalo e le insinuazioni. Questi tentativi non hanno successo: Becket, solennemente vestito delle insegne episcopali, affronta i suoi accusatori e li riduce al silenzio, tanto da provocare il riso del re e la sua amara constatazione che \"Becket \u00e8 l'unico uomo intelligente in tutto il mio regno\u2026 e lui \u00e8 contro di me!\". Becket fugge in Francia dove incontra il subdolo ma comprensivo re Luigi, il quale vede in lui un mezzo con cui continuare il suo passatempo preferito, tormentare l'arrogante inglese. Becket giunge a Roma, dove prega il Santo Padre di permettergli di rinunciare alla sua posizione e di ritirarsi in un monastero come un prete ordinario. Il Vaticano \u00e8 un covo di intrighi politici. Il Papa ricorda a Becket che \u00e8 suo dovere tornare in Inghilterra e opporsi alle interferenze civili nelle questioni religiose. Becket si arrende a questa decisione e chiede a Luigi di organizzare un incontro con Enrico sulle spiagge della Normandia. Enrico chiede a Becket se lo ama o no e Becket risponde che lui ama Enrico. Si arriva a una tregua precaria e Becket ottiene il permesso di tornare in Inghilterra.\nL'ultima parte del film mostra Enrico precipitare rapidamente nella convinzione ossessiva che Becket lo abbia tradito. I baroni peggiorano il suo umore facendo notare che Becket \u00e8 diventato un eroe popolare tra i Sassoni sconfitti, sempre insofferenti e pieni di risentimento verso i conquistatori normanni. Ci sono buffe liti tra Enrico e la sua trasandata moglie, Eleonora d'Aquitania, il suo stupido figlio ed erede, e la sua fredda madre, che ripete continuamente a suo figlio che suo padre avrebbe subito eliminato Becket per il bene del regno. Durante una delle sue sfuriate, annebbiato dall'alcool, Enrico chiede: \"Nessuno dunque mi liberer\u00e0 da quel prete molesto?\". I suoi fedeli baroni sentono e si recano subito a Canterbury, dove uccidono con la spada Thomas e il suo aiutante sassone, fratello John. Poi Enrico sconvolto per penitenza si fa frustare da dei monaci sassoni.\nIl film si conclude quando Enrico, conclusa la penitenza, proclama pubblicamente Tommaso Becket santo e dichiara che i suoi uccisori avranno la giusta punizione."}
{"id": "2194654", "revid": "986213", "url": "https://it.wikipedia.org/wiki?curid=2194654", "title": "Abbazia di Fleury", "text": "L'abbazia di Fleury \u00e8 un'abbazia benedettina di Saint-Beno\u00eet-sur-Loire (dipartimento del Loiret in Francia), fondata nel 640.\nSi trova sulle rive del fiume Loira, a circa 35\u00a0km da Orl\u00e9ans. Il nome moderno di \"abbazia di Fleury-Saint-Beno\u00eet-sur-Loire\", deriva dalla rivendicazione del possesso delle reliquie di san Benedetto da Norcia.\nStoria.\nSecondo la tradizione sarebbe stata fondata da Leodebaldo, abate del monastero di Saint-Agnan a Orl\u00e9ans, sul sito dell'abitato gallo-romano di \"Floriacum in Vallis Aurea\". Seguiva la regola mista di San Colombano di Luxeuil e San Benedetto, fino alla riforma generale di Benedetto d'Aniane. Uno dei suoi primi monaci fu sant'Aigulfo.\nIl primo abate sarebbe stato Rigomaro e il suo successore fu san Mommolino, che avrebbe effettuato la traslazione nell'abbazia delle reliquie di san Benedetto da Norcia.\nIntorno al 930 segu\u00ec la riforma benedettina imposta dall'abbazia di Cluny. Fu protetta dai sovrani carolingi e fu al centro delle ambizioni politiche della casata robertina, i discendenti di Roberto I di Francia, molti dei quali ebbero il titolo di \"duca dei Franchi\". Il monaco di Fleury, Elgaudo (morto intorno al 1068), fu il cappellano del re Roberto II, del quale scrisse una \"Epitoma vitae Roberti regis\". Il patronato regio e ducale ebbe vantaggi materiali, ma pes\u00f2 sull'autonomia della comunit\u00e0 monastica, in particolare per quanto riguarda l'elezione degli abati.\nIl vescovo di Orl\u00e9ans, Teodolfo, vi stabil\u00ec una scuola per giovani nobili, secondo le indicazioni di Carlo Magno. Ebbe nel IX secolo una rinomata biblioteca, frequentata da studiosi come Lupo di Ferri\u00e8res.\nUna seconda fioritura si ebbe sotto l'abate Abbo di Fleury (988-1004), e fu in contatto con diverse abbazie inglesi.\nTra gli ottantanove abati conosciuti dell'abbazia, gli ultimi venti lo furono \"in commendam\", ossia senza risiedere nell'abbazia: tra questi i cardinali Odet de Coligny, cardinale di Chatillon, Antoine Sanguin e Armand du Plessis, cardinale di Richelieu e l'abbazia decadde: entro il XVII secolo la sua biblioteca era divenuta una miniera di materiale per i collezionisti di manoscritti.\nL'ultimo abate, ai tempi della Rivoluzione francese fu Georges-Louis Ph\u00e9lypeaux, arcivescovo di Bourges.\nEdifici.\nSin dalle origine l'abbazia ebbe due chiese: una in onore di san Pietro, scomparsa nel XVIII secolo, e l'altra in onore della Vergine, che preesisteva alla fondazione del monastero. Dopo la distruzione del monastero ad opera dei Normanni, giunti lungo la Loira, e dopo un incendio catastrofico nel 1026, la chiesa della Vergine venne ricostruita in forme romaniche, con una ampia torre come facciata principale occidentale, completata nel 1218. Questa torre si eleva su cinquanta colonne che formano un portico al piano terra. Nella chiesa venne sepolto nel 1108 il corpo del re Filippo I. Solo la chiesa sopravvive di tutti gli edifici dell'abbazia.\nReliquie.\nReliquie di San Benedetto.\nSecondo la tradizione locale la salma del santo sarebbe stata qui trasferita da Montecassino in seguito alla minaccia dei Longobardi nel VII secolo, dal secondo abate di Fleury, san Mommolino. La tomba del santo e i \"Miracula sancti Benedicti\", scritti durante tre secoli da cinque monaci dell'abbazia attirarono il pellegrinaggio, che port\u00f2 all'abbazia benessere e fama. La rivendicazione \u00e8 per\u00f2 osteggiata dai monaci di Montecassino, che sostengono che le reliquie non si siano mai spostate da Montecassino.\nLa Sacra spugna.\nUn'opera del XIX secolo prende in considerazione l'esistenza di una reliquia della Sacra spugna nell'abbazia di Fleury.\nElenco degli abati.\n\u2026 \"soppressione da parte della rivoluzione francese\""}
{"id": "2194657", "revid": "599013", "url": "https://it.wikipedia.org/wiki?curid=2194657", "title": "Gary Melchionni", "text": ""}
{"id": "2194664", "revid": "332094", "url": "https://it.wikipedia.org/wiki?curid=2194664", "title": "McDonnell FH-1 Phantom", "text": ""}
{"id": "2194666", "revid": "599013", "url": "https://it.wikipedia.org/wiki?curid=2194666", "title": "Derrek Dickey", "text": ""}
{"id": "2194668", "revid": "300067", "url": "https://it.wikipedia.org/wiki?curid=2194668", "title": "Pat McFarland", "text": ""}
{"id": "2194670", "revid": "300067", "url": "https://it.wikipedia.org/wiki?curid=2194670", "title": "Tom Ingelsby", "text": ""}
{"id": "2194673", "revid": "102092707", "url": "https://it.wikipedia.org/wiki?curid=2194673", "title": "Terremoto del 1980", "text": ""}
{"id": "2194674", "revid": "28592", "url": "https://it.wikipedia.org/wiki?curid=2194674", "title": "Terremoto del 1976", "text": ""}
{"id": "2194677", "revid": "71155", "url": "https://it.wikipedia.org/wiki?curid=2194677", "title": "Legge liberiana sulla cittadinanza", "text": ""}
{"id": "2194679", "revid": "71155", "url": "https://it.wikipedia.org/wiki?curid=2194679", "title": "Legge giapponese sulla cittadinanza", "text": ""}
{"id": "2194681", "revid": "164044", "url": "https://it.wikipedia.org/wiki?curid=2194681", "title": "Barnet F.C.", "text": ""}
{"id": "2194687", "revid": "599013", "url": "https://it.wikipedia.org/wiki?curid=2194687", "title": "Larry McNeill", "text": ""}
{"id": "2194689", "revid": "1266208", "url": "https://it.wikipedia.org/wiki?curid=2194689", "title": "Chiesa di San Gregorio (Monza)", "text": "La chiesa di San Gregorio (pi\u00f9 propriamente oratorio di San Gregorio) \u00e8 un edificio religioso della citt\u00e0 di Monza, ultima testimonianza dell'omonimo e antico cimitero cittadino, in funzione fino al 1930. Sorge in un'area esterna al nucleo storico cittadino, rispetto al quale si colloca a sud-est, in un'ansa del Lambretto, deviazione del fiume Lambro. L'edificio si trova oggi non distante dalla stazione di Monza (1840) ed in prossimit\u00e0 del vecchio stadio di via Davide Guarenti (1945-1946), sorto proprio su parte della vecchia area del camposanto.\nStoria.\nLa costruzione dell'oratorio, che ha pianta esagonale, ebbe inizio nel 1680 sul luogo di un antico cimitero per i morti della peste, chiamato volgarmente \"foppone\", grazie al generoso contributo di Carlo Francesco dei conti Durini, a quei tempi recenti feudatari di Monza, subentrati ai De Leyva nel 1650 per acquisto del feudo. Il suo disegno \u00e8 attribuibile ad allievi del Richino. La costruzione, dopo alterne vicende, fu terminata nel XVIII secolo (la cupola fu realizzata nel 1748 ispirata a modelli del piemontese Bernardo Antonio Vittone). L'Oratorio architettonicamente presenta accostamenti di elementi barocchi e rococ\u00f2.\nL'edificio venne poi inglobato al centro dei portici con pianta ad \"U\" che delimitavano il vecchio cimitero cittadino di San Gregorio verso il fiume Lambro.\nAlla costruzione della linea ferroviaria Milano-Monza (1840), dalla vecchia \"via Milano\" si diramava una stradina che portava direttamente all'ingresso del Cimitero. \nLa strada fu soppressa con l'aumento del traffico ferroviario prima della fine del secolo per ovvi problemi di sicurezza, lasciando quale unico accesso al Cimitero la strada che arrivava da via Aliprandi e dal passaggio a livello di via Castello (oggi piazza Castello). \nIn seguito alla soppressione dello storico cimitero, sostituito a partire dal 1930 da quello nuovo, realizzato in fondo a via Ugo Foscolo, la chiesetta venne preservata e liberata dall'abbraccio dei portici, ad esclusione della sezione antistante l'ingresso dell'oratorio, mantenuta in funzione di pronao. Col tempo tuttavia cadde in stato di semi-abbandono, venendo poi recuperato nel 1976, su progetto dell'architetto Amedeo Bellini e sotto la direzione degli architetti Giuliana e Albino Argenta, autori dei rilievi e dei disegni. Dal 2003 \u00e8 stato dato in concessione d'uso alla Chiesa Ortodossa Romena \"Tutti i Santi\" appartenente al Patriarcato Ortodosso Romeno dove il parroco \u00e8 padre Pompiliu Nacu. Tutt'oggi si svolge ogni mercoled\u00ec, venerd\u00ec e domenica la Santa Messa dove sono presenti tutte le volte pi\u00f9 di 1000 credenti appartenenti alla comunit\u00e0 romena di Monza e Brianza."}
{"id": "2194692", "revid": "123344783", "url": "https://it.wikipedia.org/wiki?curid=2194692", "title": "Ignazio Florio jr", "text": "Conosciuto come Ignazio \"junior\", per distinguerlo dal padre Ignazio Florio che fu anche Senatore del Regno, era l'erede di una delle pi\u00f9 grandi dinastie imprenditoriali italiane del tempo, fondata dal nonno Vincenzo Florio senior agli inizi dell'Ottocento.\nBiografia.\nGiovinezza.\nLa madre era la baronessa Giovanna d'Ondes Trigona. Gi\u00e0 due anni prima della morte del padre, avvenuta nel 1891, si ritrov\u00f2 fra le mani a gestire un'immensa fortuna, sua e del fratello minore Vincenzo, fondata su industrie, banche, cantieri navali, attivit\u00e0 commerciali fra le pi\u00f9 svariate, fonderie, tonnare, saline, cantine vinicole, e soprattutto il capitale di maggioranza della Societ\u00e0 di Navigazione Italiana, una delle pi\u00f9 grandi flotte di navigazione d'Europa.\nAttivit\u00e0 imprenditoriale.\nDotato di una notevole cultura e sensibilit\u00e0, a vent'anni aveva girato l'Europa intera e conosceva bene le lingue. Portano la sua firma le pi\u00f9 importanti iniziative imprenditoriali nella Sicilia di fine Ottocento ed inizio Novecento: dalla Societ\u00e0 anglo-siciliana per lo zolfo al \"Consorzio agrario siciliano\", dalla \"Ceramica Florio\" all'attivit\u00e0 del Teatro Massimo di cui, finch\u00e9 pot\u00e9 fu il principale impresario, scritturando fra gli altri l'allora giovane e sconosciuto Enrico Caruso, dalla costruzione di Villa Igiea all'Acquasanta ad opera di Ernesto Basile, capolavoro del liberty, fino alla fondazione del giornale \"L'Ora\" di Palermo e alla costruzione del Cantiere navale di Palermo.\nCome la sorella Giulia fu animato da un sincero slancio di umanit\u00e0 verso le classi pi\u00f9 svantaggiate e lo dimostr\u00f2 in pi\u00f9 occasioni, come nel soccorso prestato in prima persona agli abitanti di Messina dopo il tragico terremoto del 1908.\nMatrimonio.\nSpos\u00f2 Franca Florio, nata baronessa Jacona Notarbartolo di San Giuliano, donna colta e intelligente. Insieme furono una delle coppie pi\u00f9 in vista nella societ\u00e0 internazionale del tempo. L'obiettivo di Ignazio Florio era europeizzare Palermo e la Sicilia, attirando capitali e investimenti stranieri nell'isola, intessendo una rete di rapporti e di amicizie autorevoli e potenti in cui gioc\u00f2 un ruolo di primo piano la stessa moglie Franca. Fu molto di pi\u00f9 di un semplice sfavillio mondano: il suo sogno era modernizzare la Sicilia.\nCarriera.\nFu uno dei promotori dell\"'Esposizione Nazionale\" a Palermo nel 1891 che doveva dimostrare a tutti un'immagine della Sicilia moderna e laboriosa. In quegli anni Palermo fu veramente una capitale europea: nel giro di pochissimi anni si arricch\u00ec di un grandissimo numero di ville e palazzi liberty, fiorirono le arti e anche la musica aveva trovato il suo tempio nel monumentale Teatro Massimo progettato dai Basile e fortemente voluto da Ignazio Florio che volle realizzare a Palermo uno dei pi\u00f9 grandi Teatri lirici d'Europa, secondo solo all'Opera di Parigi.\nAgli inizi del Novecento, allorch\u00e9 lo Stato italiano inizi\u00f2 a tagliare le convenzioni con la Societ\u00e0 di navigazione Florio, concentrando a Genova le attivit\u00e0 della S.N.I., Ignazio, nel tentativo di rimodernare e ampliare i cantieri navali di Palermo, considerati fatiscenti e inadeguati, si imbarc\u00f2 in un'opera di dimensioni grandiose che erose l'intero capitale dei Florio portandolo ad un progressivo disfacimento culminato nell'assorbimento da parte della Banca Commerciale Italiana, maggiore creditrice, delle azioni della S.N.I..\nDopo la prima guerra mondiale, una dopo l'altra chiusero tutte le attivit\u00e0 della Casa Florio: anche la tonnara di Favignana, fiore all'occhiello insieme agli stabilimenti vinicoli di Marsala, sar\u00e0 assorbita dalla Banca Commerciale che ne chiese l'ipoteca gi\u00e0 agli inizi del Novecento come garanzia sul credito sempre maggiore concesso ai Florio.\nIgnazio tent\u00f2 di reagire fino all'ultimo, creando tonnare e piantagioni di banane alle Canarie e tentando pure, nel 1925, di rifondare una nuova flotta di navigazione, ma alle prime difficolt\u00e0 gli ultimi capitali Florio vennero assorbiti dalle Banche. Giovanni Giolitti tent\u00f2 in tutti i modi di aiutare i Florio, ma i tempi erano profondamente mutati da quando Vincenzo Florio aveva intrapreso l'attivit\u00e0 armatoriale. Egli poteva contrattare a tavolino prezzi e rotte di navigazione a suo piacimento, garantito dal regime monopolistico con cui, insieme a Rubattino, controllava il mercato navale. Fra le responsabilit\u00e0 degli stessi Florio c'\u00e8 da dire come essi fino all'ultimo mantennero un tenore di vita spropositato rispetto alle loro entrate. Senza volerlo, proprio la dissoluzione dorata del loro impero, unita al fascino leggendario di Franca e Ignazio, ma anche di Vincenzo e di Giulia, cre\u00f2 il mito dei Florio.\nNemesi dei Florio.\nAi dissesti economici si aggiunsero i lutti familiari. Anche il piccolo Ignazio, l'erede della dinastia mor\u00ec inspiegabilmente a otto (o a cinque anni come riportato negli anni della foto di famiglia) anni. A nove anni mor\u00ec la figlia maggiore, Giovanna.\nI gioielli di Donna Franca vengono venduti all'asta, i mobili e gli immobili di Casa Florio andarono al pubblico incanto. Fu venduto tutto il possibile per pagare i debiti, ma i Florio non fallirono mai.\nGli ultimi anni di Ignazio trascorsero nella totale apatia. Rimasto sordo e totalmente solo, si considerava un uomo finito. Solo la scomparsa di Donna Franca, la sua donna, lo scosse profondamente: non volle vederla stesa sul letto di morte. Dopo la morte di Franca, volle tornare a Palermo, la citt\u00e0 in cui era nato, dove mor\u00ec il 19 settembre del 1957.\nSue eredi furono la figlia Giulia che spos\u00f2 il marchese Achille Belloso Afan de Rivera, tra i cui figli anche Costanza Igea. Il fratello Vincenzo, infatti, non ebbe figli n\u00e9 dalla prima moglie, Annina Alliata di Monterale, che mor\u00ec molto giovane, n\u00e9 dalla seconda, la francese Lucie Henry, mentre la sorella Giulia ebbe Giuseppe, Ignazio, Manfredi, Sofia, Giovanna."}
{"id": "2194694", "revid": "599013", "url": "https://it.wikipedia.org/wiki?curid=2194694", "title": "Billy Schaeffer", "text": ""}
{"id": "2194697", "revid": "256896", "url": "https://it.wikipedia.org/wiki?curid=2194697", "title": "Fractofusus", "text": "Il fractofuso (gen. Fractofusus) \u00e8 un organismo estinto, vissuto nel Proterozoico superiore (Ediacarano, 570-560 milioni di anni fa). I suoi resti sono stati ritrovati in Canada (Terranova), nella riserva ecologica di Mistaken Place.\nDescrizione.\nI fossili di questo organismo sono strutturati a compartimenti e possiedono una simmetria bipolare; la forma generale \u00e8 simile a quella di un fuso, con un margine assiale longitudinale a zig zag. Ai lati si protendevano strutture che formavano moduli paralleli e allungati, di ampiezza generalmente uniforme. Questi moduli erano di grandezza decrescente mano a mano che si avvicinavano alle estremit\u00e0 dell'organismo. Ogni modulo, inoltre, era suddiviso in una serie di numerosi rilievi meno prominenti.\nLe dimensioni dei fossili a forma di fuso erano compresi tra poco pi\u00f9 di un centimetro e gli oltre 20 centimetri di lunghezza, mentre la larghezza non superava mai i 5 centimetri. Analisi approfondite sui numerosi fossili hanno permesso di determinare che vi erano due diverse specie di fractofuso (\"F. misrai\" e \"F. andersoni\"), distinguibili per numero di segmenti e per il rapporto tra lunghezza e larghezza.\nResti enigmatici.\nScoperti per la prima volta nel 1967, i resti fossili di questo organismo sono stati pi\u00f9 volte illustrati in testi scientifici ma non sono stati descritti scientificamente per i successivi 40 anni. Il merito della scoperta \u00e8 da attribuire a S. B. Misra, uno studente della Newfoundland Memorial University, che scopr\u00ec un ricco giacimento di resti fossili di organismi a corpo molle sulla superficie di grandi lastre di roccia in una regione della penisola di Avalon a Terranova, in un posto noto come Mistaken Point.\nSolo nel 2007, per\u00f2, questi resti hanno ricevuto una descrizione formale. Per tutti questi anni, l'organismo era conosciuto come \"forma a fuso\" nella letteratura scientifica, ed \u00e8 rimasto un enigma di difficile interpretazione.\nDopo accurate ricerche, il fractofuso \u00e8 ritenuto essere un rappresentante di quegli organismi noti come rangeomorfi, simili alle attuali penne di mare (Pennatulacea) ma non imparentati con esse. Gli studiosi ritengono che il fractofuso e i suoi parenti possano essere posti vicino alla base dei metazoi."}
{"id": "2194698", "revid": "599013", "url": "https://it.wikipedia.org/wiki?curid=2194698", "title": "Fitz Hall", "text": "Caratteristiche tecniche.\n\u00c8 un difensore centrale che pu\u00f2 essere impiegato anche da centrocampista.\nCarriera.\nEsordi.\nHall ha iniziato la carriera nelle giovanili del West Ham United, ma \u00e8 stato svincolato a quindici anni, lo stesso giorno in cui hanno abbandonato la squadra anche Paul Konchesky, Bobby Zamora e Jlloyd Samuel. Hall ha successivamente dichiarato che, all'epoca, non era abbastanza bravo per diventare un calciatore professionista, ma che \u00e8 stato fortunato ad ottenere un provino con il Barnet. Dopo aver firmato per il Barnet, si \u00e8 trasferito ai dilettanti del Chesham United. A diciassette anni, ha avuto un piccolo ruolo nel film \"Il quinto elemento\".\nOldham Athletic e Southampton.\nLe prestazioni di Hall per il Chesham United hanno attirato l'attenzione dell'Oldham Athletic, da parte del tecnico Iain Dowie, che lo ha acquistato in cambio di trentamila sterline al termine della stagione 2002. \u00c8 stato poi venduto al Southampton, in Premier League, un anno dopo, in cambio di duecentocinquantamila sterline, anche per via dei problemi economici dell'Oldham. Comunque, non \u00e8 mai riuscito a diventare un titolare del Southampton.\nCrystal Palace.\nHall \u00e8 poi tornato alle dipendenze di Iain Dowie, questa volta al Crystal Palace, in cambio di un milione e mezzo di sterline. Ha guidato la squadra verso la promozione in Premier League.\nPer il campionato 2005-2006, \u00e8 stato nominato capitano della squadra, raccogliendo l'eredit\u00e0 di Michael Hughes. Dopo una serie di prestazioni scadenti e numerose ammonizioni, Hughes \u00e8 tornato il capitano, a gennaio 2006.\nWigan Athletic.\nSi \u00e8 poi trasferito al Wigan il 26 giugno 2006. Peter John Taylor, nuovo tecnico del Crystal Palace, lo ha ceduto per tre milioni di sterline.\nQueens Park Rangers.\nHall \u00e8 stato tra i tanti calciatori acquistati dal QPR durante il mese di gennaio 2008. Ha firmato un contratto dalla durata di quattro anni e mezzo. Ha segnato la prima rete per la nuova squadra nella gara d'esordio del campionato 2008-2009: ha infatti siglato un gol ai danni del Barnsley.\nWatford.\nDopo essersi svincolato dal Queens Park Rangers si accasa al Watford."}
{"id": "2194699", "revid": "300067", "url": "https://it.wikipedia.org/wiki?curid=2194699", "title": "Louie Nelson", "text": ""}
{"id": "2194720", "revid": "767487", "url": "https://it.wikipedia.org/wiki?curid=2194720", "title": "Allan Bristow", "text": ""}
{"id": "2194734", "revid": "330183", "url": "https://it.wikipedia.org/wiki?curid=2194734", "title": "Charles de Maleville", "text": ""}
{"id": "2194743", "revid": "2373", "url": "https://it.wikipedia.org/wiki?curid=2194743", "title": "Digiscoping", "text": ""}
{"id": "2194744", "revid": "118649023", "url": "https://it.wikipedia.org/wiki?curid=2194744", "title": "Sorbus domestica", "text": "Il sorbo domestico (\"Sorbus domestica\" L.) \u00e8 un albero da frutto della famiglia delle Rosacee e del genere Sorbus. I frutti vengono chiamati comunemente \" sorbole\".\nSi ricorda l'antico proverbio \u00abCol tempo e con la paglia maturano le sorbe\u00bb (ci vuole pazienza, occorre aspettare per vedere i risultati) che si riferisce alle sorbe domestiche, gi\u00e0 coltivate in Europa da molto tempo.\nDi questa specie esistono due variet\u00e0: una con frutti piriformi, pi\u00f9 allungati (simili a piccole pere), e l'altra con frutti maliformi, pi\u00f9 rotondi (simili a piccole mele).\nDescrizione.\nL'albero \u00e8 caducifoglio e latifoglie e pu\u00f2 arrivare ad un'altezza 10-12 metri. Il legno \u00e8 duro e compatto, si usava per oggetti e utensili che devono avere una certa resistenza. Il sorbo \u00e8 un albero longevo e pu\u00f2 diventare pluricentenario, ma ha una crescita lenta.\nIn aprile sbocciano dei fiori ermafroditi, bianchi e con cinque petali. \nI frutti sono dei pomi e si raccolgono ad ottobre-novembre, ma non sono consumate fresche alla raccolta, si consumano man mano durante l'inverno, dopo un processo di trasformazione dei tannini. Durante il processo di ammezzimento sono messi tipicamente nella paglia e si ha una riduzione dei tannini e un aumento degli zuccheri nella polpa, come per il \"Mespilus germanica\". \nLe foglie sono bipennate.\nUsi.\nI frutti, chiamati sorbe o \"s\u00f2rbole\", venivano in passato usati a scopo alimentare, ma oggi non vengono quasi pi\u00f9 consumati. Poich\u00e9 le sorbe maturano nell'autunno avanzato, con concreto rischio di danneggiamento dei pomi per l'esposizione alle intemperie e la caduta, si preferisce, come per le nespole, coglierle in anticipo e farle maturare, o \"ammezzire\" in luogo chiuso; i pomi diventano scuri, morbidi e saporiti per una trasformazione enzimatica. Il frutto maturo ha un contenuto di zuccheri di circa il 20%, e viene consumato al naturale o utilizzato per la preparazione di marmellate. \nI frutti del sorbo domestico erano pi\u00f9 diffusi nei secoli passati; negli ultimi decenni il consumo e la diffusione dei frutti sono andati via via in diminuzione. Oggi sono considerati come rarit\u00e0 e vengono catalogati nei frutti dimenticati o frutti minori.\nColtivazione.\nIl sorbo \u00e8 una pianta molto resistente al freddo, inoltre la fioritura tardiva \u00e8 successiva alle ultime gelate. Il sorbo \u00e8 un albero rustico e che resiste a diversi parassiti. Si adatta a diversi terreni e vuole esposizione al sole.\nComposizione nutrizionale.\nIl sorbitolo, uno degli zuccheri presenti nel frutto, ha importanti caratteristiche nutrizionali (esempio per i diabetici), \u00e8 utilizzato nell'industria alimentare o \u00e8 trasformato per ottenere altre sostanze utili per l'industria.\nLe sorbole sono ricche di vitamina C e hanno sapore acidulo per il rilevante contenuto di acido malico. A maturazione il contenuto di zuccheri raggiunge il 20%.\nHabitat.\nVive sempre sporadico su substrati calcarei di diversa natura, da sciolti e grossolani fino ad argillosi, e si associa molto bene con cerro e olmo campestre in suoli argilloso-compatti, pur non sopportando ristagni. Il suo optimum, per\u00f2, si trova nei querceti a roverella, dal livello del mare sino a 800 m di quota."}
{"id": "2194745", "revid": "122724916", "url": "https://it.wikipedia.org/wiki?curid=2194745", "title": "Angolo di legame", "text": "L'angolo di legame \u00e8 l'angolo formato dagli assi congiungenti i nuclei degli atomi legati. \u00c8 una delle caratteristiche fondamentali del legame chimico. Esso dipende dalla geometria della molecola e dall'entit\u00e0 di certe repulsioni elettrostatiche, come quelle esercitate dai doppietti elettronici non condivisi.\nConsiderando pi\u00f9 gruppi di singoli atomi legati a formare una molecola, \u00e8 anche possibile definire gli angoli diedri.\nAngolo di legame e stabilit\u00e0.\nL'angolo di legame concorre a determinare la stabilit\u00e0 di una data conformazione molecolare: si pensi, ad esempio, ai conformeri dell'etano (strutture \"sfalsate\" o \"eclissate\") e alle diverse energie dovute alle repulsioni generate in funzione del variare dell'angolo diedro formato dal legame tra due gruppi CH.\nLa \"teoria della tensione di Bayer\", dovuta al chimico tedesco Adolf von Baeyer, spiega l'elevata reattivit\u00e0 di composti organici ciclici, quali il ciclopropano e il ciclobutano, a causa della forte differenza tra gli angoli di legame effettivi e quelli teorici (ideali) corrispondenti alla struttura tetraedrica (carbonio ibridato \"sp\"3, con angoli di legame di 109,5\u00ba), differenza che causa l'insorgere di una tensione di anello.\nAngolo di legame carbonio-carbonio.\nVengono riportati gli angoli di legame carbonio-carbonio. Notare come l'angolo di legame varia in funzione della diversa geometria."}
{"id": "2194746", "revid": "344646", "url": "https://it.wikipedia.org/wiki?curid=2194746", "title": "Sorbo domestico", "text": ""}
{"id": "2194763", "revid": "729019", "url": "https://it.wikipedia.org/wiki?curid=2194763", "title": "Supermarine Sea Lion II", "text": " \nIl Supermarine Sea Lion II era un idrocorsa progettato per partecipare alla Coppa Schneider del 1922, evoluzione intermedia degli idrovolanti da corsa costruiti dall'azienda britannica Supermarine Aviation Works, realizzato dopo il Sea Lion I e precursore del Sea Lion III.\nStoria.\nSviluppo.\nDopo la partecipazione del Sea Lion I nell'edizione del 1919 della Coppa Schneider, la Supermarine decise di progettarne un successore, il Sea Lion II. Il Sea Lion I aveva infatti raggiunto i limiti di sviluppo in quanto gi\u00e0 lui stesso derivato dal Supermarine Baby realizzato cinque anni prima e che ne conservava le impostazioni progettuali oramai superate. Si decise allora di avviare la costruzione di un esemplare totalmente basato su nuove tecnologie mantenendo solamente l'ancora valida motorizzazione Napier Lion, uno dei migliori motori disponibili all'epoca.\nPer la base di partenza venne scelto il caccia anfibio Supermarine Sea King II, un biplano con motore in configurazione spingente progettato da Reginald Joseph Mitchell, al quale venne sostituito l'originale motore Hispano-Suiza da 300\u00a0hp con il pi\u00f9 potente Lion da 450\u00a0hp abbinandolo ad un'elica quadripala.\nImpiego operativo.\nIl Sea Lion II, immatricolato G-EBAH, venne iscritto alla sesta edizione della Coppa Schneider, svoltasi a Napoli dal 10 al 12 agosto 1922. Affidato alla guida di Henri Biard venne contrassegnato per la competizione con il numero 14. Alla fine della competizione risulter\u00e0 vincitore percorrendo la distanza della gara in 1 h 34 m 51 s ad una media di 234,516\u00a0km/h (145,7 mph) e battendo Alessandro Passaleva, il pilota collaudatore ufficiale della Savoia-Marchetti, che in quell'occasione pilotava per la prima volta il Savoia-Marchetti S.51.\nLa vittoria contribu\u00ec l'entusiasmo nell'iscrizione alla successiva edizione del 1923, che si disput\u00f2 a Cowes, in Inghilterra, per difendere il titolo appena conseguito. Tuttavia, avendo quell'anno a disposizione una nuova versione del Napier Lion capace di 550\u00a0hp (410\u00a0kW), il modello originale venne leggermente modificato ed irrobustito per adottare la nuova e pi\u00f9 potente motorizzazione acquisendo la denominazione Sea Lion III."}
{"id": "2194764", "revid": "115533", "url": "https://it.wikipedia.org/wiki?curid=2194764", "title": "NHI NH90", "text": ""}
{"id": "2194766", "revid": "666668", "url": "https://it.wikipedia.org/wiki?curid=2194766", "title": "FC Blok/Carillon Boys Beverwijk", "text": " \nIl FC Blok/Carillon Boys \u00e8 una squadra olandese di calcio a 5 con sede a Beverwijk.\nStoria.\nFondata nel 1971, la societ\u00e0 vanta come migliore risultato della sua storia la vittoria nel campionato olandese di calcio a 5 2007-08 e la successiva Supercoppa dei Paesi Bassi vinta il 23 agosto 2008. La stagione seguente, i Blok/Carillon Boys sono stati protagonista di una singolare vicenda che ha portato la squadra, allora in vetta al campionato, al ritiro dalla competizione a causa del disimpegno del \"Blok Group\", uno dei due principali sponsor della squadra insieme al \"Cafe Carillon\". La societ\u00e0 ha proseguito le attivit\u00e0 sportive nelle categorie minori, la gara valida per la 11\u00aa giornata contro il FC Marl\u00e8ne \u00e8 stata quindi l'ultima gara nella storia del Blok in \"Topdivisie\"."}
{"id": "2194767", "revid": "770813", "url": "https://it.wikipedia.org/wiki?curid=2194767", "title": "Componente aerea dell'armata belga", "text": "La Componente aerea dell'armata belga, (in francese Composante air \"de l'arm\u00e9e belge\", in neerlandese Luchtcomponent \"van de Belgische Strijdkrachten\", in tedesco Luftkomponente \"der belgischen Streitkr\u00e4fte\"), \u00e8 l'attuale aeronautica militare del Belgio e parte integrante del suo sistema difensivo. Nel 2002 il governo decise di seguire l'esempio del Canada e impose una \"struttura unica\" alle forze armate fondendole nell'Armata. Come conseguenza, la Forza aerea belga (\"Force a\u00e9rienne - Luchtmacht - Luftmacht\") cess\u00f2 di esistere come forza autonoma, assumendo la denominazione attuale.\nAeromobili in uso.\n\"Sezione aggiornata annualmente in base al World Air Force di Flightglobal del corrente anno. Tale dossier non contempla UAV, aerei da trasporto VIP ed eventuali incidenti accorsi durante l'anno della sua pubblicazione. Modifiche giornaliere o mensili che potrebbero portare a discordanze nel tipo di modelli in servizio e nel loro numero rispetto a WAF, vengono apportate in base a siti specializzati, periodici mensili e bimestrali. Tali modifiche vengono apportate onde rendere quanto pi\u00f9 aggiornata la tabella.\""}
{"id": "2194768", "revid": "338769", "url": "https://it.wikipedia.org/wiki?curid=2194768", "title": "Carillon Boys Beverwijk", "text": ""}
{"id": "2194769", "revid": "338769", "url": "https://it.wikipedia.org/wiki?curid=2194769", "title": "Blok Carillon Boys", "text": ""}
{"id": "2194771", "revid": "81195", "url": "https://it.wikipedia.org/wiki?curid=2194771", "title": "Energia di dissociazione di legame", "text": "In chimica, l'energia di dissociazione di legame, sovente indicata D0, \u00e8 una misura della forza di un dato legame chimico. Viene definita come la variazione di entalpia standard quando un legame viene scisso omoliticamente, con reagenti e prodotti della scissione omolitica che si trovano alla temperatura di 0 K (zero assoluto). Per esempio, l'energia di dissociazione per uno dei legami C-H dell'etano \u00e8 definita dal processo:\nL'energia di dissociazione di legame \u00e8 talvolta chiamata anche entalpia di dissociazione di legame (o entalpia di legame), ma questi termini non sono concettualmente equivalenti, dato che si riferiscono alla entalpia di reazione allo stato standard, e differiscono da D0 di circa 1,5 kcal/mol (6 kJ/mol) nel caso di un legame con l'idrogeno.\nEccetto nel caso delle molecole biatomiche, l'energia di dissociazione di legame \u00e8 differente dall'energia di legame, che rappresenta una media calcolata a partire dalla somma delle energie di dissociazione di legame di tutti i legami in una molecola.\nPer esempio, un legame O-H di una molecola di acqua (H-O-H) possiede energia di dissociazione pari a 493,4 kJ/mol, e 424,4 kJ/mol sono necessari per scindere l'altro O-H. L'energia di legame per il legame O-H nell'acqua \u00e8 di 458,9 kJ/mol, che rappresenta la media dei valori.\nNello stesso modo per rimuovere gli atomi di idrogeno in modo successivo dal metano le energie di dissociazione di legame sono 104 kcal/mol (435 kJ/mol) per D(CH3-H), 106 kcal/mol (444 kJ/mol) per D(CH2-H), 106 kcal/mol (444 kJ/mol) per D(CH-H) e infine 81 kcal/mol (339 kJ/mol) per D(C-H). L'energia di legame \u00e8 perci\u00f2 99 kcal/mol (414 kJ/mol), ovvero la media delle energie di dissociazione di legame.\nNotare che tutte le dissociazioni descritte, se vengono formati nuovi legami a entalpie inferiori, allora si ha una perdita netta di energia, e perci\u00f2 in totale un processo esotermico.\nL'energia di dissociazione di legame eterolitico \u00e8 implicata nella scissione del legame chimico tramite eterolisi piuttosto che omolisi."}
{"id": "2194772", "revid": "161374", "url": "https://it.wikipedia.org/wiki?curid=2194772", "title": "Componente aerea delle forze armate belghe", "text": ""}
{"id": "2194773", "revid": "161374", "url": "https://it.wikipedia.org/wiki?curid=2194773", "title": "Belgian Air Force", "text": ""}
{"id": "2194775", "revid": "298055", "url": "https://it.wikipedia.org/wiki?curid=2194775", "title": "Michele Pepe", "text": "La carriera.\nMichele Pepe, giovane ragioniere con il pallino del fumetto, lascia il lavoro di contabile nel 1976, quando viene assunto dalla Casa Editrice Dardo, per la quale disegna alcuni episodi di \"Super Eroica\", fumetto bellico in voga all'epoca.\nNel 1977 entra a far parte dello Staff di If, e disegna alcune storie per \" La furia del West\". Inoltre collabora a \"Il Monello\", \"Intrepido\" e \"Corrier Boy\". Nel 1979 collabora con la casa editrice Mursia, per la serie \"Gli eroi del mare\". Resta con lo Staff di If fino al 1980, quando si dedica alla realizzazione di alcune storie per \"Il Giornalino\".\nNel 1981 lavora per la Grandreams di Londra, realizzando un episodio di \"Sword and Justice\".\nTra il 1981 e il 1982 collabora al settimanale \"Adamo\" diretto da Luciano Secchi (Max Bunker), disegnando le avventure di \"Master\".\nDal 1982 al 1985 lavora per \"Lanciostory\" e \"Skorpio\" (Eura Editoriale), disegnando alcune storie \u201clibere\u201d, ossia non inserite in collane particolari.\nLa collaborazione pi\u00f9 importante della sua carriera inizia sul finire del 1985. \u00c8 quella con la Sergio Bonelli Editore. Realizzer\u00e0 molte storie per diverse collane, iniziando con le vignette di \"Tragico assedio\" (febbraio 1986) per la collana \"Zagor\".\nSuccessivamente diventa Art Director, ricoprendo cos\u00ec il ruolo di correttore per le tavole delle varie collane bonelliane. Realizz\u00f2 anche un concept design di Nathan Never, ma alla fine quello di Claudio Castellini fu preferito al suo ed a quello di Dante Bastianoni.\nIl 6 luglio 1997 Michele Pepe muore nel sonno, a 50 anni.\nNell'aprile del 1999, sulle pagine dello Speciale Zagor n. 11, dal titolo \"Il principe degli Elfi\", il personaggio di Pepper \u00e8 disegnato con le fattezze di Pepe."}
{"id": "2194776", "revid": "161374", "url": "https://it.wikipedia.org/wiki?curid=2194776", "title": "Aeronautica militare belga", "text": ""}
{"id": "2194780", "revid": "767487", "url": "https://it.wikipedia.org/wiki?curid=2194780", "title": "Danishmend Ghazi", "text": "Dopo l'avanzata dell'elemento turco in Anatolia che segu\u00ec la Battaglia di Manzicerta, la sua dinastia assunse il controllo delle regioni centro-settentrionali dell'Anatolia.\nVita.\nLa disfatta dell'esercito bizantino nella Battaglia di Manzicerta permise ai Turchi, incluse le forze leali a Danishmend Ghazi, di occupare quasi tutta l'Anatolia. Danishmend Ghazi e le sue forze presero per loro i territori dell'Anatolia centrale, conquistando le citt\u00e0 di Neocaesarea (oggi Niksar), Tokat, Sivas e Euchaita.\nDurante la Prima Crociata, fu direttamente coinvolto nell'avanzata dei Crociati. Se perse contro di loro nella Battaglia di Dorylaeum nel 1097, ebbe successo invece nel catturare Boemondo I d'Antiochia nel 1100. Rimase in campagna militare, estendendo i suoi domini a sud, conquistando Malatya (Melitene) nel 1103 (si veda Battaglia di Melitene).\nGli succedette il figlio, Emir Gazi G\u00fcm\u00fc\u015ftekin.\nUna tomba che si attribuisce alla sua persona \u00e8 stata rinvenuta a Niksar.\nIl \"Danishmendname\".\nDanishmend Ghazi \u00e8 la figura centrale del \"Danishmendn\u00e2me\", un romanzo epico-cavalleresco in lingua turca. In questo lavoro, gli eventi relativi alla vita di Danishmend Ghazi sono mescolati con i leggendari successi del guerriero arabo di confine dell'VIII secolo, Sayyid Battal e dell'eroe persiano Abu Muslim Khorasani, il capo della propaganda ( \"da\u2018wa\" ) abbaside in Khorasan e il principale artefice della sua affermazione a partire dal 748. \nLa trama leggendaria del \"Danishmendn\u00e2me\" \u00e8 basata sulle tradizioni orali turche, raccolte per la prima volta per volere del Sultano selgiuchide di Rum, Kayqubad I, un secolo dopo la morte di Danishmend Ghazi. L'assetto finale che \u00e8 giunto fino ai giorni nostri \u00e8 un compendio che fu collazionato ad opera del Sultano ottomano Murad II ai primi del XV secolo.\nDinastia e titolature.\nCi si riferisce talvolta a Danishmend Ghazi col titolo \"Melik\", che significa \"Re\", che fu attribuito in effetti solo a suo nipote nel 1134 dal Califfo abbaside di Baghdad e che fu talora usato retroattivamente, non solo dagli storiografi per indicare anche Danishmend Ghazi. L'altra titolatura di \"Ghazi\" si riferisce a chi effettua azioni belliche, ed \u00e8 quindi sinonimo di \"nobile guerriero\". Pi\u00f9 tardi gli Ottomani si faranno un titolo di onore nell'usare questo termine, identificandolo nelle caratteristiche migliori e legittimanti della cultura ottomana\nSi fa sovente confusione fra gli studiosi non specialisti che usano il nome Danishmend Ghazi per indicare suo figlio G\u00fcm\u00fc\u015ftekin. Il padre \u00e8 spesso indicato brevemente come Danishmend Ghazi, mentre suo figlio \u00e8 di frequente indicato come Emir Ghazi, senza menzionare il suo vero nome, che era G\u00fcm\u00fc\u015ftekin, comune peraltro a entrambi. Inoltre si cita la dinastia Danishmendide come legata da vincoli parentali con la dinastia Selgiuchide, malgrado siano notevolmente diverse le argomentazioni e le prove."}
{"id": "2194784", "revid": "21597443", "url": "https://it.wikipedia.org/wiki?curid=2194784", "title": "Chronicon Anonymi Salernitani", "text": ""}
{"id": "2194785", "revid": "729019", "url": "https://it.wikipedia.org/wiki?curid=2194785", "title": "Nakajima A6M2-N", "text": "Il Nakajima A6M2-N Navy Type 2 (nome in codice alleato \"Rufe\") era un idrocaccia intercettore/cacciabombardiere monomotore monoposto sviluppato dall'azienda aeronautica giapponese Nakajima Hik\u014dki KK negli anni quaranta.\nBasato sul pi\u00f9 famoso caccia imbarcato Mitsubishi A6M \"Zero\", ne era uno sviluppo idro a galleggiante singolo e venne utilizzato dalla Dai-Nippon Teikoku Kaigun K\u014dk\u016b Hombu, il Servizio aeronautico della Marina imperiale giapponese durante la seconda guerra mondiale.\nStoria del progetto.\nIl \"Rufe\" deve le sue origini all'esigenza di dotarsi di un idrovolante militare atto a fornire supporto alle operazioni anfibie e difendere le basi remote. La struttura era basata su quella del Mitsubishi A6M-2 Model 11 \"Zero\" del quale condivideva parte della fusoliera, dotandolo di un impennaggio modificato e un galleggiante centrale pi\u00f9 due pi\u00f9 piccoli sotto l'ala con funzioni equilibratrici. Il progetto era il frutto di Shinobu Mitsutake, Capo ingegnere alla Nakajima, ed Atsushi Tajima, uno dei progettisti della compagnia. Ne furono costruiti un totale di 327 esemplari, incluso il prototipo originale.\nL'aereo venne progettato nel 1942, riferito a lui come \"Suisen 2\" (\"Idro caccia type 2\"), e venne utilizzato solo in combattimenti difensivi nelle Aleutine e nelle Isole Salomone. Come idrovolanti erano molto efficaci nei combattimenti notturni contro le modeste PT boat utilizzati dalla United States Navy, ed erano difficile da individuare, anche con i primi radar. Erano in grado di lanciare razzi segnalatori con cui illuminare le PT in modo da essere vulnerabili al fuoco dei cacciatorpediniere, e dipendevano dalla copertura dell'oscurit\u00e0. Dato che la nave lasciava una scia fosforescente che era visibile dall'alto, lasciavano i motori al minimo per ridurre la minaccia. \u00c8 stata per questa ragione che la \"PT-109\" di John Fitzgerald Kennedy venne pescata al largo inattivo e speronato in uno scontro storico con il cacciatorpediniere \"Amagiri\", impossibilitato nell'evitarlo in tempo.\nL'idrovolante serv\u00ec inoltre come intercettore per proteggere i rifornimenti di carburante a Balikpapan e la base Avon (Indie Orientali Olandesi) rinforzare la base Shumushu (Nord Curili) nello stesso periodo. Come caccia imbarcati sulla portaidrovolanti \"Kamikawa Maru\" nelle aree delle Salomone e Curili e nelle sortite degli incrociatori ausiliari \"Hokoku Maru\" e \"Aikoku Maru\" nell'Oceano Indiano. Durante i combattimenti nelle Isole Salomone, gli assi dei \"Rufe\" della Marina abbatterono quattro americani caccia Grumman F4F Wildcat. Nelle campagne delle Aleutine questi aerei ingaggiarono i caccia Lockheed P-38 Lightning e i bombardieri Boeing B-17 Flying Fortress. Quest'aereo venne usato come intercettore, cacciabombardiere, e ricognizione per assalti anfibi, ed altri usi.\nPi\u00f9 tardi nel conflitto il Gruppo Aereo Otsu utilizz\u00f2 l'A6M2-N come intercettore come il Kawanishi N1K1 Kyofu (\"Rex\") con base vicino al lago Biwa nell'area di Honsh\u016b.\nSfortunatamente per i suoi piloti, i grandi galleggianti sotto la fusoliera e le ali ridussero le sue capacit\u00e0 del 20%, abbastanza per non essere una minaccia per la prima generazione di caccia Alleati."}
{"id": "2194786", "revid": "21597465", "url": "https://it.wikipedia.org/wiki?curid=2194786", "title": "Anonymi Salernitani Chronicon", "text": ""}
{"id": "2194787", "revid": "11959", "url": "https://it.wikipedia.org/wiki?curid=2194787", "title": "Danismendidi", "text": ""}
{"id": "2194789", "revid": "767487", "url": "https://it.wikipedia.org/wiki?curid=2194789", "title": "UFC M\u00fcnster", "text": "L'Universit\u00e4ts-Futsal-Club-M\u00fcnster e.V., meglio conosciuto come UFC M\u00fcnster \u00e8 una squadra tedesca di calcio a 5, fondata nel 2002 con sede a M\u00fcnster, in Vestfalia.\nNata a seguito della partecipazione di una squadra dell'Universit\u00e0 di M\u00fcnster ad un torneo di calcio a 5 in Portogallo, la squadra tedesca attualmente \u00e8 una delle migliori del panorama nazionale, avendo conquistato due dei tre titoli sinora assegnati del campionato tedesco.\nCollegamenti esterni.\nSito ufficiale"}
{"id": "2194791", "revid": "287204", "url": "https://it.wikipedia.org/wiki?curid=2194791", "title": "UFC Munster", "text": ""}
{"id": "2194792", "revid": "88740", "url": "https://it.wikipedia.org/wiki?curid=2194792", "title": "Macrina Marilena Maffei", "text": "Antropologa e fiabologa, studiosa di cultura marinara. Ha tenuto e tiene lezioni e cicli seminariali in varie universit\u00e0 italiane sui beni culturali immateriali. \nSocio Fondatore dell'Istituto Italiano di Archeologia e Etnologia Navale. Progettista del primo Museo del Mare demoetnoantropologico del Lazio, con sede a Gaeta. Ha collaborato con vari Enti ed Istituti di ricerca (Museo Nazionale delle Arti e Tradizioni dove sono esposti oggetti di cultura marinara eoliana da lei acquisiti per conto del museo; CNR; RAI; Istituto Centrale per i Beni Sonori ed Audiovisivi del Ministero per i Beni e le Attivit\u00e0 Culturali; Assessorati alla Cultura della Regione Lazio e della Provincia di Roma, etc.) \nHa curato la Mostra Le Polene. I volti del Mare per la Soprintendenza per i Beni Storici Artistici ed Etnoantropologici del Lazio (2009). \nMembro del Consiglio Direttivo dell'Associazione Italiana per le Scienze Etno-Antropologiche (2004-2011). Membro della Commissione Ammissioni dell'Associazione Italiana per le Scienze Etno-Antropologiche (2012-2013).\nHa effettuato con ricerche sul campo un censimento dei Musei del Mare italiani e del Mediterraneo, dei santuari con ex voto marinari, per conto del Ministero del Turismo (1990 \u2013 1993) e delle Attivit\u00e0 Produttive (2001-2003). In relazione a tali ricerche ha redatto per l'Italia un inventario dei beni marinari relativo alle feste e alle cerimonie officiate sul mare; alle botteghe dei maestri d'ascia; agli istituti di studi e ricerca dove sono conservate tradizioni orali riguardanti la cultura alieutica e marinara; ai parchi e alle aree marine protette; ai maggiori mercati ittici; alla pesca turismo. \nHa condotto ricerche sulla narrativa tradizionale e sull'oralit\u00e0 popolare in Italia centro meridionale (Basilicata, Calabria, Lazio, Sicilia), rilevando dalla voce di contadini, pescatori, operai, fiabe, racconti, memorie, credenze, storie di vita e di lavoro. Dal 1981 raccoglie sistematicamente i patrimoni narrativi tradizionali dell'arcipelago eoliano, dando vita a un corpus narrativo di oltre mille documenti, a cui oggi fanno riferimento gli studi antropologici di settore. \n\u00c8 autrice di libri e saggi di narrativa tradizionale e di antropologia del mare. \nTra le sue opere"}
{"id": "2194793", "revid": "767487", "url": "https://it.wikipedia.org/wiki?curid=2194793", "title": "La tela di Carlotta (film)", "text": "La tela di Carlotta (\"Charlotte's Web\") \u00e8 un film del 2006 diretto da Gary Winick ed interpretato da Dakota Fanning.\nTrama.\nUna notte, in una fattoria, una scrofa partorisce undici maialini. La piccola Fern Arable adotta il pi\u00f9 gracile della cucciolata, altrimenti destinato ad essere abbattuto, e lo battezza Wilbur. Qualche settimana dopo, Wilbur \u00e8 cresciuto troppo per poter rimanere in casa e Fern \u00e8 costretta a venderlo allo zio, Homer Zuckerman, che lo sistema nel fienile.\nWilbur si sente molto solo nella sua nuova casa, ma trova un'amica nella dolce Carlotta, un ragno che vive nel fienile. Lo scorbutico e ingordo ratto Templeton rivela a Wilbur che gli Zuckerman intendono metterlo all'ingrasso e macellarlo all'arrivo dell'inverno; Wilbur \u00e8 sconvolto e Carlotta, dispiaciuta per il piccolo amico, gli promette di aiutarlo.\nCarlotta si rende conto che il solo modo per salvare Wilbur \u00e8 renderlo speciale agli occhi dei suoi padroni e decide di tessere nella propria tela le parole adatte a descriverlo. Una mattina, gli Zuckerman scoprono nel fienile una ragnatela che recita \"maialino\" (\"some pig\") e ci\u00f2 attira immediatamente l'attenzione su Wilbur, che diviene una celebrit\u00e0; il fenomeno, tuttavia, viene dimenticato nel giro di poche settimane. Carlotta tesse perci\u00f2 una seconda tela su cui scrive \"atomico\" (\"terrific\"), parola suggerita dagli altri animali del fienile, ma anche questa volta la fama di Wilbur \u00e8 di breve durata. Carlotta non si arrende e, facendo leva sull'ingordigia di Templeton, convince il ratto a procurarle vecchi giornali da cui trarre ispirazione per nuove parole.\nFern viene a sapere che Wilbur verr\u00e0 macellato e cerca di convincere Homer a iscrivere il maialino alla fiera della contea, sicura che la vittoria salver\u00e0 Wilbur; Homer, inizialmente, non ne vuole sapere, ma si persuade grazie ad una nuova ragnatela che questa volta recita \"radiante\" (\"radiant\"), termine trovato da Templeton in un ritaglio di giornale. Homer rimane comunque deciso ad abbattere Wilbur in caso di sconfitta e Carlotta, preoccupata, decide di accompagnare il maialino alla fiera; a lei si unisce un riluttante Templeton, che accetta di aiutare la ragnetta a trovare le parole per la tela che permetter\u00e0 a Wilbur di vincere il concorso.\nWilbur non vince il primo premio, ma l'ultima tela di Carlotta, su cui \u00e8 scritto \"umile\" (\"humble\"), gli vale comunque una menzione d'onore e una medaglia speciale: Homer, commosso e meravigliato, decide definitivamente di tenere il maialino, che potr\u00e0 cos\u00ec tornare a casa. Carlotta, per\u00f2, sta morendo, rimasta senza forze dopo aver deposto le uova con i suoi piccoli, e Wilbur \u00e8 costretto a dirle addio. Con il cuore a pezzi, Wilbur, aiutato da Templeton, decide di riportare la sacca con le uova di Carlotta alla fattoria per tenerle al sicuro; Carlotta, felice, lo ringrazia per esserle stato amico, dopodich\u00e9 muore.\nGiunto l'inverno, Wilbur pu\u00f2 finalmente ammirare la neve, com'era sempre stato il suo sogno, e i piccoli di Carlotta vengono alla luce; quasi tutti i ragnetti lasciano subito il fienile, ma tre di essi decidono di restare. I discendenti di Carlotta continueranno a fare compagnia a Wilbur per molti anni.\nProduzione.\n\u00c8 il secondo film ispirato all'omonimo racconto per bambini del 1952 dell'americano E. B. White, dopo un film d'animazione del 1973.\nIl nome completo di Carlotta, ovvero Carlotta A. Cavatica (\"Charlotte A. Cavatica\"), \u00e8 un riferimento alla specie della protagonista, \"Araneus cavaticus\", molto comune nel Nord America. Un ulteriore rimando \u00e8 dato dal nome di una delle figlie di Carlotta, che si presenta a Wilbur come Aranea.\nDistribuzione.\nData di uscita.\nIl film venne distribuito in varie nazioni, fra cui:\nAccoglienza.\nCritica.\nNel film, che ricorda per struttura \"Babe\", si mescolano live action e computer grafica, amicizia, spirito di sacrificio e il concetto per cui la comicit\u00e0 \u00e8 \u00abimportante per sopravvivere\u00bb. Il film con i suoi personaggi riesce a commuovere."}
{"id": "2194796", "revid": "1048993", "url": "https://it.wikipedia.org/wiki?curid=2194796", "title": "Cagliari Calcio 1988-1989", "text": "Stagione.\nDurante la stagione 1988-1989, il Cagliari Calcio gioc\u00f2 in Serie C1, 3\u00ba livello calcistico italiano, nel girone B, per il secondo anno consecutivo. La societ\u00e0, con in panchina Claudio Ranieri, ottenne la promozione diretta in Serie B vincendo il proprio girone con 45 punti, seguito dal Foggia con 42. \nComplet\u00f2 l'annata vincendo anche la Coppa Italia Serie C dove batt\u00e9 nella doppia finale i ferraresi della SPAL con un perentorio 0 - 3 a Ferrara e 2 - 1 al Sant'Elia. In quell'anno il Cagliari si tolse la soddisfazione di rimanere imbattuto in tutte le sfide contro i cugini e rivali della Torres, pareggiando entrambe le partite in campionato, ed estromettendoli invece dalla Coppa Italia di Serie C ai sedicesimi di finale pareggiando all'andata 0 - 0 e vincendo la partita di ritorno per 0 - 1 a Sassari."}
{"id": "2194799", "revid": "1372005", "url": "https://it.wikipedia.org/wiki?curid=2194799", "title": "Felix Weil", "text": "Egli era figlio del facoltoso mercante di origine tedesca Hermann, che lasci\u00f2 la Germania verso il 1890 per intraprendere un lucroso commercio di grano, e di Rosa Weil. All'et\u00e0 di nove anni fu mandato in Germania per frequentare il Goethe-Gymnasium a Francoforte.\nEccettuato un importante anno all'universit\u00e0 di Tubinga nel 1918-1919, dove inizi\u00f2 il suo coinvolgimento con gli ambienti di sinistra, egli rimase a Francoforte, dove si laure\u00f2 con lode in scienze politiche. La sua tesi, sui problemi pratici dell'applicazione del socialismo, fu pubblicata in una serie di monografie da Karl Korsch.\nCol patrimonio di famiglia nel 1923 finanzi\u00f2 il convegno dal titolo \"Erste Marxistische Arbeitswoche\" (Prima settimana di lavoro marxista) nella citt\u00e0 tedesca di Ilmenau. Vi parteciparono figure come Georg Luk\u00e1cs, Karl Korsch, Richard Sorge, Friedrich Pollock, e Karl August Wittfogel.\nGrazie al successo di questo evento, nel 1924 Weil e Friedrich Pollock fondarono l'Istituto di ricerche sociali, che raccolse adesione da alcuni eminenti intellettuali di quegli anni.\nNel 1945 Felix Weil si stabil\u00ec in California."}
{"id": "2194801", "revid": "770813", "url": "https://it.wikipedia.org/wiki?curid=2194801", "title": "Forza di difesa aerea della Repubblica del Kazakistan", "text": "Le Sily Vozdu\u0161noj Oborony Respubliki Kazachstan, tradotto dalla lingua russa Forze di difesa aerea della Repubblica del Kazakistan (in lingua inglese Kazakhstan Air Defense Force o KADF), \u00e8 l'aeronautica militare del Kazakistan e parte integrante delle forze armate kazake.\nStoria.\n\"Se non diversamente indicato, i dati sono tratti da\" \"Aeronautica &amp; Difesa\"\nLa repubblica del Kazakistan, gi\u00e0 membro dell\u2019Unione delle Repubbliche Socialiste Sovietiche, ha dichiarato l\u2019indipendenza il 16 dicembre 1991. Sotto Mosca le risorse militari kazake erano parte del Distretto Militare del Turkestan, smantellato il 30 giugno 1992, e con la sua indipendenza il Kazakistan ha dovuto riorganizzare le proprie forze armate.\nL'Era sovietica.\n\"Se non diversamente indicato, i dati sono tratti da\" \"Aeronautica &amp; Difesa\"\nNell'ultima fase di vita dell'Unione Sovietica, tra il 1988 ed il 1993, sul territorio kazako vi erano le seguenti basi e divisioni aeree dell\u2019URSS.\nBase di Dolon Chagan: 37\u00aa Divisione, con il 1223\u00ba e il 1226\u00ba Reggimento da bombardamento pesante, entrambi su Tu-95MS, ritirati soltanto nel 1994; base di Semipalatinsk, sede della 14\u00aa Divisione, con il 356\u00ba Reggimento caccia su MiG-31 e il 27\u00ba Reggimento elicotteri da trasporto su Mi-8 e Mi-17; base di Taldy Kurgan (oggi Taldykorgan), sede dell\u201911\u00aa Divisione, con il 129\u00ba Rgt. cacciabombardieri su MiG-27 e il 905\u00ba Rgt. caccia su MiG-23 (sciolto nel 1990); base di Balkash con il 39\u00ba Rgt. ricognizione misto, su MiG-25RB e Su-24MR; base di Nikolaevka (oggi Zhetigen) con il 149\u00ba Rgt. cacciabombardieri su Su-24; base di Logovoya con il 715\u00ba Rgt. misto caccia/addestramento su MiG-23M, MiG-23ML, MiG-23UB, MiG-29, MiG-29UB e Aero L-39C; base di Zhangiztobe, sede della 24\u00aa Divisione, con il 134\u00ba Rgt. cacciabombardieri, su MiG-27M, MiG-27D e MiG-23UB; base di Ucharal con il 27\u00ba Rgt. Caccia su MiG-21bis e MiG-21UM e il 486\u00ba Rgt. elicotteri indipendente su Mi-24; base di Ajaguz con un reparto di MiG-21; base di Chimkent con il 371\u00ba Rgt. ricognizione su Su-17 M3/M4; base di Taras Zhambul con il 157\u00ba Rgt. elicotteri da trasporto indipendente su Mi-6, Mi-8 e Mi-26; base di Burundai con il 457\u00ba Rgt. trasporto misto su An-2, An-26, An-74 e Mi-8; base di Pervomaiskij con il 218\u00ba Rgt. elicotteri su Mi-8 e, infine, la base di Alma Ata (oggi Almaty) che ospitava un reparto da trasporto su An-12, An-26 e Tu-154.\nAlla fine del conflitto sovietico in Afghanistan, all\u2019inizio del 1989, molte unit\u00e0 rientrarono in URSS e alcuni reparti abitualmente di stanza in Polonia o nell\u2019allora Repubblica Democratica Tedesca furono posti alle dipendenze del Distretto Militare del Turkestan. Il 486\u00ba Rgt. elicotteri da combattimento indipendente, equipaggiato con i Mi-8 ed i Mi-24, originariamente basato ad Altes Lager, nella Germania Est, fu trasferito a Ucharal. Anche le truppe furono riorganizzate sotto il Distretto Militare Centrale Asiatico, con quartier generale proprio ad Alma Ata, allora capitale del Kazakistan. \nA seguito di questa riprogrammazione il Distretto Militare del Turkestan ebbe vita breve e fu cancellato all\u2019inizio del 1992, quando il Kazakistan ottenne l\u2019indipendenza. \nLe unit\u00e0 della 73\u00aa Armata Aerea dell\u2019aviazione russa (V-VS) e della forza di difesa aerea russa (PVO), basate in territorio kazako, servirono a gettare le basi di quella che sarebbe diventata nota in campo internazionale come KADF (Kazakistan Air Defence Force), che per\u00f2 al momento era in possesso anche di 40 bombardieri strategici Tupolev Tu-95MS Bear, suddivisi tra il 1223\u00ba e il 1226\u00ba Rgt. bombardamento di Dolon Chagan, a ovest di Semipalatinsk, nella regione pi\u00f9 nord-orientale della nazione.\nPeriodo post sovietico.\n\"Se non diversamente indicato, i dati sono tratti da\" \"Aeronautica &amp; Difesa\"\nPoco dopo l\u2019indipendenza, le consegne dl aerei costituirono il maggior contributo russo al neocostituito Kazakistan, nell\u2019ambito degli accordi intergovernativi di cooperazione tecnica e tecnico-militare del 1995. Questi patti inizialmente comprendevano anche i Tu-95MS, ma nel momento in cui l\u2019aviazione kazaka dimostr\u00f2 di non essere interessata alla capacit\u00e0 di attacco strategico, furono pianificati degli interscambi di materiali che comprendevano, oltre a questi bombardieri pesanti, anche alcuni missili di crociera e missili balistici SS-18. Alla fine i Tu-95 furono trasferiti sulle basi russe di Engels e Ukrainka ed alcuni di essi furono smantellati.\nSecondo gli accordi, alla fine del 1997 la Russia aveva consegnato 73 aerei da combattimento al Kazakistan, tra cui 21 vecchi caccia leggeri MiG-21 Fishbed, 14 Su-25 Frogfoot da appoggio tattico e 38 intercettori Su-27 Flanker; le consegne dei primi 43 presero il via nel 1995 e gli ultimi 30 arrivarono nel 1997, 14 Su-25 furono consegnati nel corso del 1996, assieme ai primi quattro Su-27P e due Su-27UB. Almeno quattro Su-27 aggiuntivi furono assommati al \u201cpacchetto\" offerto alla fine del 1997, seguiti da altri dieci tra il 1997 e il 1998. Inoltre, tra il 1995 e il 1996 sarebbero stati acquisiti almeno 22 MiG-29. La questione \u00e8 controversa perch\u00e9 inizialmente la Russia dichiar\u00f2 la cessione di soli 12 di questi aerei, mentre all\u2019ONU il Kazakistan dichiar\u00f2 l\u2019importazione di 19 \u201cFulcrum\u201d. In relazioni successive n\u00e9 la Russia n\u00e9 il Kazakistan confermarono consegne di aerei da combattimento di alcun tipo. \nNel novembre 1999 fu firmato un nuovo contratto per altri dodici Su-27 a pagamento di alcuni debiti russi nei confronti del Kazakistan. Bench\u00e9 non si abbiano dettagli sulle consegne pi\u00f9 recenti, si pu\u00f2 ipotizzare che a tutto il 2019 il Kazakistan abbia almeno 20 Su-27P e tre biposto Su-27UB.\nUna parte dei Su-27 integrata dalla forza aerea kazaka presumibilmente apparteneva ai reparti della PVO che costituivano la 4\u00aa Armata Aerea della V-VS sulla base di Stargard Szczecinski, in Polonia. Essi furono affiliati al 159\u00ba Rgt. caccia \u201cNovorossiysk\u201d, con i codici tattici rossi, e al 582\u00ba Rgt. caccia di Chojna con i codici blu. Quando questi reggimenti lasciarono la Polonia, gli aerei furono ricollocati sulle basi di Besovets e Smolensk e almeno un paio di essi furono consegnati al Kazakistan; risulta, inoltre, che almeno un \u201cFlanker\u201d proveniente da Stagard sia oggi in Kazakistan. \nOltre agli aerei inclusi nell\u2019accordo c'\u00e8 un totale imprecisato di aerei che la Russia non rivendic\u00f2 mai, perch\u00e9 ritenuti vetusti, poco interessanti o comunque destinati a imminente radiazione, come i MiG-23, i MiG-27, i Su-17 e alcuni Su-24 e MiG-25; stesse considerazioni valevano per numerosi elicotteri, come i Mi-6, i Mi-8, i Mi-17, i Mi-24 ed i Mi-26. Invece una svolta decisiva in termini di superiorit\u00e0 aerea fu data dall\u2019acquisizione di 32 poderosi intercettori MiG-31 Foxhound: a tutto il 2019, il Kazakistan \u00e8, oltre alla Russia, l\u2019unica nazione al mondo a schierare quest\u2019aereo. \nNei primi giorni dell\u2019era post-sovietica l\u2019addestramento primario era affidato agli Yak-18T e l\u2019addestramento basico era affidato agli L-39C Albatros; fonti diverse parlarono, tra il 1996 e il 2000, di un numero variabile tra otto e dodici L-39C. Vi \u00e8 poi la flotta da trasporto, costituita principalmente da An-2, An-12 e An-26. Oltre questi tre modelli, la Russia ha consegnato anche un singolo esemplare per ciascun tipo di Il-76MD Candid, Tu-134Skh e Tu-154 (posto di comando volante).\nRistrutturazione.\n\"Se non diversamente indicato, i dati sono tratti da\" \"Aeronautica &amp; Difesa\"\nCon la conquistata indipendenza e l'ottenumento di un organico completo ed efficiente, al Kazakistan restava soltanto la responsabilit\u00e0 di organizzare una propria forza aerea. Essa fu denominata in patria Sily Vozdushnoy Oborony Respubliki Kazakistan o, come detto, Kazakistan Air Defence Force. L\u2019impronta globale fu immediatamente orientata verso la difesa aerea, mentre le poche forze da attacco al suolo disponibili si deteriorarono rapidamente; erano gi\u00e0 in stato di semiabbandono dal 1993 e non furono mai ricostituite, fondamentalmente per mancanza di fondi. \nIl programma di riorganizzazione prese il via in tempi brevi e alla fine del 1993 erano gi\u00e0 strutturati sei reggimenti pi\u00f9 un reparto caccia aggiuntivo. Il 715\u00ba Rgt. misto caccia/addestramento fu basato a Logovoya e comprendeva due reparti equipaggiati ciascuno con 12 MiG-29 Fulcrum-A, due biposto MiG-29UB e gli ultimi MiG-23 ancora utilizzabili. Nel 1995 furono ordinati altri 22 MiG-29 (18 monoposto e quattro UB biposto), forse provenienti dalla base aerea di Mary, nel Turkmenistan. Ovviamente gli stanziamenti limitati imposero un\u2019accurata selezione e una riduzione del numero di aerei operativi. Praticamente quasi tutti i MiG-23 e i MiG-27 (ad eccezione di pochi esemplari, tra i quali i biposto MiG-23UB, tenuti per l\u2019addestramento) furono radiati molto presto. Ancora in tempi recenti era possibile osservare un centinaio di MiG-23 e MiG-27 accantonati nell\u2019area di stoccaggio di Taldykorgan. Tuttavia una recente visita alla zona ha rivelato che tutti questi aerei erano scomparsi. Non \u00e8 noto se siano stati trovati degli acquirenti o se semplicemente le cellule siano state demolite. Non \u00e8 nemmeno del tutto chiaro quando i MiG-23 siano stati ritirati dal servizio; in compenso in occasione di altre visite alla base si vedevano nell'area pochi Sukhoi Su-27 caratterizzati dalla vecchia livrea in grigio, probabilmente perch\u00e9 non sottoposti a nessun upgrade dopo la consegna ed erano presumibilmente, non operativi da tempo.\nStando a fonti non confermate, anche il 39\u00ba Rgt. ricognizione misto di Balkash sarebbe stato decommissioneto nel 2000. Era stato equipaggiato con 13 MiG-25RB, due MiG-25PU e una dozzina di Su-24MR; pertanto, dopo lo scioglimento dei reparti, tutti i MiG-25 sarebbero stati radiati mentre i Su-24 sarebbero stati trasferiti a Zhetygen. Questa riduzione d\u2019organico ha portato anche alla fine della vita operativa per gli elicotteri Mi-6, che dal 2001 sarebbero ancora in stoccaggio a Taras Zhambul. Tutti i Sukhoi Su-17 sono stati messi a terra definitivamente intorno a met\u00e0 anni Novanta, dopo la chiusura della base di Chimkent; non \u00e8 nota la sorte toccata ai MiG-25 o ai Su-17, ma con buona probabilit\u00e0 sono stati tutti demoliti. \nLa maggior parte dei MiG-21 era gi\u00e0 stata stoccata a Taldykorgan nel 1990 e solo pochi reparti restarono attivi fino al 1992, il 165\u00ba Rgt. misto caccia di Emba e un altro Rgt. caccia ad Ajaguz. L\u2019ultima unit\u00e0 montata sui MiG-21 fu il 27\u00ba Rgt. di Ucharal e, una volta smantellato questo reparto, fu la fine della storia per i vecchi e gloriosi \u201cFishbed\u201d, tutti parcheggiati a Taldykorgan. Tuttavia, una decina di MiG-21bis e un biposto MiG-21UM furono nuovamente rimessi in servizio nel 1999 e radiati definitivamente nel 2003, come soluzione temporanea per l\u2019addestramento avanzato dei piloti.\nProgrammi di aggiornamento e acquisizioni.\n\"Se non diversamente indicato, i dati sono tratti da\" \"Aeronautica &amp; Difesa\"\nIl programma di ristrutturazione che ha portato a capacit\u00e0 tattiche pi\u00f9 moderne non sarebbe stato possibile senza prendere in esame anche gli upgrade e le acquisizioni di materiale nuovo. Con l\u2019obiettivo di stringere accordi tanto con l'Occidente quanto con la Russia, il governo kazako impose all'industria locale di aprire impianti in tutta la nazione.\nIn quest'ambito nacque Aviaremont, joint venture tra Russia e Kazakistan con sede ad Almaty. Quest'azienda inizi\u00f2 a produrre elicotteri a tempo di record, garantendo il requisito fondamentale allora previsto di 37 Mi-17 tra il 2006 e il 2009. Un nuovo accordo con la Russia, che copriva il periodo 20072015, riguard\u00f2 la cooperazione nella produzione di elicotteri, all\u2019inizio limitata al Mi-17 e, sul lungo termine, estesa all'intera gamma Mil. \nSul versante occidentale, invece, la joint venture tra Eurocopter e Kazakistan Engineering port\u00f2 all\u2019assemblaggio dell\u2019EC 145 ad Astana. \nL'11 gennaio 2005 fu stipulato un MOU (Memorandum of Understanding, protocollo di intesa) per l'acquisizione di 18 An-140-100 ma non risulta che quest'accordo preliminare sia sfociato in un vero ordine. Il 3 ottobre 2005, infatti, il MOU fu congelato e limitato a due soli aeroplani, acquistati, poi, all\u2019inizio del 2006. La flotta di Mi-24 fu sottoposta a un ricondizionamento generale e le consegne degli esemplari aggiornati presero il via il 15 novembre 2005. I primi quattro tornarono dalla Russia, dove furono sottoposti all'upgrade che li ha resi in grado di operare di giorno e di notte; nel 2006 fu pianificato l'upgrade di altri cinque Mi-24 dei circa 50 \u201cHind\" in dotazione al Kazakistan, nelle varie sottoversioni. \nNell'ottobre 2001 l'Ucraina manifest\u00f2 l'intenzione di varare una collaborazione tecnico/militare (MTC) con il Kazakistan, focalizzata soprattutto nella riparazione, rigenerazione e modifica di diversi tipi in servizio presso la forza aerea kazaka. Un primo MOU prevedeva interventi su MiG-29, Su-25, Su-24, Su27 oltre a vari tipi di aerei da trasporto ed elicotteri (Mi-24, Mi-8, Mi-6, Mi-26). Accordi di collaborazione in questo senso, peraltro, furono stipulati anche con la Bielorussia. Una ventina di MiG-31 fu sottoposta a ricondizionamento e upgrade negli stabilimenti russi di Rzhev e in proposito un primo contratto per dieci aerei fu sottoscritto al salone dell'aeronautica MAKS 2007 di Mosca. Il programma comprendeva miglioramenti nei sistemi di navigazione, un radar pi\u00f9 potente e sistemi di autoprotezione. \nPer quato riguarda i MiG-23UB (usati come addestratori) e gli L-39C, questi furono aggiornati negli stabilimenti Aviavoenremont di Chuguev, in Ucraina, mentre gli ultimi MiG-27 e i MiG-29 furono inviati al LSARP (Lviv Aircraft Repair Plant), sempre in Ucraina; in tutto almeno 12 MiG-27 e 15 MiG-29 furono sottoposti a upgrade; i Su-25 e i Su-27 furono, invece, inviati per l'aggiornamento a Zhaporozhe. Tra il 2009 e il 2011 almeno due elicotteri da trasporto pesante Mi-26 furono aggiornati a Novosibirsk: il primo fu riconsegnato nel 2009, il secondo in tempi molto recenti. Un altro intervento di ammodernamento completato successivamente fu quello di un aereo da trasporto a turbina An-12, riconsegnato al Kazakistan nel novembre 2011. Sul cargo sono furono introdotti il GPS, un pi\u00f9 sofisticato radar meteorologico e un nuovo altimetro; almeno un An-12 fu visto parcheggiato sull'aeroporto di Almaty e si presupponeva che fosse un secondo esemplare in attesa di essere sottoposto allo stesso programma di modifica.\nPoco chiaro, invece, rimase lo status esatto dei Su-24 \u201cFencer\u201d, e hanno poche informazioni concrete relative alle consegne e al numero esatto di esemplari della flotta. Le ultime notizie risalgono ormai al 1995, quando fu annunciata la consegna di quattro di questi bombardieri tattici. All\u2019inizio degli anni 2000 si ipotizz\u00f2 un programma di ammodernamento per i \u201cFencer\u201d presso gli stabilimenti russi NAPO (Novosibirsk Aircraft Production Association), ma non \u00e8 chiaro se almeno una parte di quegli aerei fu mai sottoposta a questi interventi. Il 6 febbraio 2005, per\u00f2, si parl\u00f2 di una quota di partecipazione per la locale azienda Hephaestus a proposito di un programma di ammodernamento dei Su-24 che avrebbe dovuto prendere il via all'inizio del 2006. Circa 35 aerei sarebbero dovuti essere sottoposti a una revisione generale e gli ultimi dettagli, per quanto frammentari, confermerebbero che alcuni interventi sarebbero stati avviati alla fine del 2009. Tutto ci\u00f2 \u00e8 dubbio: in realt\u00e0 non \u00e8 certo se il Su-24 faccia ancora parte dell\u2019organico del Kazakistan o sia stato radiato; a Zhetigen sono stati visti in stoccaggio almeno 22 \u201cFencer\u201d affiancati, in tempi pi\u00f9 recenti, da 13 MiG-29. Secondo informazioni recenti i Su-24 effettivamente in servizio sarebbero 13, mentre i MiG-29 (compresi i biposto) sarebbero circa 25. Contrariamente a quanto si prevedeva, ci sarebbero ancora anche 12 MiG-27 e tre MiG-23UB, mantenuti in linea per compiti addestrativi.\nPer quanto riguarda i Flanker, invece, i Su-27 (monoposto) e Su-27UB (biposto) prodotti presso gli stabilimenti russi KnAAPO e IAPO furono sottoposti, tra il 2005 e il 2009, a programmi di aggiornamento negli stabilimenti di Baranovichi, in Bielorussia, di Zaporizhia, in Ucraina, e in altri in Russia. Nel 2009 ancora Baranovichi si aggiudic\u00f2 un contratto per l'aggiornamento di dieci \u201cFlanker\u201d allo standard Su-27M2/UBM2. I primi due aerei ammodernati furono consegnati a Taldykorgan a dicembre 2009 e l'intero programma fu ultimato a giugno 2010. Uno dei principali interventi effettuati su questi aerei fu costituito dall'integrazione del pod di navigazione, ricognizione e acquisizione bersagli ognitempo \u201dLitening III\u201d, prodotto dall\u2019israeliana Rafael Advanced Defense Systems. I Su-27UBM2 ricevettero il jammer in banda-X \u201cSatelite-M\u201d, prodotto in Bielorussia e un rinnovato radar N001. Non si \u00e8 a conoscenza dell\u2019aggiornamento di tutti o solo di una parte dei Su-27, ma questi velivoli (che rappresentano la spina dorsale dell'aviazione kazaka) furono resi in grado di accettare una vasta gamma di armamenti, per lo pi\u00f9 grazie proprio agli ultimi programmi di upgrade. Quelli aria-aria comprendevano missili a guida radar semiattiva Vympel R-27ER (AA-10 \u201cAlamo-C\u201d) e la loro variante a raggi infrarossi R-27ET (AA-10 \u201cAlamo-D\u201d), missili Vympel R-73M (AA-11 \u201cArcher\u201d), anch'essi a guida IR e missili a medio raggio con guida radar attiva Vympel R-77/RVVAE (AA-12 \u201cAdder\u201d). Quelli aria-superficie e antinave, invece, comprendevano missili Zvezda-Strela Kh25ML (AS-10 \u201cKaren\"), missili a guida-laser semiattiva Vympel Kh-29L (AS-14 \u201cKedge-A\") e la loro variante a guida TV Kh-29T (\u201cKedge-B\"), missili antinave supersonici Zvezda-Strela Kh-31A (AS-17 \u201cKrypton\"), bombe laserguidate semiattive JSC KAB-500L e la loro variante a guida TV KAB-500Kr, bombe laser KAB-1500L e, solo sui Su-27UBM2, bombe a guida TV KAB-1500Kr.\nA questi programmi di aggiornamento si sono aggiunti nuovi Su-30SM, di cui quattro consegnati nell\u2019aprile-maggio 2015 e due a fine 2016; nel maggio 2018 ne furono ordinati altri otto, con l'obiettivo di ulteriori ordini per ottenere un organico di 36 macchine.\nPer potenziare le capacit\u00e0 di trasporto, invece, si decise di sottoporre ad un programma di aggiornamento i cargo medi An-12 e An-26, ma nel contempo si decise di acquistare 6 CASA C-295 (poi elevati a 8 con l'acquisto di altri due esemplari nel 2017) per andare ad integrare (ed in futuro sostituire) gli aerei di costruzione ucraina. \nA partire dal 2011 furono consegnati i primi 2 EC 145 (per un totale di 18 esemplari) destinati prevalentemente a missioni di ricerca e soccorso, seguiti successivamente da un ordine per 20 esemplari di elicotteri EC725, anch\u2019essi da assemblare nelle industrie locali.\nQuesta serie di programmi fecero s\u00ec che l\u2019Aeronautica deI Kazakistan potesse, tra quelle delle repubbliche ex-sovietiche, essere una di quelle che pi\u00f9 e meglio avrebbero dato prova di essere in grado di allestire una propria flotta e saperla mantenere operativa ai pi\u00f9 alti livelli.\nAeromobili in uso.\n\"Sezione aggiornata annualmente in base al World Air Force di Flightglobal del corrente anno. Tale dossier non contempla UAV, aerei da trasporto VIP ed eventuali incidenti accorsi durante l'anno della sua pubblicazione. Modifiche giornaliere o mensili che potrebbero portare a discordanze nel tipo di modelli in servizio e nel loro numero rispetto a WAF, vengono apportate in base a siti specializzati, periodici mensili e bimestrali. Tali modifiche vengono apportate onde rendere quanto pi\u00f9 aggiornata la tabella.\""}
{"id": "2194803", "revid": "486946", "url": "https://it.wikipedia.org/wiki?curid=2194803", "title": "Kazakhstan Air Defense Force", "text": ""}
{"id": "2194805", "revid": "486946", "url": "https://it.wikipedia.org/wiki?curid=2194805", "title": "KADF", "text": ""}
{"id": "2194807", "revid": "21597821", "url": "https://it.wikipedia.org/wiki?curid=2194807", "title": "Planet Math", "text": ""}
{"id": "2194814", "revid": "767487", "url": "https://it.wikipedia.org/wiki?curid=2194814", "title": "Blood Feast", "text": "Blood Feast \u00e8 un film del 1963, diretto da Herschell Gordon Lewis.\nConsiderato il primo film splatter della storia, \u00e8 anche il primo film di quella che i fan del regista hanno chiamato \"Trilogia del sangue\" (\"The Blood Trilogy\"). Gli altri due film sono: \"2000 Maniacs\" (1964) e \"Color Me Blood Red\" (1965).\nTrama.\nA Miami, in Florida, la signora Dorothy Fremont si rivolge a Fuad Ramses, un commerciante di origine egiziana per organizzare la festa della figlia Suzette.\nQuello che la donna ignora \u00e8 che l'uomo, un sadico assassino, intende trasformare la festa in un banchetto di sangue per riportare in vita la dea Ishtar, ma i suoi piani vengono scoperti dalla polizia ed \u00e8 costretto alla fuga. Nascostosi in un cassonetto dei rifiuti, Fuad finisce in un autocompattatore e viene orribilmente maciullato.\nProduzione.\nSviluppo.\nIn pieno periodo dell'horror gotico targato \"Hammer\", Lewis e Friedman decidono di creare un nuovo genere di horror che andasse a colpire lo spettatore laddove il genere gotico cercava di limitarsi e cio\u00e8 nell'uso del sangue.\nRiprese.\nLe riprese del film ebbero luogo a Miami, in Florida, per un periodo di quattro giorni e con un budget di 24.000 dollari. Il regista ha voluto una propensione realistica per la scena in cui ad una donna viene strappata la lingua; per questo fece importare da Tampa Bay una lingua di pecora e la utilizz\u00f2 nella scena. Tutti gli altri organi utilizzati durante le riprese furono importati localmente. Lewis gir\u00f2 \"Blood Feast\" a colori per mostrare il sangue rosso utilizzato nel film.\nViene spesso erroneamente accreditato come il primo film nel quale vengono mostrate persone morire con gli occhi aperti. In realt\u00e0 i primi film a mostrarli \"Il medico di campagna\" (1909) e \"Nemico pubblico\" (1931).\nDistribuzione.\nNegli Stati Uniti il film venne distribuito in VHS dalla Continental Video negli anni'80. Sul finire degli anni '90 venne distribuito sia in VHS che in DVD-ROM dalla Something Weird Video.\nCritica.\nInizialmente \"Blood Feast\" non ricevette critiche positive. Il 6 maggio 1964 il settimanale \"Variety\" defin\u00ec \"Blood Feast\" \"un film shoccante inaccettabile, incredibilmente crudele dall'inizio alla fine\". La recensione defin\u00ec l'intera produzione un \"fiasco\", la sceneggiatura di Louise Downe \"insensata\" e la recitazione \"amatoriale\". Sulla regia di Lewis la recensione si espresse definendola \"fallimentare\".\nIn risposta alla recensione di \"Variety\", Friedman disse, \"Herschell e io ci siamo spesso chiesti chi \u00e8 che disse a \"Variety\" che stavamo prendendoci sul serio.\"\nLewis disse del film \u00abSpesso mi riferisco a \"Blood Feast\" come a una poesia di Walt Whitman. Per niente bello, ma primo nel suo genere.\u00bb\nCensura.\nPer la sua componente viscerale, \"Blood Feast\" \u00e8 stato bandito in alcune regioni della Germania e nel Regno Unito (dal 1984 sino al 2001, essendo stato incluso nella lista dei cosiddetti \"Video nasty\"). In Italia (uno dei tanti paesi in cui rimase a lungo inedito) \u00e8 stato trasmesso per la prima volta in versione originale con sottotitoli nella seconda met\u00e0 degli anni novanta, ma per vederlo in italiano si \u00e8 dovuta attendere l'uscita in DVD nel 2005.\nRomanzo.\nLewis scrisse una novelization di \"Blood Feast\" in concomitanza con la realizzazione del film. Il romanzo, che presenta differenze significative nei personaggi principali di Fuad Ramses, Pete Thornton e Suzette Fremont, ha un tono molto pi\u00f9 divertente rispetto al film ed \u00e8 ambientato a Chicago invece che a Miami.Venne ristampato dalla FantaCo Enterprises negli anni '80.\nFumetto.\nNel 1991 venne realizzato un adattamento a fumetti in bianco e nero in due parti. Scritto da Jack Herman, disegnato da Stan Timmons ed inchiostrato da Mike Matthew, il fumetto venne pubblicato dalla Eternity Comics.\nSequel.\nNel 1990 il regista Fred Olen Ray annunci\u00f2 l'inizio delle riprese di un sequel del film, ma poi, per ragioni sconosciute, il film non venne mai realizzato.\nNel 2002 fu l'ormai anziano Herschell Gordon Lewis ha girato il seguito di questo film, dal titolo \"Blood Feast 2\".\nOmaggi.\nVisto il grande successo ottenuto dal film furono realizzati nel corso degli anni alcuni film-fotocopia di \"Blood Feast\".\nNel 1978 venne girato una specie di film-fotocopia di \"Blood Feast\" dal titolo \"Mardi Gras Massacre\", diretto da Jack Weis ed interpretato da Curt Dawson e Gwen Arment.\nNel 1987 venne girato un altro film-fotocopia di \"Blood Feast\" dal titolo \"Il ristorante all'angolo\", diretto da Jackie Kong, con Carl Crew, Richard Berks e Lisa Guggenheim. L'idea della regista era quella di realizzare un film che fosse il \"sequel spirituale\" di \"Blood Feast\".\nInoltre nel film ad episodi \"Delirious - Il baratro della follia\" (1973) c'\u00e8 un episodio che si ispira a \"Blood Feast\".\nRemake.\nNel 2016 il regista Marcel Walz ha girato il remake, solo nominale, del film."}
{"id": "2194816", "revid": "228587", "url": "https://it.wikipedia.org/wiki?curid=2194816", "title": "Bunker (film)", "text": "Bunker \u00e8 un film per la televisione del 1981, diretto dal regista George Schaefer e basato sul saggio \"The Bunker\" del giornalista James O'Donnell, pubblicato nel 1975.\nTrama.\nNarra degli ultimi momenti di vita di Adolf Hitler e della sua amante Eva Braun, quando nella Berlino del 20 aprile 1945 si rifugiarono con alcuni esponenti importanti nazisti nel bunker, sfuggendo all'attacco dell'Armata Rossa. \nDopo 10 giorni i due si suicideranno."}
{"id": "2194818", "revid": "125850153", "url": "https://it.wikipedia.org/wiki?curid=2194818", "title": "Il demone sotto la pelle", "text": "Il demone sotto la pelle (\"Shivers\") \u00e8 un film del 1975 diretto da David Cronenberg. Fu il primo film del regista canadese a essere distribuito a livello internazionale. Pur essendo una delle prime opere del regista, presenta subito quelle che saranno alcune caratteristiche portanti dei suoi film successivi: il nemico che viene da dentro il corpo, il rapporto malato con la carnalit\u00e0 e la malattia.\nTrama.\nLo scienziato Emil Hobbes si occupa di riportare alla luce gli istinti umani che, a suo dire, sono troppo soffocati dalla razionalit\u00e0 del cervello, sfruttando un parassita capace di inoculare nell'organismo ospitante un liquido che ne risveglia gli istinti. Hobbes sperimenta il parassita su Annabelle Brown, una tredicenne sua amante, ma questa, avendo rapporti sessuali con diversi uomini, fa proliferare il parassita nel complesso residenziale dove abita. Lo scienziato capisce che l'esperimento gli \u00e8 sfuggito di mano e, dopo avere strangolato la ragazzina, si uccide, ma in breve il parassita infetta tutti gli abitanti del complesso residenziale.\nAccoglienza.\nIl giornalista canadese Robert Fulford denigr\u00f2 i contenuti del film sulle pagine della rivista nazionale \"Saturday Night\". Dal momento che il film di Cronenberg era stato in parte finanziato dal fondo governativo del Canadian Film Development Corporation (o Telefilm Canada), quindi indirettamente dalle tasse dei contribuenti, Fulford intitol\u00f2 l'articolo \"You Should Know How Bad This Movie Is, You Paid For It\" (letteralmente \"Dovreste proprio sapere quanto \u00e8 brutto questo film, l'avete pagato voi!\"). Questo attacco, diretto e ben pubblicizzato, cre\u00f2 molte difficolt\u00e0 a Cronenberg nel reperire finanziamenti per i film successivi. Inoltre Cronenberg sostenne che l'articolo di Fulford fu addirittura la causa dello sfratto che sub\u00ec dal suo appartamento di Toronto.\nA dispetto dell'articolo di Fulford, \"Shivers\" \u00e8 stato accolto in modo molto positivo dalla critica mondiale. Sul sito Rotten Tomatoes ha l'87% di freschezza, basato su 23 recensioni e un voto medio di 6,9 su 10. Una recensione che ha permesso al film di circolare in tutto il resto del mondo \u00e8 stata quella di Roger Ebert, che lo ha lodato dal punto di vista delle sue innovazioni, ma gli ha dato comunque 2 stelle e mezzo su 4 per il fatto che sia diventato datato in brevissimo tempo, surclassato da altre opere come il film falso-snuff \"Snuff\"."}
{"id": "2194821", "revid": "438678", "url": "https://it.wikipedia.org/wiki?curid=2194821", "title": "Fog", "text": "Fog (\"The Fog\") \u00e8 un film del 1980 diretto da John Carpenter e da lui scritto con la produttrice Debra Hill. \u00c8 il secondo film del regista interpretato da Jamie Lee Curtis che, lanciata dal precedente \"Halloween - La notte delle streghe\", affianca Janet Leigh (sua madre)\nTrama.\n21 aprile 1980: San Antonio Bay \u00e8 in procinto di festeggiare il centenario di fondazione della citt\u00e0 quando, a mezzanotte in punto, iniziano ad accadere strani fatti, come fenomeni di poltergeist, di elettromagnetismo e lo sterminio raccapricciante dell'intero equipaggio di un peschereccio dopo essere stato completamente avvolto dalla uno strano banco di nebbia. La notte stessa il prete della citt\u00e0, Padre Malone, scopre, celato in una parete della sua chiesa, un diario nel quale suo nonno ha confessato un fatto tenuto segreto agli attuali abitanti di Antonio Bay.\nIl diario rivela che, nel 1880, i sei fondatori della citt\u00e0 (fra cui egli stesso) avevano fatto intenzionalmente affondare la \"Elizabeth Dane\", un veliero guidato da un tale di nome Blake, su cui viaggiava un gruppo di lebbrosi che volevano stabilirsi in una colonia vicino a San Antonio Bay. Per realizzare il loro intento, i sei avevano attirato la nave verso un gruppo di scogli usando un fuoco di bivacco come segnale guida ingannevole, mentre sulla zona gravava una fitta nebbia. A seguito dell'affondamento del veliero e della morte di tutto il suo equipaggio, i sei ne avevano depredato l'oro che si trovava a bordo, allo scopo di proseguire con la costruzione della cittadina e della chiesa.\nOra, a cento anni di distanza, la nebbia assassina \u00e8 tornata, portando con s\u00e9 i fantasmi dell'equipaggio del veliero e quelli dei lebbrosi ingiustamente uccisi, con lo scopo di uccidere sei persone, in rappresentanza dei sei cospiratori che cent'anni prima avevano tramato contro di loro.\nProduzione.\nDopo aver esaminato una prima versione della pellicola, Carpenter non ne era soddisfatto. Di conseguenza, decise di aggiungere nuove scene per migliorare \"Fog\" rendendolo pi\u00f9 spaventoso e cruento. Dopo aver visto \"Scanners\" di David Cronenberg, Carpenter e la produttrice Debra Hill si resero conto che il film doveva essere capace di competere meglio con gli horror \"gore\" cui il pubblico era gi\u00e0 abituato. Circa un terzo della versione definitiva della pellicola \u00e8 composto dalle nuove riprese: queste includono la scena introduttiva, in cui appare John Houseman nella parte del marinaio, la battaglia di Stevie Wayne (interpretata da Adrienne Barbeau) con i fantasmi in cima al faro e alcuni dettagli nelle scene di morte.\nDopo un primo montaggio, il film era troppo breve per una distribuzione nelle sale cinematografiche (durava 80 minuti). Quindi Carpenter decise di aggiungere un prologo in cui John Houseman racconta delle storie di fantasmi.\nNonostante \"Fog\" fosse una produzione a basso costo, Carpenter scelse il formato anamorfico, tipico del cinema hollywoodiano di serie A, per non farlo sembrare un film a basso costo.\nIl costo totale di produzione \u00e8 stato di 1,5 milioni di dollari.\nCarpenter ha ammesso che ha preso ispirazione per il film da un classico inglese, \"I mostri delle rocce atomiche\" (1958), nel quale le creature mostruose si nascondevano nelle nuvole. Il regista ammise di essere stato suggestionato anche da una sua visita a Stonehenge assieme alla co-sceneggiatrice e produttrice del film, Debra Hill, poi diventata la sua fidanzata. Mentre erano in Inghilterra per promuovere \"Distretto 13 - Le brigate della morte\", i due visitarono il sito archeologico dal quale videro un banco di nebbia che si avvicinava lentamente.\nCameo.\nBlake, il capo dell'equipaggio fantasma, venne interpretato dall'esperto del trucco Rob Bottin.\nBennett, il sacrestano di Padre Malone, che appare nella sequenza dei titoli, \u00e8 interpretato da John Carpenter.\nDistribuzione.\nIl film \u00e8 stato distribuito nelle sale cinematografiche italiane nel mese di marzo del 1980.\nData di uscita.\nAlcune date di uscita internazionali nel corso del 1980 sono state:\nAccoglienza.\nIncassi.\nLa pellicola \u00e8 stata uno dei pi\u00f9 grandi successi prodotti dalla Avco Embassy Pictures ed ha incassato, secondo il libro \"Reel Terror\", 15 milioni di dollari mentre secondo altre fonti ha superato addirittura i 20 milioni di incasso totale.\nSi \u00e8 classificato al 77\u00ba posto tra i primi 100 film di maggior incasso della stagione cinematografica italiana 1979-1980.\nCritica.\nIl film all'uscita non ottenne buone critiche, ma si rivel\u00f2 un buon successo commerciale. Ora \u00e8 generalmente considerato come lo defin\u00ec Carpenter una volta: \"Un classico dell'horror minore\". Il regista afferm\u00f2 infatti che questo non era il migliore dei film da lui girati a causa delle scene rigirate e della produzione a basso costo. Per questo ha acconsentito alla realizzazione del remake nel 2005.\nCome altri \"classici minori\" degli anni settanta e ottanta, \u00e8 stato rivalutato dalla critica moderna. Su \"Film TV\", commentando il passaggio del film in televisione, un critico ha scritto: \"Grandissimo Carpenter: un horror fatto di atmosfere spettrali che riflette, con la solita lucidit\u00e0, sulla perdita d'innocenza di una comunit\u00e0 nata sulle rovine del peccato. Gli antichi pellegrini puritani d'America non dormono sonni tranquilli ma il cinema, da queste parti, gongola.\"\nDavid Denby del \"New York Magazine\" ha definito \"Fog\" come \"il trionfo dei film a basso costo dove anche gli episodi pi\u00f9 spaventosi sono straordinariamente belli\".\nRemake.\n\"Fog\" ha avuto un remake nel 2005; liberamente ispirato alla sceneggiatura originale di Carpenter e Hill, il film, intitolato \"The Fog - Nebbia assassina\", \u00e8 stato diretto da Rupert Wainwright e scritto da Cooper Layne, con Tom Welling e Maggie Grace nelle parti principali."}
{"id": "2194826", "revid": "122644023", "url": "https://it.wikipedia.org/wiki?curid=2194826", "title": "Christopher Atkins", "text": "Biografia.\nLa giovinezza.\nAtkins nacque a Rye, New York da Donald Bomann e Bitsy Nebauer. Mentre frequentava la Denison University, Atkins era un bagnino ed istruttore di vela, quando un amico lo convinse a partecipare ai provini di \"Laguna blu\". Fu scelto tra circa aspiranti al ruolo, senza che avesse mai manifestato prima l'intenzione di fare l'attore. Ha origini tedesche.\nCarriera.\nAtkins inizi\u00f2 a lavorare come attore all'et\u00e0 di diciannove anni, ed ebbe subito un successo travolgente. Il film d'avventura \"Laguna blu\", in cui recitava insieme alla giovanissima Brooke Shields, usc\u00ec nelle sale nel 1980 e fu un enorme successo di botteghino. Il film cost\u00f2 infatti 4,5 milioni di dollari, incassandone 58. \"Laguna blu\" rimane un classico tra i film romantici e d'avventura. Il suo ruolo gli diede occasione di mostrare la sua abilit\u00e0 nel nuoto e, con la sua bellezza e la sua nudit\u00e0 integrale, innocente, divent\u00f2 subito un autentico idolo adolescenziale. Dopo il successo del film, Atkins veniva riconosciuto e braccato ovunque. Le sue fan gli strappavano letteralmente i vestiti di dosso.\nDivenne una star assumendo il ruolo di Frederic in \"The Pirate Movie\" (1982), una rivisitazione dell'operetta \"The Pirates of Penzance\". Raggiunse la posizione 71 nella classifica dei singoli Billboard Hot 100 con la canzone \"How Can I Live Without Her?\", che figura nella colonna sonora de \"The Pirate Movie\". Il film \u00e8 diventato un \"cult\". Famoso per il suo aspetto da \"ragazzo della porta accanto\", Atkins ebbe una schiera di fan di tutte le et\u00e0 che adoravano vederlo sugli schermi. Anche se puntando sul suo aspetto atletico gli offrivano sempre gli stessi ruoli, Atkins non deluse mai le fans e compare a torso nudo in quasi tutte le sue apparizioni cinematografiche e televisive.\nIn \"Nudi in paradiso\" (1983), in cui recita anche Lesley Ann Warren, Atkins interpreta Rick Monroe, uno studente schietto e molto sicuro di s\u00e9 che si paga l'universit\u00e0 lavorando come spogliarellista. Nella stagione televisiva 1983-1984 Atkins apparve spesso nella soap opera di successo \"Dallas\", nel ruolo di \"Peter Richards\", un ragazzo che aveva una relazione con \"Sue Ellen Ewing\", una delle protagoniste della serie.\nAtkins \u00e8 stato il ragazzo copertina di numerosissime riviste per adolescenti ed \u00e8 stato testimonial in diversi spot pubblicitari di grossi marchi commerciali come Coca Cola e Adidas, che sfruttavano la sua immagine di bel ragazzo.\nNel 1983 ottenne il Razzie Awards quale peggiore attore dell'anno per la sua interpretazione in \"Nudi in paradiso\", ripetendo il successo nel 1989 quale peggior attore non protagonista in \"Parlami di te\". Dopo l'enorme successo commerciale e personale di \"Laguna Blu\", l'attore ha inanellato diversi flop al botteghino. Nel 1983 ha cos\u00ec accettato un ruolo ricorrente nella serie tv \"Dallas\", interpretando il giovane interesse amoroso di Sue Ellen Ewing.\nNel film \"Laguna blu\" Christopher Atkins apparve seminudo in tutte le scene, e in alcune completamente senza veli, mostrandosi nudo. I nudi frontali maschili all'epoca non erano frequenti sul grande schermo, e quel film, insieme all'apparizione di Richard Gere in \"American Gigol\u00f2\" contribu\u00ec finalmente alla caduta di quel tab\u00f9, che era il nudo maschile nei lungometraggi. Atkins dichiar\u00f2 gi\u00e0 dai tempi di \"Laguna blu\" di amare la nudit\u00e0; infatti anche in \"Nudi in paradiso\" delizi\u00f2 un nugolo di donne entusiaste e dalle mani lunghe con uno spogliarello in mezzo a loro, mentre in un'altra scena del film si abbassa i pantaloni offrendo la vista del suo pene. In \"Dallas\" appariva spesso in slip striminziti utilizzati come costume da bagno nella piscina del ranch di Sue Ellen. Pos\u00f2 nudo per Playgirl due volte nel 1983, e la rivista vendette il massimo delle copie, con l'attore all'apice della bellezza e el sex appeal. Molti anni dopo, sulla quarantina, l'attore prest\u00f2 nuovamente il suo nudo corpo per un servizio fotografico, questa volta d'autore, apparendo sempre in gran forma, ma non destando pi\u00f9 n\u00e9 particolare interesse n\u00e9 scalpore.\nUltimi anni di carriera e famiglia.\nDagli anni 90 a oggi, inizia a lavorare a progetti realizzati per il passaggio sui grandi Network o sulla televisione via cavo, come \"Fatal Charms\", \"Project Shadowchaser III\" e \"Angel Flight Dawn\". Recenti realizzazioni includono \"Caved In\", \"Spiritual Warriors\", \"13th Child\", \"The Employee of the Month\", \"Tequila Express\", \"Quigley\" e \"True Legends of the West\". Si presta inoltre a dei ruoli comici in titoli come \"Mortuary Academy\" (1988), \"Shoot\" (1992) si ricongiunge inoltre con Brooke Shield nel suo programma \"Suddenly Susan\" nel ruolo di un giornalista disinteressato a lei.\nIl 25 maggio 1985 si \u00e8 sposato con Lyn Barron, dalla quale ha avuto due figli: Grant e Brittney. La coppia ha poi divorziato."}
{"id": "2194831", "revid": "1948203", "url": "https://it.wikipedia.org/wiki?curid=2194831", "title": "Rosemary Plexiglas", "text": "Rosemary Plexiglas \u00e8 il terzo album degli Scisma, il primo non autoprodotto e pubblicato per la EMI, segue il precedente \"Bombardano Cortina\".\nIl disco.\nCaratterizzati dalle timbriche dei due cantanti, da un lato la voce di Paolo Benvegn\u00f9, in contrasto sonoro con quella di Sara Mazo, contiene legate orchestrazioni, testi con elementi poetici (ma che non disdegnano il nonsense) e vede un gruppo molto affiatato composto da sei elementi, che si pone come esemplificazione delle \"sculture jazz\" (in senso lato) come nella title track.\nGli altri brani, passano dalle asperit\u00e0 di \"Completo\" alla schizofrenia di \"PSW\", contenente ritmiche spezzate e un testo semi-declamato, senza cedimenti strutturali, ed impreziosito da improvvise esplosioni sonore ed incursioni nella lingua inglese, ai toni soffusi de \"L'equilibrio\" o alle allucinazioni di \"84\"."}
{"id": "2194832", "revid": "110157", "url": "https://it.wikipedia.org/wiki?curid=2194832", "title": "Armstrong (Scisma)", "text": "Armstrong \u00e8 il secondo album degli Scisma, pubblicato nel 1999 dalla EMI.\nIl disco.\nNell'album il gruppo lascia spazio alle sperimentazioni della pianista Michela Manfroi, che rende le strutture dei brani pi\u00f9 complesse e con maggiori quantit\u00e0 di contaminazioni sonore. Il disco si apre con (\"Tungsteno\"), nel brano, cantato in italiano ed in inglese, il gruppo fa un uso dell'effettistica anomalo.\nSulla stessa falsariga troviamo i brani \"I Am The Ocean\" e \"Jetson High Speed\", momenti di sperimentazione con basi melodiche intense.\nDal singolo \"Troppo poco intelligente\" , si prosegue con \"L'amour\" e \"L'innocenza\" che nelle sue liriche pare descrivere l'idea della musica proposta dal gruppo: \"...Io non so perch\u00e9 \u00e8 tutto cos\u00ec vero che descrivere \u00e8 impossibile. Bisogna immaginare...\".\nDal brano con evidenti influenze jazz \"Giuseppe Pierri\" (che era il maestro delle elementari di Paolo Benvegn\u00f9), \"Simmetrie\", intenso ed emotivo, e la \"title-track\", si giunge verso la conclusione del disco e, allo stesso tempo, alla lunga pausa nella carriera del gruppo."}
{"id": "2194834", "revid": "2091899", "url": "https://it.wikipedia.org/wiki?curid=2194834", "title": "Yuria Type 100", "text": " \u00e8 un manga giapponese ideato da Shigemitsu Harada e disegnato da Nobuto Hagio. \u00c8 stato pubblicato per la prima volta sul magazine \"Young Animal\" nel 2006 e ne sono stati prodotti un totale di 100 capitoli (pi\u00f9 nove speciali) mentre il primo tank\u014dbon \u00e8 stato realizzato il 29 agosto 2006.\nIl capitolo finale del manga, il numero 100, \u00e8 stato pubblicato sulla rivista \"Young Animal\" il 22 gennaio 2010 ed ha, non a caso, la stessa numerazione presente nel nome della protagonista femminile della storia. Nel dodicesimo ed ultimo volume del manga la numerazione di questo capitolo ha per\u00f2 dovuto subire una modifica divenendo il capitolo 101.\nNel 2008 \u00e8 stato prodotto un Drama CD inerente ai primi capitoli dell'opera.\nNel volume 10 \u00e8 stata annunciata la produzione di una versione live-action dell'opera.\nTrama.\nNell'anno 20XX il Dottor Akiba, uno scienziato pervertito, inventa Yuria 100, una bambola gonfiabile robotizzata dalle sembianze pressoch\u00e9 identiche a quelle di una donna vera. Per diventarne il padrone per\u00f2 bisogna penetrarla e fino a che ci\u00f2 non avvenga la bambola rimane libera di decidere secondo la propria volont\u00e0. Yuria cos\u00ec si rifiuta di diventare la schiava del suo creatore e fugge via seminuda, venendo salvata da Shunsuke, un giovane ragazzo che si trovava a passare di l\u00e0, che le offre ospitalit\u00e0 per la notte. All'inizio l'androide \u00e8 sospettosa nei confronti del ragazzo di cui non si fida, pensando che l'abbia invitata solo per approfittare di lei, ma presto cambia idea ed a causa della sua natura cerca nella notte di copulare con lui ma \"Shunsuke\", essendo fidanzato, rifiuta.\n\"Yuria\" non avendo nessun altro posto dove andare inizia una convivenza con il ragazzo e piano piano si infatua di lui cercando ripetutamente di farsi registrare cos\u00ec da potergli restare accanto per sempre. Ma l'arrivo della fidanzata \"Maria\" e la fedelt\u00e0 di \"Shunsuke\" le renderanno questo compito molto difficile.\nPersonaggi.\nPersonaggi principali.\n\"Yuria\" \u00e8 una bambola robotica multiuso creata dal dottor Akiba per soddisfare qualsiasi esigenza maschile, in particolar modo quelle sessuali. Appena attivata il dottore le spiega qual \u00e8 il suo compito e cerca di registrarla, penetrandola per la prima volta. \"Yuria\" per\u00f2 \u00e8 inorridita da questa eventualit\u00e0 e riesce a scappare dalle grinfie del suo creatore ritrovandosi per strada seminuda. Rimasta sola vede un cane randagio e pensa che anche lui stia soffrendo come lei ma anche il cane cerca di approfittarsi di lei e solo l'intervento tempestivo di \"Shunsuke\" riesce a salvarla. Il ragazzo decide di portarla a casa con s\u00e9 per darle dei vestiti ed un posto dove dormire ma \"Yuria\", viste le esperienze appena trascorse, crede che il ragazzo voglia solo saltarle addosso. Al contrario \u00e8 lei a fare la prima mossa e piombare su di lui comandata dal suo istinto da Love Doll, ma \"Shunsuke\" resiste e riesce a liberarsi dal suo attacco. Non avendo nessun posto dove andare i due cominciano una convivenza. Un giorno \"Shunsuke\" dimentica una relazione a casa e \"Yuria\" decide di portargliela, purtroppo all'universit\u00e0 incontra il dottor Akiba che vuole riprendersela, \"Yuria\" chiede a \"Shunsuke\" di fingere di essere il suo ragazzo e prova a sedurlo ma inaspettatamente lui la bacia e la difende dal dottore. Questo evento scatena nella robottina un nuovo sentimento a lei fino ad ora sconosciuto: l'amore, decide quindi che l'uomo per lei \u00e8 solo \"Shunsuke\" e da quel giorno cerca di farsi registrare dal ragazzo in ogni modo. \"Yuria\" ha un rapporto molto teso con \"Maria\", la fidanzata di \"Shunsuke\", in quanto il convivere col suo fidanzato \u00e8 visto come una cosa sconveniente nell'alta societ\u00e0 ed i comportamenti spinti di \"Yuria\" la fanno ancora pi\u00f9 adirare. Malgrado ci\u00f2 \"Yuria\" capisce i sentimenti di \"Maria\" e non la detesta anche se non \u00e8 disposta a rinunciare a \"Shunsuke\".\n\"Shunsuke\" \u00e8 uno studente universitario di 21 anni che lavora part time per potersi pagare l'alloggio a Tokyo. Una sera, uscito dal lavoro, incontra una strana giovane aggredita da un cane e decide di portarla con s\u00e9 a casa per rifocillarla. Il nome di questa ragazza \u00e8 \"Yuria\" e non ha nessun altro posto dove andare cos\u00ec decide di tenerla a vivere con s\u00e9. A discapito dei continui attacchi sessuali di \"Yuria\" il ragazzo pensa che lei sia una persona innocente e che gli altri possano aggredirla se lasciata sola ed anche se il fatto di vivere con lei possa provocargli dei grattacapi con \"Maria\", la sua fidanzata, decide che non pu\u00f2 ignorare una persona in difficolt\u00e0. Per \"Yuria\" per\u00f2 comincia a provare qualcosa in pi\u00f9 del semplice affetto perch\u00e9 paragonata alla sua fidanzata sempre chiusa e supponente lei \u00e8 molto pi\u00f9 solare e spontanea ma comunque non pu\u00f2 tradire \"Maria\" perch\u00e9 \u00e8 una persona che rispetta le parola data. Anche \"Julia\" e \"Yurin\" proveranno a sedurlo ma lui non ceder\u00e0 alle loro tentazioni. \"Shunsuke\" \u00e8 inoltre un bravo lottatore e questo gli permette di avere facilmente la meglio su \"Yuria\" ma anche sulle pi\u00f9 agguerrite \"Julia\" e \"Lucy Mark II\". Durante il suo lavoro da corriere incontra anche \"Lucy Mark 3.5\" che ci prova con lui, ma anche in questo caso la sua forza fisica ha la meglio.\nPersonaggi secondari.\nLove Dolls serie Yuria.\nLa seconda bambola creata dal \"dottor Akiba\" ed anche questa, come la prima, non vuole farsi registrare dal proprio creatore decidendo di fuggire. Ha capacit\u00e0 sessuali nettamente superiori a \"Yuria\" ed arriva anche ad utilizzare la violenza per ottenere ci\u00f2 che vuole. Lega \"Yuria\" e cerca di violentare \"Shunsuke\" per farsi registrare ma il ragazzo riesce a sfuggire dalla sua presa. Successivamente torna ad attaccare \"Shunsuke\" spacciandosi per una venditrice porta a porta ma anche questa volta non riesce nel suo intento. \"Yuria\", gelosa di \"Shunsuke\", la porta da \"Yoshio\" un giovane studente delle superiori patito di bambole che la tiene con s\u00e9. Per \"Julia\" il ragazzo non ha ancora 18 anni e quindi per essere registrata deve aspettare altri 9 mesi, nel mentre decide di farsi passare per una \"Figure\" a dimensioni reali creando comunque parecchio scompiglio in casa perch\u00e9 la madre di \"Yoshio\" crede che il ragazzo si masturbi con lei. Quando \"Yoshio\" finalmente compie 18 anni \"Julia\" \u00e8 libera di poter diventare la sua Love Doll personale ma ogni volta che prova a farsi registrare accade qualcosa di imprevisto.\nL'ultima bambola creata dal \"dottor Akiba\" ma questa volta le sembianze sono quelle di una bambina col corpo modificabile a seconda dei desideri del proprietario durante la crescita. Anche lei fugge e viene incontrata da \"Shunsuke\" che pensa che sia in pericolo a causa di un molestatore e cos\u00ec decide di portare anch'ella a casa. La Love Doll prova a sedurre \"Shunsuke\" ma anche lei non vi riesce perch\u00e9 il ragazzo non \u00e8 attratto da ragazze cos\u00ec giovani. \"Yurin\" \u00e8 molto intelligente e capisce subito la situazione cos\u00ec decide di cercare una persona a cui piacciano i bambini ed al parco incontra \"Ippei\" che la porta con s\u00e9 a casa dopo che \"Yurin\" lo aveva messo in imbarazzo davanti a tutti. Decide di restare con il ragazzo e racconta a \"Yuria\" che \u00e8 stata rapita ma sta bene.\nNel novantaseiesimo capitolo viene introdotto questo avanzatissimo modello capace di modificare le proprie fattezze e la forma del proprio corpo a piacimento. Assumer\u00e0 le sembianze della madre di \"Yoshio\", di \"Yurin\" in versione gothic lolita ed infine di \"Maria\".\nUmani.\nLa fidanzata di \"Shunsuke\", bellissima ma con un carattere molto altezzoso e distaccato tiene profondamente a \"Shunsuke\" anche se non possono vedersi molto di frequente. Detesta \"Yuria\" di cui \u00e8 molto gelosa e non vorrebbe vederla vivere sotto lo stesso tetto con il proprio ragazzo e cerca di impedirlo in ogni modo non riuscendoci. Si sbronza molto facilmente e perde totalmente il controllo di s\u00e9 diventando un'altra persona. \u00c8 molto timida ed odia le cose sconce (\"ecchi\"), con \"Shunsuke\" ha avuto solo due rapporti sessuali ambedue andati a finire abbastanza male per le pretese ed i comportamenti della giovane. Il loro terzo incontro amoroso si conclude mestamente come i primi due.\nUno studente delle superiori che conosce \"Yuria\" durante delle ripetizioni e si infatua di lei. Sia \"Yuria\" che \"Julia\" vanno vicino a farsi registrare da lui ma non avendo ancora 18 anni (ha 17 anni e 3 mesi) si rifiutano proprio all'ultimo momento. Decide di tenere con s\u00e9 \"Julia\" e fa credere alla madre che si tratti solo di una bambola dalle dimensioni reali, purtroppo per lui ogni volta che la madre entra in camera sua lo trova a masturbarsi sulla Love Doll.\nLa madre di \"Yoshio\". Ha 38 anni e vive da sola con il figlio visto che il marito \u00e8 sempre fuori per lavoro. Ha sempre assecondato la passione del figlio per le action figure cos\u00ec da lasciargli riempire completamente la stanza da letto. La presenza di \"Julia\", che crede essere anch'essa una action figure a grandezza naturale per\u00f2 non la lascia tranquilla, infatti ogni volta che entra nella stanza del figlio lo trova a masturbarsi su di lei.\nStudente universitario ventunenne e insegnante alle scuole elementari, diventa oggetto della attenzioni \"Jurin\" perch\u00e9 crede che al ragazzo piacciano le ragazze molto giovani. Al parco dopo l'attacco della Love Doll deve scappare rifugiandosi a casa e portandosi con s\u00e9 l'androide per evitare uno scandalo che lo farebbe licenziare da scuola. \"Jurin\" gli fa credere che l'abbia rapita cos\u00ec da poter restare da lui.\nUn giovane talent scout che incontra per caso Lucy Mark II per strada e rimane colpito dalla sua bellezza. Lucy Mark II lo porta in un love hotel, dapprima \"Kaneda\" crede che la ragazza non sappia cosa sia quel luogo ma ben presto si deve ricredere. Lucy parte infatti subito all'attacco e gli si getta addosso. \"Kaneda\" per\u00f2 trova in tutto ci\u00f2 che lei fa qualcosa che la potrebbe far diventare una grandissima idol, cos\u00ec le propone di lavorare con lui. Lucy Mark II accetta per poter diventare pi\u00f9 famosa della serie Yuria.\nIl dottore che ha creato tutte le bambole della serie \"Yuria\". per lui ognuna di esse ha preferito la libert\u00e0 al posto di diventare la sua schiava sessuale. Prova in diversi modi a catturare le fuggiasche ma tutti i suoi piani sono dei completi fallimenti.\nLa ragazza con cui vive attualmente \"Lucy mark 3.5\". Appassionata di manga di genere yaoi non trova nulla di strano che la sua compagna di stanza, che crede sia un ragazzo, si sia infatuata di \"Shunsuke\" e di \"Hikawa \" ed anzi decide di aiutarla.\nDue amici di infanzia di \"Shunsuke\". Tutte le volte che \"Shunsuke\" torna a casa i due ragazzi lo trovano con \"Yuria\" seminuda e pronta a copulare con lui. I racconti di questi eventi fatti a \"Maria\" causano delle grosse incomprensioni e la rabbia della ricca ragazza.\nIl presidente del club di wrestling dell'universit\u00e0 di \"Shunsuke\". Convince \"Shunsuke\" a lottare con lo pseudonimo di \"Lottatore mascherato\" non potendo farsi vedere in pubblico a causa di \"Yuria\". Durante il primo incontro di \"Shunsuke\" fa da cronista, nel secondo fa coppia con \"Lucy Mark II\" affrontandolo e nel terzo fa team con lui e \"Yuria\" contro \"Kaori\", \"Lucy Mark II\" e \"Lucy Mark 3.5\". Si ritrova ben presto a doversi difendere dalle avance sessuali di \"Lucy Mark 3.5\" che sembra avere un debole per lui.\nLove Dolls serie Lucy.\nLa prima bambola robotica creata in America, il suo scopo \u00e8 quello di sconfiggere la serie di bambole giapponesi Yuria. \u00c8 molto patriottica e disinibita e non \u00e8 soggetta ad alcuna registrazione potendo copulare con moltissime persone. Viene sconfitta una prima volta da \"Julia\" dopo che aveva provato a sedurre \"Yoshio\" ed una seconda da \"Shunsuke\" che, allenato dai continui attacchi di \"Yuria\", riesce a resisterle abilmente. Non ha lo stesso sistema di registrazione della serie Yuria quindi pu\u00f2 avere rapporti sessuali con molte persone senza problemi. Ha iniziato una carriera da idol grazie al suo manager \"Kaneda Kunihiko\".\nIl secondo modello della serie Lucy creato in America. Durante la produzione dei modelli III e IV i fondi dell'azienda sono improvvisamente terminati e si \u00e8 deciso di fondere i due progetti insieme determinando cos\u00ec il numero di serie 3.5. Il modello III doveva essere una normale, ma pi\u00f9 evoluta, Love Doll mentre il IV era il primo modello dedicato alle signore. Il risultato \u00e8 una Love Doll dall'aspetto femminile ma dotata di pene. Anch'essa viene inviata in Giappone per sconfiggere la serie Yuria e durante la sua consegna incontra accidentalmente \"Shunsuke\" di cui si infatua. Attualmente vive con \"Nakamura Kaori\", una giovane studentessa delle superiori appassionata di manga Yaoi, che capisce il suo problema e cerca di aiutarla. Successivamente incontra \"Hikawa\", il presidente del club di wrestling dell'universit\u00e0 di \"Shunsuke\", con cui ci prova diverse volte.\nLista volumi.\nLa versione italiana del manga \u00e8 stata pubblicata dal 14 marzo 2015 al 23 maggio 2019 nella linea \"Black Magic\" della Magic Press Edizioni.\nDrama-CD.\nNel 2008 \u00e8 stato prodotto un drama-CD del primo volume del manga in cui i vari capitoli sono letti ed interpretati da alcuni doppiatori giapponesi. Sono inoltre presenti alcune tracce musicali."}
{"id": "2194840", "revid": "941725", "url": "https://it.wikipedia.org/wiki?curid=2194840", "title": "Italo-uruguaiani", "text": "Sono noti come italo-uruguaiani gli italiani radicatisi nell'Uruguay negli ultimi secoli ed i loro discendenti.\nStoria.\nI primi italiani arrivarono nella colonia spagnola dell'Uruguay nel Cinquecento.\nErano principalmente liguri della Repubblica di Genova, che lavoravano in attivit\u00e0 e commerci legati alla navigazione marittima transoceanica.\nIl flusso crebbe nell'Ottocento e dopo l'indipendenza dell'Uruguay gli italo-uruguaiani erano alcune migliaia, per lo pi\u00f9 concentrati nella capitale Montevideo.\nDopo l'Unit\u00e0 d'Italia vi fu una notevole emigrazione dall'Italia verso l'Uruguay, che raggiunse il suo apice negli ultimi decenni dell'Ottocento, quando arrivarono oltre 110.000 emigranti italiani.\nAi primi del Novecento il flusso migratorio inizi\u00f2 ad esaurirsi e nel 2003 risultavano solamente 33.000 italiani nello Stato sudamericano.\nNel 1976 gli uruguaiani di ascendenza italiana erano oltre un milione e trecentomila (cio\u00e8 quasi il 40% del totale della popolazione, includendo gli italo-argentini residenti in Uruguay).\nLa massima concentrazione si trova, oltre che a Montevideo, nella citt\u00e0 di Paysand\u00fa (ove quasi il 65% degli abitanti \u00e8 di origine italiana).\nComunit\u00e0 italiana.\nI primi immigranti italiani che arrivarono nelle terre dell'Uruguay erano quasi tutti di origine genovese, piemontese, napoletana, veneta e siciliana.\nNella prima met\u00e0 dell'Ottocento vi fu la partecipazione di Giuseppe Garibaldi alle guerre per l'indipendenza dell'Uruguay, e molti patrioti italo-uruguaiani si sentirono attratti delle idee del condottiero.\nIl movimento politico, a cui aderirono molti abitanti dell'area del R\u00edo de la Plata assieme ad italiani, fu denominato Corrente garibaldina. A riconoscimento di Garibaldi si ebbero diversi omaggi alla sua memoria, come una \"Avenida\" (Corso) di Montevideo con il suo nome, un monumento alla sua memoria nella citt\u00e0 di Salto, e l'ospedale italiano di Buenos Aires, tra gli altri.\nTra la fine del XIX secolo e inizi del XX si ebbe la terza fase dell'immigrazione proveniente dall'Italia. Questa ondata fu detta immigrazione trasformatrice, dato che durante questo periodo l'Uruguay speriment\u00f2 cambi significativi di stile e qualit\u00e0 di vita della sua popolazione.\nGli italiani che arrivarono in questo periodo, cos\u00ec come nella quarta fase dopo la seconda guerra mondiale, diedero un grande apporto all'architettura e alla gastronomia uruguaiana. In questo periodo si ebbe la fondazione dell'ospedale italiano di Montevideo, datato ultima decade del secolo XIX, che porta il nome di un monarca italiano, re Umberto I di Savoia.\nGli italiani che emigrarono in Uruguay nell'Ottocento lavorarono principalmente nel settore edile, commerciale ed agricolo. Alcuni riuscirono ad aprirsi strada come politici ed imprenditori nel Novecento. Infatti Francesco Piria, figlio di genovesi, divenne uno dei principali costruttori dello Stato sudamericano, creando finanche una cittadina balneare che ancora oggi porta il suo nome: Piri\u00e1polis. Inoltre diversi italo-uruguaiani divennero presidenti dell'Uruguay (come Addiego, Demicheli, Jos\u00e9 Serrato, Gabriel Terra, Baldomir Ferrari e Sanguinetti) e letterati di fama internazionale (come Delmira Agustini e Mario Benedetti).\nLa comunit\u00e0 italiana durante la presidenza di Gabriel Terra e Baldomir Ferrari.\nIl periodo degli anni trenta del XX secolo rappresent\u00f2 un'epoca in cui la comunit\u00e0 italiana raggiunse un'importanza primaria nella societ\u00e0 uruguaiana. Coincise con l'ascesa al potere dell'italo-uruguaiano Gabriel Terra dal 1931 al 1938 e del suo successore (e parente) Baldomir Ferrari (1938-1943).\nQuesti due Presidenti dell'Uruguay apertamente apprezzarono il fascismo italiano e tentarono di imitarne alcune caratteristiche corporative e politiche.\nA Montevideo, per esempio, vi era un Fascio politico con 1200 aderenti, che diede 150 volontari italo-uruguaiani alla conquista italiana dell'Etiopia nel 1936.\nIl Presidente Terra riusc\u00ec ad ottenere finanziamenti e supporto tecnico da Mussolini (e anche da Hitler) per costruire la diga sul Rio Negro, creando il maggiore lago artificiale del Sudamerica. Inoltre Terra promosse l'inizio del processo d'industrializzazione dell'Uruguay attraverso ditte italiane.\nIl diplomatico italiano Serafino Mazzolini afferm\u00f2 che Mussolini considerava l'Uruguay come lo Stato pi\u00f9 \"italiano\" delle Americhe, con il quale stringere una possibile futura alleanza anche politica ed etnico-razziale.\nL'italiano acquist\u00f2 una notevole importanza a Montevideo in quegli anni e divenne obbligatorio nelle scuole superiori dell'Uruguay nel 1942, durante la presidenza di Baldomir Ferrari.\nCaratteristiche della comunit\u00e0 italiana.\nUn calcolo globale degli immigrati italiani in Uruguay dalla sua indipendenza fino agli anni sessanta del ventesimo secolo li fa stabilire almeno a 350.000, ma, se si considera il saldo attivo del movimento migratorio, bisogna ridurli alla met\u00e0. Si tratta di un valore comunque cospicuo che attraverso generazioni di famiglie numerose ha portato a dare un contributo considerevole alla popolazione uruguaiana, non facilmente quantificabile per i numerosi incroci ma stimabile intorno ad un terzo dell'intera popolazione dell'Uruguay.\nScomponendo il flusso, per esaminarne le quantit\u00e0 numeriche, s'individuano pi\u00f9 periodi con caratteristiche differenti:\n1) il primo nel ventennio 1830-1850, nel quale arrivarono almeno 20.000 immigranti, quasi tutti liguri e piemontesi.\n2) il secondo nel decennio successivo, durante il quale sbarc\u00f2 a Montevideo un numero altrettanto elevato di italiani (circa 25.000 emigrati lombardi e del Regno di Sardegna).\n3) il terzo negli anni sessanta e settanta dell'Ottocento, nei quali alla normale corrente dell'Italia di Nord-Ovest fino a Livorno, si accompagn\u00f2 quella meridionale e garibaldina per un totale di 90.000 italiani circa.\n4) il quarto negli ultimi decenni del secolo XIX e primi del secolo XX, caratterizzato dall'emigrazione di massa, stimolata dalla propaganda e dal viaggio prepagato, ma in genere scarsamente qualificata e analfabeta (110.000 italiani), destinata a gonfiare il proletariato urbano di Montevideo.\n5) il quinto nel Novecento dopo la prima guerra mondiale, caratterizzato da emigrazione abbastanza qualificata e spesso politica (circa 15.000 Italiani).\nIl 49% degli Italiani attualmente residenti in Uruguay proviene dalle regioni settentrionali della Penisola, il 17% dalle regioni centrali ed il 34% dal meridione. Le regioni italiane di maggiore provenienza sono: Campania, con 5.231 residenti (il 16% del totale); Lombardia (5.029); Piemonte (4.250); Lazio (3.353) e Liguria (3.018).\nNel 2007 i cittadini italiani (compresi gli uruguaiani con doppia cittadinanza) residenti in Uruguay sono 71.115. Tutta la comunit\u00e0 italiana viene tenuta in massima stima dalla popolazione uruguaiana, anche per via di un marcato processo di italianizzazione nella societ\u00e0 specialmente nella gastronomia locale (come la \"salsa caruso\") e nel dialetto locale (come il lunfardo, che probabilmente deriva dalla parola dialettale \"lumbard\" degli emigranti lombardi).\nAll'interno dell'Uruguay, sebbene l'influenza italiana fu pi\u00f9 isolata (appena il 27% degli italo-uruguaiani risiedono fuori dall'area metropolitana della capitale), si ebbero varie comunit\u00e0 italiane e si fondarono diverse entit\u00e0 culturali (come a Rivera, al confine col Brasile).\nA Paysand\u00fa - la terza citt\u00e0 dell'Uruguay, vicino alla frontiera con l'Argentina - si registr\u00f2 l'influenza italiana maggiore: infatti attualmente si stima che oltre il 60% della sua popolazione di circa 80.000 abitanti sia di origine italiana. Inoltre vi \u00e8 ancora molto diffusa la lingua italiana, grazie anche al fatto che l'italiano \u00e8 materia di insegnamento obbligatorio e/o facoltativo nelle scuole secondarie dell'Uruguay. Tra le societ\u00e0 italo-uruguaiane pi\u00f9 rinomate della citt\u00e0 bisogna citare l'Unione e benevolenza, la scuola italiana e la Federazione italiana di Paysand\u00fa.\nIl Gruppo lombardi di Paysand\u00f9 mantiene legami culturali con l'emigrazione italiana, specialmente dalla Lombardia.\nPrincipali associazioni italiane dell'Uruguay.\nLe associazioni italiane in Uruguay sono relativamente numerose. Le principali sono:\nStampa e lingua italiana.\nIl presidente italo-uruguaiano Alfredo Baldomir Ferrari nel 1942 rese obbligatorio lo studio della lingua italiana nelle scuole superiori statali dell'Uruguay.\nQuesta normativa ha reso l'Uruguay l'unico Stato delle Americhe dove l'italiano per sessant'anni ha avuto uno status di ufficialit\u00e0 nella docenza locale pari a quella della lingua nazionale. In proposito, l'Associazione uruguaiana docenti di italiano (A.U.D.I.) che ha sede a Montevideo, indirizz\u00f2 in data 20 novembre 2006 una lettera al presidente dell'Accademia della Crusca Francesco Sabatini, nella quale espresse tutta la preoccupazione perch\u00e9 il CO.DI.CEN., l'istituzione statale che si occupa dell'educazione pubblica, ha deciso di eliminare la lingua italiana, inclusa come disciplina d'insegnamento nel 1942, dal piano di studi poi entrato in vigore nel 2007 in tutte le Scuole superiori statali e nel 2008 da tutti gli istituti scolastici privati.\nA Montevideo esiste una scuola privata (Scuola italiana di Montevideo) intorno alla quale viene educato il ceto migliore della comunit\u00e0 italiana nella capitale. Attualmente vi sono anche progetti di aprire un'universit\u00e0 italiana.\nQuesto fatto ha comportato una notevole diffusione della stampa italiana nell'Uruguay. Attualmente le pi\u00f9 importanti pubblicazioni in italiano sono:"}
{"id": "2194841", "revid": "56620", "url": "https://it.wikipedia.org/wiki?curid=2194841", "title": "Accordo tripartito", "text": "L'accordo tripartito fu un progetto, nato nel 1956 e poi naufragato due anni dopo, di un accordo tra Francia, Germania e Italia con il quale questi tre Paesi intendevano dotarsi di armamenti nucleari prodotti in comune.\nLa vicenda emerge dai diari di Taviani (allora ministro della Difesa) ed \u00e8 stata resa nota in termini generali dalla met\u00e0 degli anni novanta.\nStoria.\nL'idea dell'\"atomica europea\" nacque nel 1956 da sette incontri segreti (le cosiddette \"riunioni del caminetto\" dove si parlava in francese, senza interpreti e collaboratori) fra i ministri della Difesa dei tre Paesi (il francese Jacques Chaban-Delmas, il tedesco Franz Joseph Strauss e, appunto, l'italiano Paolo Emilio Taviani) sulla spinta anche della delusione delle principali potenze europee per l'atteggiamento tenuto dall'amministrazione statunitense di Dwight D. Eisenhower nei confronti delle crisi di Suez e d'Ungheria di quello stesso anno.\nNel novembre 1957 i tre Paesi arrivano a un protocollo d'intesa per la standardizzazione degli armamenti con una parte riservata in cui si parla di \"applicazione militare dell'energia nucleare\". Nell'aprile 1958 si individua l'impianto che dovr\u00e0 produrre la \"bomba\" (Pierrelatte, in Francia) e si ripartiscono le spese (45 per cento a Francia e Germania e il 10 per cento all'Italia).\nNella primavera del 1958 il progetto sembra in dirittura d'arrivo ma invece fallisce tutto con il consolidamento del potere in Francia di Charles de Gaulle (col \"referendum\" del settembre 1958) che punta decisamente sull'atomica solo francese.\nRagioni dell'insuccesso del progetto.\nAl risultato negativo contribuiscono anche un'altra serie di fattori quali l'ambiguit\u00e0 dei protagonisti che giocano tutti su pi\u00f9 tavoli (a partire dal rapporto con gli Stati Uniti d'America che invece erano apparentemente quasi sfidati, del resto lo stesso Taviani, per esempio nella vicenda Gladio, \u00e8 considerato amico solidissimo degli statunitensi) e una fragilit\u00e0 intrinseca del progetto, costituita dal fatto di non aver mai chiarito la struttura politica portante, ossia nel non aver individuato preliminarmente un'istituzione in grado di decidere su chi avrebbe tenuto in mano \"le chiavi\" della futura arma nucleare e su altri temi delicati simili."}
{"id": "2194844", "revid": "159980", "url": "https://it.wikipedia.org/wiki?curid=2194844", "title": "Oreailurus jacobita", "text": ""}
{"id": "2194846", "revid": "339392", "url": "https://it.wikipedia.org/wiki?curid=2194846", "title": "Insieme sul due", "text": ""}
{"id": "2194884", "revid": "1048993", "url": "https://it.wikipedia.org/wiki?curid=2194884", "title": "Uomini sbagliati", "text": "Uomini sbagliati \u00e8 un album di Enrico Nascimbeni.\nCon uomini sbagliati ha vinto il secondo disco d'oro e di platino della carriera, con 70.000 copie.\nTracce.\nIl brano \" L'ultima notte di un vecchio sporcaccione\" \u00e8 dedicato al poeta Henry Charles Bukowski. Questa versione della canzone \u00e8 contenuta anche nell'album di Enrico Nascimbeni \"Male di amare\" (Penthar-Mizar-Halidon). Testi e musica sono di Enrico Nascimbeni. Esecuzione di Roberto Vecchioni e Enrico Nascimbeni. Regia di Massimo Balloi."}
{"id": "2194885", "revid": "1226", "url": "https://it.wikipedia.org/wiki?curid=2194885", "title": "Oratorio di Santo Stefano Protomartire al Monte di Piet\u00e0", "text": ""}
{"id": "2194886", "revid": "1833487", "url": "https://it.wikipedia.org/wiki?curid=2194886", "title": "Senosecchia", "text": "Senosecchia, gi\u00e0 \"Senosechia\", (in sloveno: Seno\u017ee\u010de, in tedesco \"Senosetsch\") \u00e8 una frazione del comune di Divaccia, all'estremit\u00e0 nord-orientale del Carso sloveno.\nGeografia fisica.\nCorsi d'acqua.\n\"Seno\u017ee\u0161ki potok\"\nAlture principali.\nMonte Auremiano (\"Velika Vrem\u0161\u010dica\"), 1027\u00a0m; \"Slatna\", 914\u00a0m; \"Dobrav\u0161ni vrh\", 767\u00a0m; \"Lunovci\", 740\u00a0m; \"Mati\u010dnik\", 768\u00a0m; \"Ajdovec\", 718\u00a0m; \"Goli vrh\", 710\u00a0m.\nStoria.\nDopo la caduta dell'Impero romano d'Occidente, e la parentesi del Regno ostrogoto, a seguito della Guerra gotica promossa dall'imperatore Giustiniano I il suo territorio entr\u00f2 a far parte dei domini bizantini.\nDopo la calata, nel 568, attraverso la Valle del Vipacco nell'Italia settentrionale dei Longobardi, seguiti poi da popolazioni slave, rimase sotto dominio dell'Istria bizantina.\nDopo una parentesi di dominazione longobarda dal 751 ad opera del loro re Astolfo, questa parte del Carso assieme all'Istria torn\u00f2 in mano bizantine dal 774.\nAnnientati i Longobardi, Carlo Magno, re dei Franchi, nel 788 occup\u00f2 anche l'Istria bizantina inglobandola nel Regnum Italiae affidato da Carlo al figlio Pipino; nell'803 venne istituita la \"Marchia Austriae et Italiae\" che comprendeva il Friuli, la Carinzia, la Carniola e l'Istria. Alla morte di Pipino nell'810, il territorio pass\u00f2 in mano al figlio Bernardo.\nCon la morte di Carlo Magno nell'814 la carica imperiale pass\u00f2 a Ludovico I che affid\u00f2 il Regno d'Italia al suo primogenito Lotario, il quale gi\u00e0 nell'828 (dopo aver deposto Baldrico per non aver saputo difendere le frontiere orientali dagli Slavi) divise la parte orientale del Regno, ossia la Marca Orientale (o del Friuli), in quattro contee: Verona, Friuli, Carniola e Istria (comprendente il Carso e parte della Carniola interna). Da allora le contee del Friuli e dell'Istria vennero conglobate nella nuova \u201cmarca d'Aquileia\u201d, come parte del Regno d'Italia.\nIn seguito al Trattato di Verdun, nell'843, il suo territorio entr\u00f2 a far parte della Lotaringia in mano a Lotario I e pi\u00f9 specificatamente dall'846 della Marca del Friuli, in mano al marchese Eberardo a cui succedettero prima il figlio Urnico e poi l'altro figlio Berengario.\nCessato il dominio franco con la deposizione di Carlo il Grosso, Berengario, divenuto re d'Italia, pass\u00f2 il marchesato aquileiese al suo vassallo Vilfredo che venne poi nell'895 da lui nominato marchese del Friuli e dell'Istria.\nNel 952 l'imperatore Ottone I obblig\u00f2 il re d'Italia Berengario II a rinunciare alle contee \u201cFriuli et Istria\u201d, unendole al Impero romano-germanico e subordinandole al ducato di Baviera tenuto dal suo fratellastro Enrico I a cui successe il figlio Enrico II.\nNel 976 pass\u00f2 al Ducato di Carinzia appena costituito dall'imperatore Ottone II.\nNel 1027 il Patriarcato di Aquileia venne proclamato da Corrado II, nella dieta di Verona, \u201cfeudo immediato dell'impero\u201d, venendo cos\u00ec tolto dalla dipendenza dei duchi di Carinzia; nel 1028 tutto il Carso venne assegnato al Patriarcato di Aquileia.\nNel 1077 il Patriarcato venne innalzato (e costituito dall'imperatore Enrico IV) a Principato ecclesiastico di Aquileia, che ebbe influenza, mediante apposito diploma emesso lo stesso anno dall'imperatore, anche sulla marca di Carniola e sulla contea dell'Istria (quest'ultima gi\u00e0 dal 1040 avente lo status di \"Marchia et Comitatus Histriae\", e dal 1070 ceduta dall'imperatore a Marquardo III di Eppenstein; Marquardo III, aveva sposato Edvige o Haldemud, figlia di Wilpurga e Variento, duca del Friuli e signore di Gorizia, dal quale eredit\u00f2 le signorie isontine).\nDall'XI secolo comparvero sulle coste triestine i \"Duinati\", una stirpe di guerrieri germanici che si stabilirono nei resti della torre romana di Duino.\nInizialmente i rapporti tra i patriarchi e i cavalieri di Duino (vassalli dei primi) furono cordiali; dal Patriarcato di Aquileia avevano in feudo tre estesi domini: Duino, da cui presero il nome, Senosecchia e Primano, ma successivamente i Duinati strinsero solidi rapporti con i potenti conti di Gorizia, divenendone ministeriali.\nIl rapporto tra Duinati e i conti goriziani dur\u00f2 fino al 1336, quando i Duinati si misero sotto la protezione (assieme a tutti i propri possedimenti) dei duchi d'Austria e cio\u00e8 alla potente famiglia degli Asburgo, i quali in questo modo indiretto per la prima volta raggiunsero il mare; il passaggio di alleanza fu dovuto soprattutto all'esigenza di trovarsi un protettore pi\u00f9 potente dalle insidie e dai pericoli rappresentati dalla forte ondata espansionista veneziana nell'Adriatico settentrionale che riprese vigore agli inizi del XIV secolo.\nLa famiglia dei conti di Duino per\u00f2 si estinse nel 1399 con Ugo IX e la signoria pass\u00f2 all'Austria che ne invest\u00ec i signori di Walsee.\nNel 1464 gli ultimi dei Walsee, i fratelli Volfango e Roberto (o Lamberto), si suddivisero i possedimenti; nel 1472 Roberto vendette poi tutte le propriet\u00e0 del ramo a lui assegnato (castello di Duino e i rimanenti beni e feudi sul Carso e nell'Istria) all'imperatore Federico III.\nDuino, assieme ad altri feudi del Carso, fu ceduta alla Carniola nel 1524 a sua volta parte del Circolo austriaco del Sacro Romano Impero.\nNel 1661 risulta un possedimento della potente famiglia dei Porcia.\nCon il trattato di Sch\u00f6nbrunn (1809) entr\u00f2 a far parte delle Province Illiriche.\nCol Congresso di Vienna nel 1815 rientr\u00f2 in mano austriaca nel Regno d'Illiria; pass\u00f2 poi nel 1849 sotto il profilo amministrativo alla Carniola interna, come comune autonomo inserito nel distretto di Postumia; era noto con il toponimo tedesco di \"Senosetsch\" e con quello sloveno di \"Seno\u017ee\u010de\".\nDopo la prima guerra mondiale pass\u00f2, come tutta la Venezia Giulia, al Regno d'Italia come comune, comprendente Gaberce Auremiano (\"Gabr\u010de\"), nel Distretto di Postumia della ripartizione Carinzia e Carniola; nel 1923 il comune venne inserito nel circondario di Postumia della provincia di Trieste.\nNel 1926 vi vennero aggregati i soppressi comuni di Lase, Sinadole e Villabassa di Senosecchia.\nFu soggetta alla Zona d'operazioni del Litorale adriatico (OZAK) tra il settembre 1943 e il maggio 1945 e dopo la seconda guerra mondiale il suo territorio pass\u00f2 alla Jugoslavia; attualmente Senosecchia (denominata ufficialmente \"Seno\u017ee\u010de\") \u00e8 frazione del comune di Divaccia."}
{"id": "2194888", "revid": "24398", "url": "https://it.wikipedia.org/wiki?curid=2194888", "title": "Seno\u017ee\u010de", "text": ""}
{"id": "2194889", "revid": "4711", "url": "https://it.wikipedia.org/wiki?curid=2194889", "title": "Eugene Short", "text": ""}
{"id": "2194893", "revid": "1776051", "url": "https://it.wikipedia.org/wiki?curid=2194893", "title": "Nigrignano (Capodistria)", "text": "Nigrignano (in sloveno Grinjan) \u00e8 una frazione di 104 abitanti del comune sloveno di Capodistria, la citt\u00e0 principale dell'Istria settentrionale.\nGeografia fisica.\nL'abitato sparso di Nigrignano, toponimo di indubbia origine latina, \u00e8 posto in basso, lungo le pendici di Monte di Capodistria. Sono abitazioni antiche, contadine, poste su un dosso coltivato a vigneti che si protende nella valle del Cornalunga, di fronte a Paderno. Ad ovest scorre il torrente Piasentin che forma la bella vallata fra Perari\u00f2l e Bossamarino, ed il cui nome deriva dalla famiglia Piacentino."}
{"id": "2194895", "revid": "110157", "url": "https://it.wikipedia.org/wiki?curid=2194895", "title": "Chiesa dei Santi Martino e Rocco", "text": "La chiesa dei Santi Martino di Tours e Rocco \u00e8 un edificio religioso che si trova a Mendrisio, in Canton Ticino. Si tratta di uno fra i pi\u00f9 antichi edifici di culto del Mendrisiotto insieme all'antica chiesa parrocchiale di San Pietro a Stabio.\nStoria.\nLa costruzione viene citata per la prima volta in documenti storici risalenti al 962, anche se venne pi\u00f9 volte rimaneggiata nel corso dei secoli. Grazie agli scavi archeologici condotti sul posto, si \u00e8 potuto constatare che qui venne costruita una prima chiesa nel VI-VII secolo, successivamente ricostruita nell'VIII-IX secolo con doppia navata e doppia abside a ferro di cavallo. Una terza ricostruzione avvenne nel X secolo, con un edificio pi\u00f9 grande rispetto ai precedenti.\nNel XVII secolo vennero eseguiti ulteriori rimaneggiamenti, che hanno portato all'aspetto attuale della chiesa; in particolare vennero costruiti il portico antistante la facciata, il coro quadrato e la sagrestia.\nDescrizione.\nLa chiesa si presenta con una pianta ad unica navata sovrastata da un soffitto a capriate. Il coro invece ha una copertura a crociera."}
{"id": "2194918", "revid": "31886", "url": "https://it.wikipedia.org/wiki?curid=2194918", "title": "Beeldenstorm", "text": "Il termine beeldenstorm (in olandese: \"tempesta delle immagini\") indica la distruzione di luoghi sacri cattolici che si verific\u00f2 tra il 10 agosto e l'ottobre del 1566 nell'area degli attuali Paesi Bassi, Belgio e Lussemburgo. Il movimento iconoclasta cominci\u00f2 a Steenvoorde, oggi Fiandra francese. Indirettamente la \"beeldenstorm\" port\u00f2 allo scoppio della Guerra degli ottant'anni e alla creazione della Repubblica delle Sette Province Unite.\nDurante la \"beeldenstorm\" le folle inferocite distrussero completamente centinaia di chiese cattoliche, cappelle, abbazie e monasteri con tutto ci\u00f2 che contenevano (altari, statue, fonti battesimali, cori, pulpiti, organi, calici, dipinti, libri e paramenti) e addirittura l'intonaco dell'interno.\nCause.\nLa \"beeldenstorm\" aveva una evidente origine religiosa: in quel periodo si diffuse nei Paesi Bassi il protestantesimo, nella sua confessione calvinista. I calvinisti sono contrari alla venerazione dei santi, che \u00e8 pratica comune nella Chiesa cattolico-romana. Essi osservano i Dieci comandamenti biblici, che in particolare prescrivono di \"non farsi immagini di ci\u00f2 che \u00e8 in cielo\", ed erano irritati dalla fastosa ricchezza all'interno delle chiese. La loro opinione era che l'interno delle chiese dovesse essere il pi\u00f9 possibile semplice. A causa dei contrasti religiosi i protestanti olandesi erano anche chiamati \"keffers\", dall'arabo \"kaffir\", \"infedele\", termine usato per indicare gli atei.\nOltre alle cause religiose, ci sono per\u00f2 anche cause politiche e sociali. I nobili erano molto irritati dalla reggente Margherita d'Austria, governatrice dei Paesi Bassi. Margherita era solita regolare le questioni importanti senza la partecipazione della nobilt\u00e0, ma poi dava loro la responsabilit\u00e0 dell'esecuzione delle decisioni. Quando i nobili si lamentarono di questa situazione, sembr\u00f2 che la loro protesta non fosse presa sul serio.\nLa terza causa della \"beeldenstorm\" sta nelle tensioni sociali di quell'epoca. I calvinisti erano perseguitati in sempre pi\u00f9 paesi e anche nei Paesi Bassi dominava la paura che stesse per verificarsi una massiccia persecuzione. Molti nobili e contadini pensavano anche che a loro toccasse pagare troppe tasse, mentre altri non erano gravati da nessuna tassa. Ad aggravare la situazione fu la carestia che colp\u00ec i Paesi Bassi nel 1566: dopo un inverno molto rigido i raccolti erano magri e non si poteva importare grano. La popolazione affamata guardava con odio e rabbia crescente la ricchezza delle chiese.\nAvvenimenti.\nLa \"beeldenstorm\" nei Paesi Bassi certo non fu la prima in Europa. Precedentemente si erano verificati epidodi di iconoclastia in citt\u00e0 come Wittenberg (1522), Zurigo (1523), Copenaghen (1530), M\u00fcnster (1534), Ginevra (1535), Augusta (1537) e in Scozia (1559).\nLa \"beeldenstorm\" nei Paesi Bassi si articol\u00f2 in tre fasi. \nL'epicentro fu Steenvoorde.\nConseguenze.\nFilippo II di Spagna voleva vendicarsi dei calvinisti e invi\u00f2 nei Paesi Bassi Fernando \u00c1lvarez de Toledo, duca di Alba. Il Duca liber\u00f2 la governatrice Margherita d'Austria e mise in atto i tre ordini di Filippo II, e cio\u00e8 punire i ribelli, fare in modo che nei Paesi Bassi fosse professata solo la fede cattolica e instaurare un governo centralizzato. In pratica questo corrispondeva a una punizione degli iconoclasti, la creazione di nuovi vescovati in determinate diocesi e l'applicazione delle decisioni del Concilio di Trento. \nMa il suo rivale Guglielmo d'Orange (che aveva vasti possedimenti nei Paesi Bassi) si oppose alla politica di Filippo II, perch\u00e9 i suoi ideali erano unit\u00e0 politica e pi\u00f9 indipendenza per i Paesi Bassi, oltre a un clima di tolleranza tra cattolici e protestanti. Guglielmo d'Orange si rec\u00f2 a Nassau e l\u00ec organizz\u00f2 una rivolta contro Filippo. Questa rivolta in seguito fu chiamata Guerra degli ottant'anni. Non erano solo i nobili e i protestanti a non volere il duca di Alba, anche tra i cattolici il \"Duca di ferro\" non riscuoteva molte simpatie."}
{"id": "2194924", "revid": "287204", "url": "https://it.wikipedia.org/wiki?curid=2194924", "title": "Club Voleibol Tenerife", "text": "Il Club Voleibol Tenerife \u00e8 una delle pi\u00f9 celebri e titolate societ\u00e0 pallavolistiche femminili della Spagna. Ha sede a Tenerife, nelle Isole Canarie.\nStoria della societ\u00e0.\nFondato nell'agosto 1981, il club part\u00ec dalle categorie provinciali per raggiungere in breve tempo quelle nazionali grazie al patrocinio del mobilificio \"Afelsa\". Nel 1985 debutt\u00f2 in Superliga (allora denominata \"Divisi\u00f3n de Honor\"), chiudendo il campionato all'ultimo posto. Nel 1987 riottenne la promozione in massima serie e, dopo un buon campionato, nel 1989 fece il suo debutto in una coppa europea (la Coppa CEV).\nLa crescita costante port\u00f2 l'Afelsa a festeggiare nel 1991 la prima Coppa della Regina e, nel 1992, campionato nazionale e Supercoppa. Dopo l'abbandono dello sponsor Afelsa le prestazioni della squadra calarono leggermente: fu il patrocinio dell'immobiliare \"Construcciones Marichal\" a risollevarne le sorti, rendendo la squadra una delle pi\u00f9 forti in Spagna e in Europa. Tra il 1997 e il 2006 il club vinse nove scudetti su dieci, celebrando anche l'ininterrotta conquista di dieci Coppe della Regina e del primo successo europeo, la Champions League del 2004.\nAttualmente, dopo una lieve flessione, il club milita ancora in Superliga, sponsorizzato da Marichal e dall'agenzia di viaggi \"TuBillete\"."}
{"id": "2194932", "revid": "133248", "url": "https://it.wikipedia.org/wiki?curid=2194932", "title": "Naipaul", "text": ""}
{"id": "2194937", "revid": "287204", "url": "https://it.wikipedia.org/wiki?curid=2194937", "title": "Abisso", "text": ""}
{"id": "2194938", "revid": "7336", "url": "https://it.wikipedia.org/wiki?curid=2194938", "title": "Fosse oceaniche", "text": ""}
{"id": "2194940", "revid": "123594860", "url": "https://it.wikipedia.org/wiki?curid=2194940", "title": "Frank Langella", "text": "Alto 193 centimetri, la sua figura \u00e8 indissolubilmente legata a quella del Conte Dracula, personaggio che ha interpretato nel 1979 nel film \"Dracula\" di John Badham. Langella \u00e8 anche un acclamato interprete teatrale e per le sue apparizioni a Broadway ha vinto quattro Tony Award.\nBiografia.\nLangella, un italoamericano, nacque a Bayonne (New Jersey), figlio di Angelina e Frank A. Langella Sr., presidente della \"Bayonne Barrel and Drum Company\". Langella frequent\u00f2 la \"Washington Elementary School\" e la Bayonne High School a Bayonne. A seguito del trasloco della famiglia a South Orange (New Jersey), si diplom\u00f2 presso la Columbia High School, nel South Orange-Maplewood School District, nel 1955, e si laure\u00f2 presso la Syracuse University nel 1959 in Bachelor of Arts in ruoli drammatici. Fa parte della confraternita Alpha Chi Rho.\nL'attore fu candidato al Golden Globe nel 1971 nella categoria miglior attore debuttante per il film \"Diario di una casalinga inquieta\" (1970). Nel 2009 fu candidato al Premio Oscar per la sua interpretazione di Richard Nixon nel film \"Frost/Nixon - Il duello\". Assieme a Christopher Lee e Richard Roxburgh, \u00e8 uno dei pochi attori che ha interpretato sia Dracula sia Sherlock Holmes.\nVita privata.\nDal 1977 al 1996 \u00e8 stato sposato con l'editrice Ruth Weil, con la quale ha avuto due figli; successivamente ha convissuto con la collega Whoopi Goldberg dal 1996 al 2001.\nDoppiatori italiani.\nNelle versioni in italiano dei suoi film, Frank Langella \u00e8 stato doppiato da:\nDa doppiatore \u00e8 sostituito da:"}
{"id": "2194942", "revid": "663330", "url": "https://it.wikipedia.org/wiki?curid=2194942", "title": "Brian Grazer", "text": "Biografia.\nNoto produttore di molti film dell'amico Ron Howard come \"EdTV\", \"A Beautiful Mind\", \"Apollo 13\" e \"Il codice da Vinci\", ma anche per i film \"Bugiardo Bugiardo\", \"Bowfinger\", \"Inside Man\", \"American Gangster\" e molti altri. Nel campo televisivo, \u00e8 stato produttore esecutivo di serie tv come \"24\" e \"Arrested Development\". Ha un nipote Jack Dylan Grazer"}
{"id": "2194944", "revid": "287204", "url": "https://it.wikipedia.org/wiki?curid=2194944", "title": "Tempesta Klaus", "text": "La tempesta Klaus \u00e8 stata un ciclone attivo dal 23 al 25 gennaio 2009 in Europa, in particolare in Spagna, in Francia e in Andorra. La tempesta ha causato ingenti danni e anche vittime tra Spagna, Francia, Andorra e Italia, con venti che hanno raggiunto i 190 km/h in alcune zone della Francia meridionale.\nIl nome, \"Klaus\", \u00e8 stato attribuito dalla Libera Universit\u00e0 di Berlino seguendo le convenzioni dei nomi delle tempeste europee.\nSecondo M\u00e9t\u00e9o-France, Klaus \u00e8 stata la pi\u00f9 devastante tempesta che ha colpito la Francia dopo quella del 1999.\nVittime.\nVi sono stime contrastanti sul numero delle vittime a seconda degli effetti diretti o indiretti della tempesta.\nSpagna.\nIn Spagna Klaus ha causato un totale di 12 morti. Il 24 gennaio il tetto di un centro sportivo di Sant Boi de Llobregat, comune situato a 11\u00a0km a sud-est di Barcellona, \u00e8 crollato per i forti venti provocando la morte di quattro bambini e il ferimento di altre 16 persone.\nFrancia.\nIn Francia, invece, ha provocato un totale di 11 morti e numerosi feriti, oltre che l'interruzione di elettricit\u00e0 per milioni di persone nel sud-est del paese.\nLocalizzazione.\nGli effetti della tempesta sono stati ravvisati dalle Isole del Canale nel nord della Francia, sino a Barcellona, nel nord della Spagna. Il ciclone ha attraversato la Francia meridionale nel pomeriggio del 24 gennaio, partendo dal Golfo di Biscaglia ed arrivando a causare disagi al nord Italia e sino sull'Adriatico."}
{"id": "2194945", "revid": "118902377", "url": "https://it.wikipedia.org/wiki?curid=2194945", "title": "Peter Morgan", "text": "Biografia.\nNato a Londra, figlio di rifugiati; il padre Arthur Morgenthau era un ebreo tedesco sfuggito ai nazisti, mentre la madre Inga, era una cattolica polacca sfuggita ai sovietici. Ha ottenuto una laurea in Belle Arti presso l'Universit\u00e0 di Leeds. Morgan ha sposato la principessa Anna Carolina von Schwarzenberg, figlia del politico e nobile ceco, il principe Karl von Schwarzenberg, civilmente a Londra il 28 luglio 1997 e religiosamente a Murau in Austria il 6 settembre 1997. Hanno cinque figli: Gioia Maria Morgan (1999), Robin Leopold Morgan (2001), Karol Benjamin Morgan (2004), Mr. Morgan (2006) e L\u00e1szlo Morgan (2011). Hanno vissuto a Battersea, nel sud di Londra fino all'inverno del 2006, quando la famiglia si \u00e8 trasferita a Vienna. Si sono separati nel 2014 e lui risiede a Londra. Morgan ha avuto una relazione con l'attrice Gillian Anderson dall'estate 2016 fino a Dicembre 2020.\nCarriera.\nPer gran parte degli anni novanta, Morgan scrive sceneggiature per la televisione e ha i primi approcci con il cinema scrivendo la sceneggiatura della commedia \"Martha da legare\". Conosce il successo con il film televisivo \"The Deal\", diretto da Stephen Frears e incentrato sul rapporto tra Tony Blair e Gordon Brown.\nNel 2006, basandosi sul romanzo di Giles Foden, collabora con Jeremy Brock alla sceneggiatura de \"L'ultimo re di Scozia\", aggiudicandosi un BAFTA al miglior adattamento. Sempre nel 2006 collabora nuovamente con Stephen Frears e scrive la sceneggiatura di \"The Queen - La regina\", raccontando l'impatto che ebbe la morte di Lady Diana sulla famiglia reale britannica. Morgan \u00e8 stato candidato all'Oscar per la migliore sceneggiatura originale.\nIl suo primo dramma teatrale, \"Frost/Nixon\", \u00e8 stato rappresentato al Donmar Warehouse Theatre nel 2006, racconta la serie di interviste televisive, rilasciate nel 1977, tra l'ex Presidente degli Stati Uniti Richard Nixon e il giornalista David Frost, che si conclusero con una tacita ammissione di colpa per quanto riguarda il coinvolgimento di Nixon nello scandalo Watergate. Nel 2008 Ron Howard adatta per il grande schermo il suo dramma teatrale, curando personalmente la sceneggiatura di \"Frost/Nixon - Il duello\". Nixon viene interpretato da Frank Langella mentre Frost \u00e8 interpretato da Michael Sheen.\nNel 2010 ha scritto la sceneggiatura di \"I due presidenti\", incentrato sulla relazione speciale tra l'ex Primo Ministro inglese Tony Blair e l'ex Presidente degli Stati Uniti Bill Clinton. Il film, terza pellicola della \"Trilogia Blair\", avrebbe dovuto segnare il suo debutto alla regia, ma ha preferito passare il testimone a Richard Loncraine.\nNel 2015 crea la serie televisiva \"The Crown\" per Netflix, incentrata sulla vita della regina Elisabetta II: la prima stagione \u00e8 stata resa disponibile interamente il 4 novembre 2016, la seconda l'8 dicembre 2017."}
{"id": "2194947", "revid": "663330", "url": "https://it.wikipedia.org/wiki?curid=2194947", "title": "Ron Howard", "text": "Affermatosi gi\u00e0 come attore bambino al cinema e alla televisione, diviene celebre in tutto il mondo grazie al ruolo di Richie Cunningham nella famosa \"sitcom\" \"Happy Days\". Partecipa a film celebri come il \"cult\" \"American Graffiti\" (1973) di George Lucas e \"Il pistolero\" (1976) di Don Siegel, per poi intraprendere una fortunata e prolifica carriera da regista che lo ha portato a dirigere commedie come \"Splash - Una sirena a Manhattan\" (1984), \"Cocoon - L'energia dell'universo\" (1985) e \"Il Grinch\" (2000), ma anche altri film di generi differenti, alcuni dei quali entrati nell'immaginario collettivo, come \"Apollo 13\" (1995), \"A Beautiful Mind\" (2001), \"Cinderella Man - Una ragione per lottare\" (2005), la trilogia de \"Il codice da Vinci\" (2006), \"Frost/Nixon - Il duello\" (2008) e \"Rush\" (2013).\nNel corso degli anni ha ottenuto numerosi riconoscimenti tra cui due premi Oscar (miglior regista e miglior film) per \"A Beautiful Mind\" ed altre due candidature per \"Frost/Nixon\", un Golden Globe, due Emmy Awards ed un Grammy Award. Ha poi ricevuto sei candidature ai premi BAFTA ed \u00e8 stato in concorso una volta per l'Orso d'oro al Festival di Berlino.\nCarriera.\nAttore.\nNel 1959, all'et\u00e0 di soli 5 anni, recita ne \"La giostra\", quinto episodio della famosa serie \"Ai confini della realt\u00e0\". Guadagna poi maggiore attenzione grazie al ruolo di Winthrop Paroo, il bambino balbuziente in \"Capobanda\" (1962), versione cinematografica del musical \"The Music Man\", con Robert Preston e Shirley Jones. Nel 1963 compare in \"Una fidanzata per pap\u00e0\" di Vincente Minnelli, accanto a Glenn Ford, Dina Merrill, Stella Stevens e Shirley Jones, nel quale interpreta efficacemente il ruolo del bambino, con una sensibilit\u00e0 ben differente dai personaggi schematici e bamboleggianti tipici del cinema hollywoodiano.\nAppare poi nella serie televisiva \"The Andy Griffith Show\" (1960-1968), nella quale interpreta il ruolo di Opie Taylor, il figlio dello sceriffo locale della citt\u00e0 immaginaria di Mayberry (Carolina del Nord). Nel 1965 partecipa a una puntata della serie televisiva western \"La grande vallata\", nell'episodio intitolato \"Il morso del lupo\". In questi primi anni di carriera, \u00e8 spesso accreditato come \"Ronny Howard\". Nel frattempo frequenta la USC School of Cinema-Television della University of Southern California, ma non si diploma.\nNel 1973 ottiene la parte di Steve Bolander nel film \"American Graffiti\" di George Lucas, che omaggia la giovent\u00f9 dei ragazzi degli anni cinquanta-sessanta. Howard accetta il ruolo anche per staccarsi dai personaggi \"infantili\" dei suoi precedenti film. Questa interpretazione lo rende un volto molto conosciuto sul grande schermo e il film si rivela un buon successo sia di pubblico che di critica.\nL'anno successivo diviene famoso in tutto il mondo grazie al ruolo di Richie Cunningham, il miglior amico di Fonzie, nella celebre serie televisiva \"Happy Days\" (1974-1984). La serie presenta una visione idealizzata della vita americana a cavallo tra gli anni cinquanta e sessanta e ottiene un immediato successo mondiale. Richie \u00e8 il protagonista delle prime sette stagioni della serie ed \u00e8 raffigurato come il figlio studioso e ben educato. Howard decide in seguito di abbandonare la serie per seguire la carriera di regista. Nella trama, l'uscita di scena di Richie viene giustificata con l'adesione alla carriera militare. Howard, comunque, rimarr\u00e0 fortemente legato al personaggio tornando ad interpretarlo solo per quattro puntate tra il 1983 e il 1984.\nNel 1976 prende parte al film \"Il pistolero\" di Don Siegel, classico western crepuscolare, in cui John Wayne interpreta l'ultimo ruolo della sua carriera di attore. Per questo film ottiene una candidatura al Golden Globe come miglior attore non protagonista.\nRegista.\nNel 1977, mentre \u00e8 ancora una delle star di \"Happy Days\", dirige il suo primo film (dopo 3 cortometraggi), una commedia d'azione a basso costo intitolata \"Attenti a quella pazza Rolls Royce\" (da lui anche interpretata). Dopo aver lasciato il set di \"Happy Days\" nel 1980 dirige diversi film per la televisione.\nIl suo primo grande successo sul grande schermo arriva nel 1982 quando dirige la pellicola \"Night Shift - Turno di notte\", con due attori all'epoca ancora sconosciuti come Michael Keaton e Shelley Long; la pellicola \u00e8 prodotta da Henry Winkler, il Fonzie di \"Happy Days\", che appare nel film in un ruolo da comprimario. Nel film compare anche Kevin Costner e la giovanissima Shannen Doherty. La pellicola registra un buon incasso al box office e ottiene ottime critiche.\nDa allora ha diretto numerosi film di successo, tra i quali \"Splash - Una sirena a Manhattan\" (1984), \"Cocoon - L'energia dell'universo\" (1985), \"Apollo 13\" (1995), candidato a diversi premi Oscar, \"Il Grinch\" (2000), accolto in maniera controversa dalla critica ma grande successo di pubblico e vincitore dell'Oscar al miglior trucco, e \"A Beautiful Mind\" (2001), per il quale vince l'Oscar al miglior regista; la pellicola, dedicata alla vita del matematico John Nash, interpretato da Russell Crowe, si aggiudica complessivamente 4 statuette e diverse candidature.\nNel 2005 Howard dirige il film \"Cinderella Man - Una ragione per lottare\", nel quale torna a lavorare con Russell Crowe, ricevendo alcune critiche per la rappresentazione del pugile James J. Braddock, all'interno comunque di una accurata ricostruzione storica del periodo della grande depressione. Il film in generale viene accolto favorevolmente e ottiene un discreto successo al box office.\nTra il 2006 e il 2009 dirige \"Il codice da Vinci\" e \"Angeli e demoni\", dagli omonimi romanzi di Dan Brown, con Tom Hanks protagonista. In quest'ultimo film, Ron Howard ingaggia alcuni membri della sua famiglia in parti minori. Entrambi i capitoli si rivelano un enorme successo di pubblico. Con l'occasione Howard annuncia che non diriger\u00e0 il terzo capitolo intitolato \"Il simbolo perduto\", mentre si occuper\u00e0 di \"Inferno\". Nel 2008 adatta per il grande schermo il dramma teatrale di \"Frost/Nixon - Il duello\". Nixon viene interpretato da Frank Langella mentre Frost \u00e8 interpretato da Michael Sheen.\nNel 2011 dirige \"Il dilemma\", uscito il 6 gennaio dello stesso anno. che per\u00f2 si rivela un flop al botteghino e riceve critiche negative. Il suo successivo film \u00e8 \"Rush\", scritto da Peter Morgan, nel quale si racconta la rivalit\u00e0 tra i piloti di Formula 1 Niki Lauda e James Hunt, interpretati rispettivamente da Daniel Br\u00fchl e Chris Hemsworth, uscito in Italia il 19 settembre 2013. Nel 2015 dirige \"Heart of the Sea - Le origini di Moby Dick\" con Charlotte Riley, Chris Hemsworth, Cillian Murphy, Michelle Fairley e Paul Anderson. Nel 2017 prende il posto di Phil Lord e Chris Miller alla regia dello spin-off della saga di \"Guerre stellari\" incentrato sul personaggio di Ian Solo. Nel 2020 dirige poi il suo nuovo film drammatico, \"Elegia americana\", tratto dall'omonima autobiografia di J.D. Vance, con protagoniste Glenn Close ed Amy Adams.\nAltri lavori.\nHoward \u00e8 il co-proprietario con Brian Grazer della \"Imagine Entertainment\", una compagnia di produzione cinematografica e televisiva, che ha prodotto notevoli successi come \"Friday Night Lights\", \"8 Mile\", il serial televisivo \"24\" e la serie televisiva \"Felicity\".\nAttraverso la sua societ\u00e0 \"Imagine Television\", Howard continua ad avere una forte presenza in televisione, non solo come produttore, ma anche attivamente; \u00e8 anche stato il produttore ed il narratore (non accreditato) dell'acclamata serie televisiva \"Arrested Development - Ti presento i miei\", oltre che ideatore. La serie ha ottenuto un ottimo successo e ad essa sono stati dedicati molti siti web creati dai fan.\nPer le elezioni presidenziali statunitensi del 2008 si schiera, girando un cortometraggio dal titolo \"Ron Howard's Call to Action\", a favore del candidato democratico Barack Obama. Nel corto torna ad impersonare Richie Cunningham, recitando accanto ad Henry Winkler, che a sua volta ritorna ad essere il Fonzie di \"Happy Days\".\nVita privata.\nHoward \u00e8 di discendenza olandese, scozzese, inglese, irlandese e tedesca. Suo fratello minore, Clint Howard e i suoi genitori Rance Howard e Jean Speegle Howard, sono anch'essi attori. Dalla moglie Cheryl Alley, conosciuta ai tempi del liceo, sposata nel 1975, ha avuto tre figlie, Bryce e le gemelle Paige e Jocelyn, e un figlio, Reed Cross. \u00c8 amico di Henry Winkler, tanto che quest'ultimo \u00e8 stato il padrino di battesimo di sua figlia Bryce.\nNel 2007 \u00e8 diventato nonno per la prima volta quando sua figlia Bryce ha avuto un figlio.\nDoppiatori italiani.\nDa doppiatore \u00e8 sostituito da:"}
{"id": "2194948", "revid": "1494169", "url": "https://it.wikipedia.org/wiki?curid=2194948", "title": "Abitabilit\u00e0", "text": ""}
{"id": "2194950", "revid": "66003575", "url": "https://it.wikipedia.org/wiki?curid=2194950", "title": "Fabbrica Macchine Sant\u2019Andrea", "text": ""}
{"id": "2194951", "revid": "1369234", "url": "https://it.wikipedia.org/wiki?curid=2194951", "title": "Robert Downey Jr.", "text": "Esordisce sul grande schermo, insieme a suo padre Robert Downey Sr., gi\u00e0 all'et\u00e0 di cinque anni. Nel 1993 viene candidato per la prima volta all'Oscar al miglior attore e vince un Premio BAFTA per l'interpretazione di Charlie Chaplin nel film \"Charlot\". Nel 2000 si \u00e8 unito al cast della serie TV \"Ally McBeal\", grazie alla quale ha ricevuto un Golden Globe per il miglior attore non protagonista in una serie e lo Screen Actors Guild Award per il miglior attore in una serie commedia. Il suo personaggio \u00e8 stato eliminato dalla serie quando l'attore \u00e8 stato licenziato a causa di due arresti per droga avvenuti tra la fine del 2000 e l'inizio del 2001.\nA partire dal 2008, Downey si \u00e8 imposto all'attenzione internazionale grazie al ruolo del supereroe Iron Man, apparendo nei film del Marvel Cinematic Universe sia nel ruolo principale, sia come membro di un cast corale o in un cameo. Nel 2009 ha recitato nel film di Guy Ritchie, \"Sherlock Holmes\", vincendo il Golden Globe per il miglior attore in un film commedia o musicale, e nel 2011, nel sequel \"Sherlock Holmes - Gioco di ombre\".\nHa inoltre recitato in \"The Avengers\", ', \"Iron Man 3\", ', ' e ', che fanno parte dei film con i maggiori incassi di sempre e hanno guadagnato ciascuno oltre 1,1 miliardi di dollari. Inoltre, Downey, per tre anni consecutivi, dal 2012 al 2015, \u00e8 stato in cima alla lista di \"Forbes\" tra gli attori pi\u00f9 pagati al mondo, con una stima di circa 80 milioni di dollari tra giugno 2014 e giugno 2015.\nBiografia.\nInfanzia e giovent\u00f9.\nSuo padre \u00e8 il regista Robert Downey Sr., che \u00e8 ebreo e di origini irlandesi. Il suo vero cognome era Elias, ma decise di prendere il cognome del patrigno, Downey. La madre, Elsie Ann Ford, con ascendenze scozzesi, tedesche e svizzere, ha recitato in alcuni film del marito Downey Sr. Downey Jr. e sua sorella, Allyson, sono cresciuti nel quartiere di New York di Greenwich Village.\nFin da bambino i rapporti con suo padre erano difficili, in quanto, gi\u00e0 all'et\u00e0 di sei anni lo spinse a fumare marijuana. Per il padre, secondo Downey, fumare insieme a lui era l'unico modo per dimostrargli il proprio affetto, ma ci\u00f2 lo ha portato, anche da adulto, ad avere problemi con l'alcol e la droga.\nDurante l'infanzia ha recitato in diversi film diretti dal padre. Fece il suo esordio all'et\u00e0 di cinque anni nel film \"Pound\", interpretando un cucciolo, e successivamente, a sette anni, \u00e8 nel cast di \"Greaser's Palace\". All'et\u00e0 di 10 anni, mentre abitava a Londra, ha frequentato la Perry House School a Chelsea e ha studiato danza classica. Dopo il divorzio dei genitori, avvenuto quando lui aveva 13 anni, si \u00e8 trasferito con il padre in California, dove ha frequentato la Santa Monica High School. A 17 anni, nel 1982, \u00e8 tornato a New York per studiare performance art alla Stagedoor Manor.\nDowney e Kiefer Sutherland, che hanno recitato insieme per \"1969 - I giorni della rabbia\", per tre anni sono stati coinquilini, quando si trasfer\u00ec nuovamente a Hollywood per intraprendere la carriera di attore.\nEsordio e successo di critica (1983-1996).\nFece il suo esordio al Joyce Theater nel 1983, nella produzione di \"American Passion\" di Norman Lear. Nel 1985 \u00e8 entrato nel cast di \"Saturday Night Live\", ma, dopo un anno di critiche, Downey, e la maggiore parte del cast, vengono rimpiazzati. \"Rolling Stone\" nomina l'attore come il peggiore membro del cast del \"SNL.\"\nNello stesso anno fa parte del cast di \"Ultima occasione\", per poi interpretare la parte di un bullo nel film comico \"La donna esplosiva\", diretto da John Hughes. Il suo primo ruolo da protagonista \u00e8 stato con Molly Ringwald in \"Ehi... ci stai?\" nel 1987. Grazie a questi e altri film legati alla cultura degli adolescenti degli anni ottanta, venne inserito nel gruppo Brat Pack.\nNel 1987 interpreta il ruolo di Julian Wells, un ricco ragazzo tossicodipendente che perde velocemente controllo sulla sua vita nel film, \"Al di l\u00e0 di tutti i limiti\", tratto da \"Meno di zero\", primo romanzo di Bret Easton Ellis. La sua elogiata performance gli apre le porte per film come \"Uno strano caso\", diretto da Emile Ardolino, \"Air America\", con l'amico e collega Mel Gibson, e \"Bolle di sapone\" nel 1991.\nNel 1992 interpreta Charlie Chaplin in \"Charlot\", ruolo per il quale si prepara con gran cura. Impara infatti a suonare il violino e giocare a tennis con la mano sinistra. Con un insegnante personale impara a imitare la postura e le movenze di Chaplin. Per il ruolo, Downey viene candidato all'Oscar al miglior attore e al Golden Globe per il miglior attore in un film drammatico, vincendo il suo primo Premio BAFTA al miglior attore protagonista nel 1993.\nNel 1993 \u00e8 apparso nel film \"4 fantasmi per un sogno\", con Alfre Woodard e Kyra Sedgwick e \"America oggi\" con Matthew Modine e Julianne Moore, con il quale si aggiudica la Coppa Volpi speciale al miglior cast alla Mostra internazionale d'arte cinematografica di Venezia e il Golden Globe Speciale per il miglior cast. Lo stesso anno appare anche in un documentario basato sulle campagne presidenziali del 1992 intitolato \"The Last Party\", scritto da lui stesso.\nProblemi di droga (1996-2001).\nTra il 1996 e il 2001 Downey venne arrestato diverse volte con accuse legate al possesso e al consumo di droga, sostenendo diversi programmi di riabilitazione, ma senza successo.\nNell'aprile del 1996, viene arrestato per possesso di eroina, cocaina e di una pistola .357 Magnum. Un mese dopo, in libert\u00e0 per buona condotta, fu arrestato per violazione di domicilio dopo essersi addormentato ubriaco nella casa del suo vicino. Venne condannato a tre anni di libert\u00e0 condizionale con obbligo di test di droga periodici. Nel 1997 salt\u00f2 un test e fu condannato a sei mesi di detenzione nella Los Angeles County Jail. Nel 1999, salt\u00f2 un altro test, per cui venne arrestato un'altra volta. Difeso da John Stewart Holden fu condannato a una pena detentiva di tre anni presso una struttura riabilitativa californiana: il Corcoran II. Al momento dell'arresto, erano pronti diversi progetti cinematografici, con l'eccezione di \"In Dreams\", per il quale gli fu permesso di completare. Era stato anche assunto per interpretare il diavolo in una serie animata della NBC, \"God, the Devil and Bob\", ma venne licenziato quando non riusc\u00ec a presentarsi per le prove.\nViene rilasciato anticipatamente dopo quasi un anno, nel 2000. Una settimana dopo, Downey si \u00e8 unito al cast della serie televisiva \"Ally McBeal\", recitando accanto a Calista Flockhart. Per questa interpretazione, l'anno successivo, \u00e8 stato nominato per un Premio Emmy come migliore attore non protagonista in una serie commedia e ha vinto un Golden Globe come miglior attore non protagonista in una serie. Nonostante il successo, Downey ritiene che la sua performance in quella serie \u00e8 stata sopravvalutata e ha dichiarato: \"Era il mio punto pi\u00f9 basso in termini di dipendenza. A quel punto non mi importava se non avessi pi\u00f9 recitato\". \u00c8 anche apparso come scrittore e cantante nell'album di Vonda Shepard con la colonna sonora di \"Ally McBeal\"; ha inoltre duettato con Sting, cantando \"Every Breath You Take\", in un episodio della serie.\nPrima della fine della prima stagione in \"Ally McBeal\", viene nuovamente arrestato per possesso di cocaina e Valium. Durante il processo, firma comunque il contratto per comparire in almeno altri otto episodi. Nell'aprile 2001, mentre si trovava in libert\u00e0 vigilata, un poliziotto lo trov\u00f2 a vagare a piedi nudi nei pressi di Culver City, vicino a Los Angeles, sotto l'effetto di cocaina. Dopo questo ultimo arresto, il produttore David E. Kelley e altri dirigenti di \"Ally McBeal\" decidono in una riscrittura dello show e licenziano Downey. L'arresto di Culver City gli costa il ruolo nel film \"I perfetti innamorati\". La successiva incarcerazione costringe Mel Gibson a chiudere la produzione teatrale programmata di \"Amleto\", per cui Downey era stato scritturato nel gennaio 2001.\nAl processo nel luglio 2001 l'attore non viene condannato, ma inviato in riabilitazione e in libert\u00e0 vigilata per tre anni. Tutto ci\u00f2 grazie a una legge, la \"California Proposition 36\", emanata l'anno prima per aiutare tossicodipendenti non violenti a superare le loro assuefazione, piuttosto che finire in carcere.\nRitorno (2001-2008).\nDowney ha ottenuto il suo primo lavoro dopo il processo nell'agosto del 2001, nel video di \"I Want Love\" di Elton John, per la regia di Sam Taylor-Wood.\nNel 2003, per intercessione di Mel Gibson, con il quale aveva lavorato in \"Air America\", prende parte a \"The Singing Detective\". Lo stesso anno, \u00e8 nel cast di \"Gothika\", prodotto da Joel Silver, con cui, tramite l'allora fidanzata Susan Levin, stringer\u00e0 un rapporto di amicizia e che lo aiuter\u00e0 a ottenere il ruolo in \"Kiss Kiss Bang Bang\".\nIl 23 novembre del 2004, Downey pubblica il suo album musicale di esordio, \"The Futurist\", con l'etichetta Sony Classical, per il quale ha disegnato la copertina con il figlio Indio. L'album ha ricevuto recensioni contrastanti.\nDopo \"Gothika\", Downey copre una serie di ruoli da protagonista e coprotagonista, anche in alcuni film semi-indipendenti: \"Guida per riconoscere i tuoi santi\", \"Good Night, and Good Luck.\", \"A Scanner Darkly - Un oscuro scrutare\", nel quale Downey interpreta proprio il ruolo di un tossicodipendente, e \"Fur - Un ritratto immaginario di Diane Arbus\", diretto da Steven Shainberg, con Nicole Kidman.\nPartecipa inoltre alla commedia thriller \"Kiss Kiss Bang Bang\", diretta da Shane Black, e al film Disney \"Shaggy Dog - Pap\u00e0 che abbaia... non morde\".\nNel 2006, \u00e8 doppiatore guest star nel cartone \"I Griffin\", nell'episodio \"Se non son matti\", interpretando il personaggio di Patrick Pewterschmidt. Nello stesso anno firma un contratto con la casa editrice, HarperCollins, per la scrittura di un libro di memorie. Nel 2008, tuttavia, ha restituito l'anticipo ricevuto, annullando il progetto.\nNel 2007, \u00e8 apparso nel film \"Charlie Bartlett\" e nel thriller di David Fincher \"Zodiac\", basato sulla vicenda reale di un serial killer statunitense degli anni 1960 e 1970, il Killer dello Zodiaco, interpretando il ruolo del giornalista del \"San Francisco Chronicle\" Paul Avery.\nRiconoscimento internazionale (2008-presente).\nNel 2006 venne scritturato per recitare la parte di Tony Stark nel film \"Iron Man\", diretto da Jon Favreau, che ha dovuto convincere la produzione a puntare su di lui grazie alla notevole popolarit\u00e0. Il film venne distribuito nelle sale cinematografiche statunitensi il 2 maggio 2008. Downey ricevette critiche molto positive per il ruolo venendo descritto come il \"punto di luce\" del film.\nDopo \"Iron Man\", ha recitato con Ben Stiller e Jack Black in un altro film estivo del 2008, diretto da Stiller, \"Tropic Thunder\". Le tre stelle interpretano tre attori hollywoodiani molto diversi tra loro che vengono scritturati per recitare in un film intitolato \"Tropic Thunder\". Downey interpreta Kirk Lazarus, un attore australiano di fantasia, vincitore di cinque Oscar e promotore del metodo attoriale. Nel film Downey giunge persino a scurirsi chirurgicamente la pelle per poter interpretare il sergente afroamericano Lincoln Osiris. Uscito il 13 agosto 2008, fu un successo di critica e l'attore nominato sia al Golden Globe 2009 sia all'Oscar 2009 come migliore attore non protagonista.\nNel 2008 recita, inoltre, nel film \"Il solista\", uscito nel 2009 e prodotto dalla Paramount Pictures. Uscito nelle sale il 25 dicembre 2009 \"Sherlock Holmes\" ottiene ottimi incassi ai botteghini statunitensi. Grazie al ruolo, Downey, vince il Golden Globe per il miglior attore in un film commedia o musicale.\nDopo il grande successo del 2008 di \"Iron Man\", appare in un cameo alla fine del film del 2008 \"L'incredibile Hulk\", per poi riprendere il ruolo di Tony Stark nel primo dei due sequel previsti per \"Iron Man\", \"Iron Man 2\", uscito nel maggio 2010. Sempre nel 2010 \u00e8 protagonista della commedia \"Parto col folle\", co-interpretata da Zach Galifianakis. Nel 2011 recita nel sequel di \"Sherlock Holmes\", \"Sherlock Holmes - Gioco di ombre\".\nNel 2012 riprende il ruolo di Tony Stark/Iron Man in \"The Avengers\", diretto da Joss Whedon. Il film ricevette recensioni positive e fu un enorme successo ai botteghini di tutto il mondo, ed \u00e8 il nono film di maggior incasso di tutti i tempi, con pi\u00f9 di un miliardo e mezzo di dollari di incasso. Robert Downey Jr. \u00e8 stato elogiato per il suo carisma e, soprattutto, per essere di fatto il leader dei Vendicatori.\nHa ripreso il ruolo di Tony Stark in \"Iron Man 3\" (2013), ' (2015), ' (2016), ' (2017), ' (2018), che, con un incasso di oltre 2 miliardi di dollari, \u00e8 diventato il quinto film di maggior incasso di tutti i tempi, in ' (2019), che ha superato gli incassi del suo predecessore diventando anche il film di maggior incasso di tutti i tempi, e in ' (2019), in cui appare tramite filmati d'archivio presi da \"Captain America: Civil War\".\nNel 2014 produce inoltre un proprio film indipendente, \"The Judge\", presentato in apertura al Festival Internazionale del Cinema di Toronto.\nNel 2015, ormai riabilitato da anni, ottiene la grazia formale del governatore Jerry Brown e la cancellazione dei precedenti penali per i reati di possesso di droga, possesso non autorizzato di armi, rissa e guida in stato d'ebbrezza per cui era stato condannato nel 1996 e nel 1999. Il tribunale californiano ha \"evidenziato che dopo il suo rilascio dal carcere Downey Jr. ha vissuto in modo onesto e retto, mostrando doti morali e comportandosi come un cittadino rispettoso della legge\".\nNel 2018 viene scelto dalla Universal Pictures per interpretare il dottor Dolittle in \"Dolittle\", basato sugli omonimi romanzi delle avventure del dottor John Dolittle; il film \u00e8 diretto da Stephen Gaghan, \u00e8 prodotto dalla sua casa di produzione \"Team Downey\" ed \u00e8 stato distribuito nelle sale cinematografiche statunitensi il 17 gennaio 2020.\nNel 2019 viene annunciato il sequel di \"Sherlock Holmes - Gioco di ombre\" che sar\u00e0 diretto da Dexter Fletcher.\nAltri progetti.\nIl 14 giugno 2010, Robert Downey Jr. e sua moglie, Susan, hanno aperto la loro casa di produzione chiamata \"Team Downey\". Il loro primo progetto \u00e8 stato \"The Judge\".\nVita privata.\nIl 28 maggio 1992 sposa la musicista Deborah Falconer, dalla quale ha il suo primo figlio, Indio, nato il 7 settembre 1993. La coppia divorzia ufficialmente nel 2004, dopo dodici anni di matrimonio. Il 27 agosto 2005 sposa la produttrice Susan Levin, incontrata sul set di \"Gothika\" nel 2003. La coppia ha un figlio, Exton Elias Downey, nato il 7 febbraio 2012 e una figlia, Avri Roel Downey, nata il 4 novembre 2014.\nDipendenza e sobriet\u00e0.\nDowney afferma di essere libero dalla droga dal luglio 2003, e ha attribuito il merito alla moglie, la famiglia, la meditazione, lo yoga e la pratica del Wing Chun. Ha imparato il kung fu da Eric Oram, consulente di scene di lotta in molti film di Downey. Oram \u00e8 stato anche il coordinatore personale delle scene di lotta di Downey per ' e '.\nImpegno sociale.\nNel 2015 Downey ha presentato ad un bambino nato senza un braccio una protesi dalle fattezze del braccio di Iron Man con cui poter compiere le operazioni di un braccio naturale.\nDoppiatori italiani.\nNelle versioni in italiano delle opere in cui ha recitato, Robert Downey Jr. \u00e8 stato doppiato da:\nDa doppiatore \u00e8 sostituito da:"}
{"id": "2194952", "revid": "7336", "url": "https://it.wikipedia.org/wiki?curid=2194952", "title": "Licenza di abitabilit\u00e0", "text": ""}
{"id": "2194953", "revid": "292162", "url": "https://it.wikipedia.org/wiki?curid=2194953", "title": "Brucoli", "text": "Brucoli \u00e8 un borgo marinaro, frazione del comune di Augusta, in provincia di Siracusa. \nStoria.\nL'abitato di Brucoli sorge a circa 5 km da Augusta, accanto ad un canale naturale che lo affianca per gran parte della sua lunghezza, ed \u00e8 nato come villaggio di pescatori. Sulle pareti, lungo il corso del canale, sono visibili numerose grotte, tipiche abitazioni dell'et\u00e0 neolitica. A ovest del canale, un vero e proprio fiordo formato dall'estuario del torrente Porc\u00e0ria, si apre una vasta area, la \"Gisira\", un grande tavoliere calcareo digradante verso il mare, dove all'estremo nord si trovano le tracce di un villaggio neolitico.\n\"Nel bel mezzo di questo panorama \u00e8 il borgo con le case biancheggianti assembrate sul mare, il cielo di cobalto, il porto-canale ed il castello patinato di vetust\u00e0 che il sole dei meriggi d'estate, con prodigiosa mag\u00eca d'alchimista, trasforma in un fantastico maniero d'oro antico\".\nSecondo quanto racconta Tucidide nella sua \"Guerra del Peloponneso\" (VI,4), qui giunsero i primi greci da Megara con a capo l'ecista Lamis, che sulla sponda del fiume \u03a0\u03b1\u03bd\u03c4\u03b1\u03ba\u03cd\u1fb1\u03c2 (\"Pantak\u00fd\u0101s\") fond\u00f2 un borgo, a cui diede il nome di \u03a4\u03c1\u03ce\u03c4\u03b9\u03bb\u03bf\u03bd (\"Tr\u00f3tilon\"). Da questo primo approdo, si diressero a Lentini e, da l\u00ec scacciati dai Calcidesi, fondarono prima Thapsos e poi Megara Hyblaea.\n. (Lamide, guidando un'emigrazione da Megara, giunse in Sicilia, e colonizz\u00f2 sopra il fiume \"Pantak\u00fd\u0101s\" una localit\u00e0 dal nome di \"Tr\u00f3tilon\".\nSul pianoro della Gisira in un'oasi di verde, sorge il Santuario della Madonna dell'Adonai, con l'annesso eremo, costruito su una grotta naturale, gi\u00e0 di uso greco, sulla cui parete di fondo si pu\u00f2 ammirare una figura di Madonna con Bambino Ges\u00f9 che, secondo la tradizione, sarebbe stata dipinta nel IV secolo dal vescovo di Lipari Agatone, qui rifugiatosi per sfuggire alle persecuzioni.\nIl torrente Porc\u00e0ria, l'antico Pantakyas, prima di giungere alla contrada \"Baia Arcile\", in un'ansa dalle pareti alte presenta cavit\u00e0 di tombe dell'et\u00e0 del bronzo, lungo tutto il costone chiamato Vallone Maccaudo. Nei secoli passati pare che il fiume fosse navigabile per una lunga tratta nell'entroterra, e veniva usato per il trasporto delle merci dalla costa verso l'interno.\nBrucoli con il suo porto-canale fu aggregata nel Quattrocento alla Camera delle regine Aragonesi. Il governatore Giovanni Cabastida, per ordine della Regina Giovanna, nel 1467 fece costruire il castello a guardia dell'emporio e dei magazzini dove si caricavano le merci da esportare. Il Caricatore di Brucoli (cos\u00ec venivano chiamati i porti da cui partivano e a cui giungevano le merci) in et\u00e0 aragonese era molto importante per la sua attivit\u00e0 e fu accorpato al regio demanio. In un'ala del castello fu adibita una piccola chiesa, la prima del paese, e sopra il torrione sud-occidentale furono edificati due pilastri a mo' di campanile. Sempre all'interno del castello vi era una stanza utilizzata come luogo di sepoltura.\nL'ottocentesca chiesa parrocchiale ad unica navata, edificata a pi\u00f9 riprese, \u00e8 dedicata a San Nicola di Bari, protettore dei naviganti e patrono del paese. Secondo una tradizione locale, i marinai di una nave invocarono in mezzo alla tempesta il Santo e trovarono rifugio nel canale di Brucoli. In segno di riconoscenza portarono nella chiesa in costruzione il quadro raffigurante San Nicola in trono, oggi divenuto pala dell'altare maggiore. L'edificio sacro ha subito gravi danni a causa del terremoto del 13 dicembre 1990. Messo in sicurezza e provvisoriamente riaperto il 25 maggio 1997, \u00e8 stato restaurato e riaperto al culto il 18 dicembre 2005. Di grande pregio \u00e8 l'ottocentesco simulacro ligneo di San Nicola, che si conserva sull'altare maggiore, dietro il quadro che raffigura il Santo.\nPer quantit\u00e0 di merci esportate, Brucoli, spesso superava anche il porto di Augusta ottenendo cos\u00ec spesso privilegi in servizi e premi in denaro. Le esportazioni riguardavano carichi di frumento, formaggio, tonno, zucchero e altri prodotti cerealicoli.\nOggi il porto-canale, foce del Porc\u00e0ria, \u00e8 navigabile per un centinaio di metri dalla foce da imbarcazioni di piccola stazza dato che il fondale, nel corso degli anni, \u00e8 andato alzandosi sempre pi\u00f9. Con opportuni interventi potrebbe essere ripulito e dragato per renderlo pi\u00f9 agevole alle imbarcazioni da diporto o da pesca. Addentrandosi di qualche decina di metri all'interno del canale, \u00e8 ancora oggi possibile vedere il ponticello sul fiume, utilizzato dalle antiche donne del paese come lavatoio. Oggi a Brucoli si \u00e8 ultimamente sviluppato anche il settore del turismo, grazie alla presenza di un villaggio turistico, il \"Brucoli Village\" (ex Valtur), e di una discoteca, il \"Moplen\", ed anche perch\u00e9 il Castello Aragonese \u00e8 un monumento attrattivo molto importante.\nTradizioni locali.\nTradizioni e folclore.\nL'ultima domenica di luglio si svolge la festa del patrono san Nicola. Ad anni alterni si festeggia con una lunga processione di barche sul mare. Al largo, dalla barca che porta il simulacro del Patrono viene gettata in mare una corona di alloro in memoria dei caduti del mare. Il 6 dicembre, giorno della festa liturgica di San Nicola, il patrono si ricorda con la celebrazione di una Messa solenne.\nOgni 5 agosto, da diversi secoli, dalla chiesa parrocchiale ha inizio un pellegrinaggio che, attraversando il fiume e seguendo l'antica strada che porta alla contrada Gisira, giunge al santuario della Madonna dell'Adonai, in cui viene celebrata la messa."}
{"id": "2194956", "revid": "7336", "url": "https://it.wikipedia.org/wiki?curid=2194956", "title": "Aggravanti", "text": ""}
{"id": "2194960", "revid": "1543377", "url": "https://it.wikipedia.org/wiki?curid=2194960", "title": "Discografia di Stevie Wonder", "text": "Questa pagina contiene la discografia di Stevie Wonder, cantautore e polistrumentista statunitense.\nSingoli.\nNota: I singoli \"Ebony and Ivory\", \"I Just Called to Say I Love You\", e \"Isn't She Lovely\" sono stati certificati disco d'oro dalla RIAA.\nDiscografia italiana.\n45 giri.\nStevie Wonder pubblic\u00f2 nel 1968 \"A Place in the Sun\" in versione italiana, con il titolo \"Il sole \u00e8 di tutti\" su etichetta Motown Records distribuita allora dalla RCA Italiana; il retro del 45 giri si intitolava \"Passo le mie notti qui da solo\", anch'esso quindi in lingua italiana.\nSempre in italiano pubblic\u00f2 altri 45 giri, come \"Solo te, solo me, solo noi\" (cover di \"Yester me, yester you, yesterday\"), \"Non sono un angelo\" (cover di \"I'm wondering\") e \"Dove vai?\" (cover di \"Travelin' man\"); inoltre partecip\u00f2 al Festival di Sanremo 1969 in coppia con Gabriella Ferri con \"Se tu ragazza mia\"."}
{"id": "2194961", "revid": "322321", "url": "https://it.wikipedia.org/wiki?curid=2194961", "title": "Giuseppe Bologna", "text": "Cavaliere napoletano, fu prima arcivescovo metropolita di Benevento dal 1674 al 1680 e poi di Capua, per 5 anni, dal 25 marzo 1692 al 1697."}
{"id": "2194965", "revid": "938", "url": "https://it.wikipedia.org/wiki?curid=2194965", "title": "Sterlina oceaniana", "text": "La sterlina era una valuta emessa dagli occupanti giapponesi degli ex territori e colonie del Regno Unito e dell'Australia tra il 1942 e il 1945. Questi comprendevano le Isole Gilbert ed Ellice, Nauru, Guam, il Mandato del Pacifico meridionale, il territorio della Nuova Guinea e le Isole Salomone.\nLa valuta consisteva in banconote contrassegnate con una \"O\" (per Oceania) in tagli da \u00bd, 1 e 10 \"shillings\" e 1 sterlina."}
{"id": "2194974", "revid": "3732", "url": "https://it.wikipedia.org/wiki?curid=2194974", "title": "Atletica leggera ai Giochi della X Olimpiade - 100 metri piani maschili", "text": "L'eccellenza mondiale.\nI tre atleti selezionati negli Stati Uniti sono nell'ordine: Ralph Metcalfe (10\"64), Edward Tolan (10\"71) e George Simpson (10\"76): due neri e un bianco.\nLa gara.\nIl tedesco Arthur Jonath corre la sua batteria in 10\u201d6 eguagliando il record olimpico.\nQuarti di finale \u2013 Eddie Tolan fa segnare uno sbalorditivo 10\u201d4, che abbassa sensibilmente il primato dei Giochi. Tutti i migliori si qualificano per le semifinali, tranne l'olandese Berger (10\u201d5 di personale). Il campione olimpico in carica, Percy Williams \u00e8 in evidente affanno: giunge terzo sia nel 1\u00ba turno sia nel 2\u00ba turno, mostrando di non essere in un soddisfacente stato di forma.\nSemifinali \u2013 Percy Williams giunge solo quarto nella prima, vinta a pari merito da Tolan e Joubert con 10\u201d7 (10\u201d81), e viene eliminato. Nella seconda prevale Metcalfe con 10\u201d6 (10\u201d65).\nFinale: gli atleti si schierano in quest'ordine: 2. Yoshioka; 3. Joubert; 3. Metcalfe; 4. Simpson; 5. Jonath; 6. Tolan. Per consuetudine non \u00e8 occupata la prima corsia, essendo quella pi\u00f9 usurata. C'\u00e8 grande incertezza sull'esito della gara perch\u00e9 in semifinale nessuno ha dato l'impressione di essere chiaramente superiore agli altri.\nAl via Jonath compie una falsa partenza. Al secondo sparo Yoshioka scatta pi\u00f9 veloce di tutti, ma viene presto risucchiato dal gruppo. Metcalfe e Tolan conducono la gara e piombano insieme sul traguardo. L'occhio della \u201cKirby camera\u201d li d\u00e0 perfettamente pari: 10\u201d38 per entrambi. Per stabilire chi ha prevalso bisogna ricorrere al regolamento, che assegna la vittoria all'atleta che \u201cper primo attraversa la linea di arrivo con tutto il torso\u201d. I giudici assegnano cos\u00ec la vittoria a Tolan, che sulla linea di arrivo \u00e8 proteso in avanti leggermente meglio del rivale.\nRisultati.\nFinale.\nSebbene i primi due classificati abbiano ottenuto lo stesso tempo, sar\u00e0 omologato come primato del mondo solo il tempo di Tolan."}
{"id": "2194975", "revid": "3732", "url": "https://it.wikipedia.org/wiki?curid=2194975", "title": "Atletica leggera ai Giochi della X Olimpiade - 200 metri piani", "text": "L'eccellenza mondiale.\nI tre atleti selezionati negli Stati Uniti sono gli stessi dei 100 metri: Ralph Metcalfe (21\"5), Eddie Tolan (21\"7e) e George Simpson (21\"7e).\nLa gara.\nNei turni eliminatori il record olimpico viene migliorato pi\u00f9 volte: Ralph Metcalfe lo porta a 21\"5, eguagliato da William Walters e poi da Edward Tolan. L'argentino Carlos Bianchi Lutti fa ancora meglio con 21\"4, imitato dal tedesco Arthur Jonath.\nLa finale \u00e8 viziata da un grave errore organizzativo. I giudici, non avvezzi alle distanze metriche, commettono un grossolano errore nel segnare sulla pista le linee di partenza. Ne fa le spese uno dei favoriti, Ralph Metcalfe, che parte indietro di circa un metro e mezzo."}
{"id": "2194976", "revid": "3732", "url": "https://it.wikipedia.org/wiki?curid=2194976", "title": "Atletica leggera ai Giochi della X Olimpiade - 400 metri piani", "text": "La competizione dei 400 metri piani di atletica leggera ai Giochi della X Olimpiade si tenne i giorni 4 e 5 agosto 1932 al \"Memorial Coliseum\" di Los Angeles.\nRisultati.\nFinale.\nWilliam Carr, che ha vinto a sorpresa le selezioni olimpiche USA battendo favorito Benjamin Eastman (46\"9 contro 47\"1) si presenta in gran forma: in batteria migliora il record olimpico con 47\"2. \nI due americani si ritrovano in finale: Eastman parte a razzo (21\"9 ai 200 metri), ma deve poi pagare sul rettilineo finale, Carr lo supera e va a vincere col nuovo record mondiale.\nForse \u00e8 questo il risultato tecnico di maggior rilievo dell'atletica a Los Angeles, nonostante le semifinali e la finale si siano corse nello stesso pomeriggio."}
{"id": "2194978", "revid": "3732", "url": "https://it.wikipedia.org/wiki?curid=2194978", "title": "Atletica leggera ai Giochi della X Olimpiade - 800 metri piani", "text": "La competizione degli 800 metri piani di atletica leggera ai Giochi della X Olimpiade si tenne i giorni 1\u00b0 e 2 agosto 1932 al \"Memorial Coliseum\" di Los Angeles.\nRisultati.\nFinale.\nAlla partenza i finalisti si devono allineare tutti dietro la linea d'arrivo (non c'\u00e8 \"d\u00e9calage\") e si posizionano accovacciati, come nelle corse di velocit\u00e0. \nIl canadese Phil Edwards si mette davanti al gruppo e lancia la gara a un ritmo forsennato. Alla campanella mantiene un largo vantaggio. Poi il gruppo lo va a prendere. Il connazionale Wilson si mette alle sue costole e lo supera sul rettilineo finale, seguito dal britannico Hampson. Lo sprint finale tra i due \u00e8 tirato: prevale per due decimi il britannico. Edwards \u00e8 terzo. \nHampson, che vince con il nuovo record mondiale, ha distribuito lo sforzo in maniera uniforme. \u00c8 passato al primo giro in 54\u201d8 ed ha percorso il secondo in 54\u201d9. Cos\u00ec ha siglato il primo \u00abmeno 1'50\u201d\u00bb della storia."}
{"id": "2194979", "revid": "2109471", "url": "https://it.wikipedia.org/wiki?curid=2194979", "title": "Melbourne Park", "text": "Il Melbourne Park \u00e8 un impianto sportivo di Melbourne, Victoria, Australia. Situato lungo il fiume Yarra nella zona sud est del distretto finanziario, \u00e8 una parte del complesso di strutture sportive e di intrattenimento che comprende anche il Parco olimpico e il Parco Yarra.\nDal 1988 ospita, tra i mesi di gennaio e febbraio, gli Australian Open di tennis. In passato \u00e8 stata la casa della squadra di pallacanestro Melbourne Tigers e pu\u00f2 essere utilizzato anche per ospitare anche pattinaggio su ghiaccio, concerti, competizioni di ciclismo su pista, di nuoto e motoristiche.\nStoria.\nIl complesso \u00e8 stato costruito nel 1988 appositamente per ospitare gli Australian Open date le ristrette dimensioni del precedente impianto. Noto inizialmente come National Tennis Centre, nel 1996 l'allora governatore dello Stato di Victoria Jeff Kennett decise di chiamarlo Melbourne Park per portare il nome della citt\u00e0 ad un pubblico maggiore. La decisione fu presa nonostante le forti opposizioni, ma successivamente \u00e8 stata poi accettata dalla comunit\u00e0.\nDescrizione.\nCapacit\u00e0 e strutture.\nPrecedentemente, conosciuta come Centre Court, la Rod Laver Arena ha una capacit\u00e0 di 15.000 posti e un tetto mobile. La Hisense Arena, inaugurato nel 2000 e conosciuta come Multi-Purpose Venue durante i XVIII Giochi del Commonwealth del 2006, \u00e8 il secondo campo per capienza con 10.500 posti ed \u00e8 dotato di copertura mobile. A questi si aggiunge anche la Margaret Court Arena, l'ex campo centrale.\nAdiacente al Melbourne Park si trova il Melbourne Cricket Ground, a cui si collega con numerosi ponti pedonali. Il parco si trova a dieci minuti di camminata dalle stazioni di Richmond e di Jolimont e a cinque minuti di tram dal centro della citt\u00e0.\nEventi ospitati.\nNoto, soprattutto, come impianto tennistico, ospita anche numerosi altri sport ed eventi musicali durante tutto l'anno.\nData la sua capienza, inferiore solo al Docklands Stadium e al Melbourne Cricket Ground, \u00e8 stato scelto per ospitare artisti di livello internazionale come, tra gli altri, Kiss, Madonna, Pearl Jam, Kylie Minogue, Cher, Dixie Chicks, Shania Twain, C\u00e9line Dion e Neil Diamond."}
{"id": "2194980", "revid": "3732", "url": "https://it.wikipedia.org/wiki?curid=2194980", "title": "Atletica leggera ai Giochi della X Olimpiade - 1500 metri piani", "text": "La competizione dei 1500 metri piani di atletica leggera ai Giochi della X Olimpiade si tenne i giorni 3 e 4 agosto 1932 al \"Memorial Coliseum\" di Los Angeles.\nLa gara.\nIn marzo il primatista mondiale di 1500 e miglio, il francese Ladoum\u00e8gue, \u00e8 escluso dai Giochi da una squalifica per professionismo. \nIl campione olimpico di Amsterdam, Larva, non sembra avere grandi possibilit\u00e0 di vittoria. Gli occhi sono cos\u00ec puntati sui tre americani.\nIl miglior tempo delle batterie \u00e8 di Cunningham con 3'55\u201d 8.\nIn finale Cunningham conduce l'andatura per un giro, poi il finlandese Ny opera una selezione, ma all'inizio dell'ultimo giro scatta il canadese Edwards, subito seguito da Cunningham. Ai 300 metri rinvengono dal gruppo l'inglese Cornes e Luigi Beccali. Ai 150 metri Beccali stacca Cornes e si lancia all'attacco del duo di testa.\nRaggiunge prima l'americano poi il canadese andando a vincere per distacco con il nuovo primato olimpico."}
{"id": "2194982", "revid": "3732", "url": "https://it.wikipedia.org/wiki?curid=2194982", "title": "Atletica leggera ai Giochi della X Olimpiade - 5000 metri piani", "text": "La competizione dei 5000 metri piani di atletica leggera ai Giochi della X Olimpiade si tenne i giorni 2 e 4 agosto 1932 al \"Memorial Coliseum\" di Los Angeles.\nRisultati.\nPrima dei Giochi i due finlandesi Lehtinen (14'16\u201d9) e Iso-Hollo (14'18\u201d3) battono il record mondiale di Paavo Nurmi. Iso-Hollo, per\u00f2, decide di non partecipare ai 5000 perch\u00e9 sono previsti nello stesso giorno delle siepi, di cui \u00e8 specialista.\nFinale.\nLa gara ha un finale concitato. Sul rettilineo d'arrivo il finlandese Lehtinen, incalzato dall'atleta di casa Hill, gli taglia la strada per due volte, per sventare i suoi tentativi di sorpasso. Alle immediate proteste del pubblico l'annunciatore risponde con una frase che passer\u00e0 alla storia: \u00abSignori, vi prego di ricordarvi che gli atleti qui presenti sono nostri ospiti\u00bb. Gli Stati Uniti non presenteranno reclamo."}
{"id": "2194983", "revid": "287204", "url": "https://it.wikipedia.org/wiki?curid=2194983", "title": "Atletica leggera ai Giochi della X Olimpiade - 10000 metri piani", "text": "La competizione dei 5000 metri piani di atletica leggera ai Giochi della X Olimpiade si tenne il giorno 31 luglio 1932 al \"Memorial Coliseum\" di Los Angeles.\nPaavo Nurmi, campione olimpico in carica, si \u00e8 preparato per la maratona, ma viene fermato dal CIO che lo incolpa di aver ricevuto guadagni illeciti durante alcune trasferte in Germania e lo sospende dalle competizioni.\nRisultati.\nFinale diretta con 16 partenti.\nIl \"mitico\" record di Paavo Nurmi (30'06\"2 nel 1924) non \u00e8 stato battuto, per\u00f2 i tempi di Kusocinski e di Iso-Hollo sono rispettivamente la seconda e la terza migliore prestazione mondiale di sempre."}
{"id": "2194987", "revid": "3732", "url": "https://it.wikipedia.org/wiki?curid=2194987", "title": "Atletica leggera ai Giochi della X Olimpiade - 3460 metri siepi", "text": "La competizione dei 3000 metri siepi di atletica leggera ai Giochi della X Olimpiade si tenne nei giorni 1\u00ba e 6 agosto 1932 al \"Memorial Coliseum\" di Los Angeles.\nDurante la finale per una svista dell'addetto al contagiri viene fatto percorrere ai concorrenti un giro in pi\u00f9. Alla fine della gara i giudici propongono agli atleti la ripetizione della prova, ma siccome quasi tutti gli atleti sono impegnati anche su altre distanze, si decide di convalidare il risultato."}
{"id": "2194988", "revid": "3732", "url": "https://it.wikipedia.org/wiki?curid=2194988", "title": "Atletica leggera ai Giochi della X Olimpiade - Maratona", "text": "La competizione della maratona di atletica leggera ai Giochi della X Olimpiade si tenne il giorno 7 agosto 1932 a Los Angeles con partenza ed arrivo al \"Memorial Coliseum\".\nIl grande Paavo Nurmi, pluri campione olimpico di fondo, ha lasciato le corse su pista per dedicarsi alla maratona, ma viene fermato dal CIO che lo incolpa di aver ricevuto guadagni illeciti durante alcune trasferte in Germania e lo sospende dalle competizioni.\nClassifica.\nSin dall'inizio della corsa si trova in testa il giovane argentino Zabala, che ha corso la sua prima maratona nel 1931. Nel finale accusa una certa flessione, ma sa resistere al ritorno dell'inglese Ferris e vince con soli 19 secondi di distacco."}
{"id": "2194990", "revid": "3732", "url": "https://it.wikipedia.org/wiki?curid=2194990", "title": "Atletica leggera ai Giochi della X Olimpiade - 110 metri ostacoli", "text": "La competizione dei 110 metri ostacoli di atletica leggera ai Giochi della X Olimpiade si tenne i giorni 2 e 3 agosto 1932 al \"Memorial Coliseum\" di Los Angeles.\nLa gara.\nJack Keller vince la prima semifinale in 14\"5; George Saling prevale nella seconda in 14\"4. Entrambi migliorano il primato dei Giochi.\nIn finale il pi\u00f9 lesto ad uscire dai blocchi \u00e8 Keller. Ma Beard \u00e8 pi\u00f9 veloce nel passaggio delle barriere e al quinto ostacolo lo raggiunge. Subito dopo per\u00f2 colpisce la barriera. Passa in testa Saling. Ma le emozioni non sono ancora finite: Saling inciampa nell'ultimo ostacolo e barcolla, ma riesce ugualmente a tagliare il traguardo per primo.\nViene dato per terzo Keller che, subito dopo la gara, riceve sul podio la medaglia.\nRisultati.\nFinale.\nI 110 ostacoli sono la prima gara il cui ordine d'arrivo \u00e8 corretto dalla \"Kirby camera\". I giudici avevano inizialmente dato il bronzo all'americano Jack Keller, ma l'attento esame del fotofinish consente di attribuire il terzo posto al britannico Finlay. Keller, sportivamente, consegner\u00e0 la sua medaglia a Finlay nel villaggio olimpico."}
{"id": "2194992", "revid": "3732", "url": "https://it.wikipedia.org/wiki?curid=2194992", "title": "Atletica leggera ai Giochi della X Olimpiade - 400 metri ostacoli", "text": "La competizione dei 400 metri ostacoli di atletica leggera ai Giochi della X Olimpiade si tenne i giorni 31 luglio e 1\u00ba agosto 1932 al \"Memorial Coliseum\" di Los Angeles.\nRisultati.\nSemifinali.\nIn semifinale si fa notare l'irlandese Tisdall, specialista di 400 metri piani, 120 yarde ad ostacoli e lungo, che ha un personale di 54\u201d2 ed \u00e8 solo alla sua seconda gara sulla distanza.\nFinale.\nIn finale nessuno gli resiste e vince a tempo di nuovo record mondiale. \nIl campione uscente, David Cecil (Lord Burghley), \u00e8 quarto.\nIl record di Tisdall non \u00e8 omologabile poich\u00e9 l'atleta ha abbattuto un ostacolo. Il secondo classificato, Hardin, \u00e8 andato anch'egli sotto il precedente limite. Siccome il suo percorso \u00e8 stato netto, il primato mondiale e quello olimpico sono assegnati all'americano.\nLa medaglia di bronzo Morgan Taylor rimarr\u00e0 a lungo l'unico atleta ad aver vinto tre medaglie olimpiche nei 400 ostacoli (1924-28-32). Solo Edwin Moses lo eguaglier\u00e0 nel 1988."}
{"id": "2194993", "revid": "3732", "url": "https://it.wikipedia.org/wiki?curid=2194993", "title": "Atletica leggera ai Giochi della X Olimpiade - Salto in alto maschile", "text": "La competizione del salto in alto maschile di atletica leggera ai Giochi della X Olimpiade si tenne il 31 luglio 1932 al \"Memorial Coliseum\" di Los Angeles.\nRisultati.\nTurno eliminatorio.\nI 14 atleti iscritti sono ammessi direttamente alla finale.\nFinale.\nQuattro atleti valicano 1,97: l'americano van Osdel (al primo tentativo), il connazionale Johnson (al secondo), il canadese McNaughton ed il filippino Toribio (al terzo).\nMa quando l'asticella \u00e8 posta a 6 piedi e 7 pollici (2,007 metri) tutti sbagliano. Si deve ricorrere ai salti di spareggio.\nLa prima misura \u00e8 la stessa: 2,007 metri. Ma tutti sbagliano nuovamente.\nSi abbassa dunque l'asticella a 1,99: niente da fare.\nL'asticella viene abbassata a 1,97. Finalmente un atleta valica la misura al primo tentativo: Duncan McNaughton. Il canadese vince l'oro.\nSi continua a 1,97. Robert van Osdel \u00e8 l'unico che ce la fa al secondo tentativo: il secondo posto sul podio \u00e8 suo.\nRimangono Toribio e Johnson. Il filippino valica l'asticella al terzo tentativo, mentre il giovane americano (ha 18 anni) fallisce.\nMcNaughton \u00e8 il primo atleta non statunitense a vincere l'oro nel salto in alto alle Olimpiadi. Va detto comunque che vive negli USA, dove studia all'Universit\u00e0 della California del Sud. \u00c8 compagno di allenamento di Robert van Osdel.\nCornelius Johnson ci riprover\u00e0 a Berlino nel 1936 ed avr\u00e0 miglior fortuna."}
{"id": "2194994", "revid": "3732", "url": "https://it.wikipedia.org/wiki?curid=2194994", "title": "Atletica leggera ai Giochi della X Olimpiade - Salto con l'asta", "text": "La competizione del salto con l'asta di atletica leggera ai Giochi della X Olimpiade si tenne il 3 agosto 1932 al \"Memorial Coliseum\" di Los Angeles.\nL'eccellenza mondiale.\nDurante la stagione l'americano William Graber porta il record del mondo a 4,30. Ai Trials si migliora ancora saltando 4,37. \u00c8 il grande favorito.\nRisultati.\nTurno di qualificazione.\nGli otto atleti iscritti sono ammessi direttamente alla finale.\nFinale.\nIl primatista mondiale si ferma a 4,15, lasciando via libera gli altri due americani e al giapponese Nishida. Bill Miller vince saltando 4,315 al terzo tentativo, con cui stabilisce il nuovo record olimpico.\nNishida tocca l'asticella col petto nella fase di atterraggio ed \u00e8 d'argento. Il giapponese comunque pu\u00f2 essere soddisfatto di se stesso: era arrivato ai Giochi con un personale di 4,15."}
{"id": "2194995", "revid": "3732", "url": "https://it.wikipedia.org/wiki?curid=2194995", "title": "Atletica leggera ai Giochi della X Olimpiade - Salto in lungo", "text": "La competizione del salto in lungo di atletica leggera ai Giochi della X Olimpiade si tenne il 2 agosto 1932 al \"Memorial Coliseum\" di Los Angeles.\nRisultati.\nTurno di qualificazione.\nI dodici atleti iscritti sono ammessi direttamente alla finale.\nFinale.\nTutte le posizioni di vertice vengono decise nei primi due turni. Edward Gordon fa il suo miglior salto al primo turno.\nIl connazionale Redd (secondo) esegue un salto che crea dubbi alla giuria. Viene misurato a 7,95, ma \u00e8 successivamente annullato.\nDelude il primatista mondiale (7,98), il giapponese Chuhei Nambu, che salta oltre mezzo metro in meno rispetto al suo primato e si deve accontentare della medaglia di bronzo.\nIl vincitore dei Trials (7,73) Richard Barber, arriva quinto con 7,39."}
{"id": "2194996", "revid": "3732", "url": "https://it.wikipedia.org/wiki?curid=2194996", "title": "Atletica leggera ai Giochi della X Olimpiade - Salto triplo", "text": "La competizione del salto triplo di atletica leggera ai Giochi della X Olimpiade si tenne il 4 agosto 1932 al \"Memorial Coliseum\" di Los Angeles.\nTurno eliminatorio.\nI sedici atleti iscritti sono ammessi direttamente alla finale.\nFinale.\nDopo il primo turno l'unico sopra i 15 metri \u00e8 il giapponese Chuhei Nambu (15,07). Al secondo salto viene superato da Erik Svensson (15,32).\nNambu replica subito al terzo turno (15,22), il connazionale Oshima sale al terzo posto con 15,05.\nDopo un quarto turno interlocutorio, Nambu piazza un super-salto a 15,72, con il quale stabilisce il nuovo record del mondo. Svensson cerca il tutto per tutto all'ultimo salto, ma fa un nullo.\nIl campione uscente Mikio Oda, infortunato, gareggia per onore di firma. Si ferma al 12\u00ba posto.\nNambu dal 1931 era primatista mondiale di salto in lungo. Con il record di Los Angeles diventa primatista anche del salto triplo. Conserver\u00e0 i due record fino al 1935.\nChuhei Nambu \u00e8 stato l'ultimo atleta che abbia detenuto congiuntamente i record mondiali dei due salti orizzontali."}
{"id": "2194997", "revid": "3732", "url": "https://it.wikipedia.org/wiki?curid=2194997", "title": "Atletica leggera ai Giochi della X Olimpiade - Getto del peso", "text": "La competizione del getto del peso di atletica leggera ai Giochi della X Olimpiade si tenne il 31 luglio 1932 al \"Memorial Coliseum\" di Los Angeles.\nL'eccellenza mondiale.\nAi Trials americani Leo Sexton eguaglia il record del mondo stabilito poche settimane prima dal connazionale Brix. Quest'ultimo invece arriva solo quinto e deve dire addio ai sogni olimpici.\nIl pi\u00f9 accreditato rivale degli americani \u00e8 il cecoslovacco Douda, ex primatista mondiale (16,04 nel 1931).\nTurno eliminatorio.\nI 15 lanciatori iscritti sono ammessi direttamente alla finale.\nFinale.\nParte subito bene il terzo atleta degli USA, Rothert che lancia a 15,67. Douda gli arriva vicino con 15,61. All'ultimo lancio Sexton spiazza tutti facendo atterrare la palla di ferro esattamente sopra la linea dei 16 metri, cogliendo, con la vittoria, anche il nuovo record olimpico."}
{"id": "2194998", "revid": "3732", "url": "https://it.wikipedia.org/wiki?curid=2194998", "title": "Atletica leggera ai Giochi della X Olimpiade - Lancio del disco maschile", "text": "La competizione del lancio del disco maschile di atletica leggera ai Giochi della X Olimpiade si tenne il 3 agosto 1932 al \"Memorial Coliseum\" di Los Angeles.\nTurno eliminatorio.\nI diciotto lanciatori iscritti sono ammessi direttamente alla finale.\nFinale.\nLa gara \u00e8 segnata da una grave svista dei giudici di gara. Un lancio di oltre 48 metri del francese Jules No\u00ebl, che gli avrebbe valso il terzo posto, non viene misurato solo perch\u00e9 al momento del lancio il giudice sul campo stava guardando cosa succedeva nella pedana del salto con l'asta, dov'era in corso un testa-a-testa tra l'americano e un giapponese. A No\u00ebl viene concesso un lancio supplementare, che non gli servir\u00e0 per riparare il torto subito. Finir\u00e0 quarto."}
{"id": "2195000", "revid": "3732", "url": "https://it.wikipedia.org/wiki?curid=2195000", "title": "Atletica leggera ai Giochi della X Olimpiade - Lancio del martello", "text": "La competizione del lancio del martello maschile di atletica leggera ai Giochi della X Olimpiade si tenne il 1\u00ba agosto 1932 al \"Memorial Coliseum\" di Los Angeles.\nL'eccellenza mondiale.\nPatrick O'Callaghan e Ville P\u00f6rh\u00f6l\u00e4 sono gli unici due atleti al mondo in grado di lanciare oltre i 53 metri. Ci si aspetta un duello tra l'irlandese e il finlandese.\nTurno di qualificazione.\nI quattordici lanciatori iscritti sono ammessi direttamente alla finale.\nFinale.\nP\u00f6rh\u00f6l\u00e4 esordisce bene (51,27). Oltre al finlandese, solo l'americano Zaremba (50,33) varca la fettuccia dei 50 metri. Ma la gara \u00e8 ancora lunga.\nAl secondo turno O'Callaghan sale in testa con 52,21, ma P\u00f6rh\u00f6l\u00e4 replica subito con 52,27.\nNessuno tra i primi riesce a migliorarsi nei turni successivi. O'Callaghan infila due buoni lanci a 51,81 e 51,85, ma non smuove la classifica.\nQuando si pensa che le posizioni si siano ormai cristallizzate, all'ultimo turno l'irlandese piazza la botta vincente sfiorando i 54 metri."}
{"id": "2195001", "revid": "3732", "url": "https://it.wikipedia.org/wiki?curid=2195001", "title": "Atletica leggera ai Giochi della X Olimpiade - Lancio del giavellotto maschile", "text": "La competizione del lancio del giavellotto maschile di atletica leggera ai Giochi della X Olimpiade si tenne il 4 agosto 1932 al \"Memorial Coliseum\" di Los Angeles.\nTurno di qualificazione.\nI tredici lanciatori iscritti sono ammessi direttamente alla finale.\nFinale.\nAl primo lancio Matti J\u00e4rvinen balza in testa con 71,25. Lo seguono il tedesco Weimann con 68,18 e Matti Sippala con 68,14.\nAl terzo turno, dopo un secondo lancio sopra i 70 metri, J\u00e4rvinen batte il record olimpico con 72,71. Seguono un lancio a 71,31 e uno a 72,56, anch'esso sopra il precedente primato. L'ultimo lancio \u00e8 per onore di firma.\nAl quinto turno il terzo dei finlandesi, Penttil\u00e4, scaglia l'attrezzo a 68,70, agguantando la seconda posizione; Weimann scende in terza posizione. Sippala si ritrova fuori dal podio, ma all'ultimo turno lancia una bordata che sfiora i 70 metri e si prende l'argento."}
{"id": "2195003", "revid": "3732", "url": "https://it.wikipedia.org/wiki?curid=2195003", "title": "Atletica leggera ai Giochi della X Olimpiade - Staffetta 4\u00d7100 metri maschile", "text": "La competizione della staffetta 4\u00d7100 metri maschile di atletica leggera ai Giochi della X Olimpiade si tenne nei giorni 6 e 7 agosto 1932 al \"Memorial Coliseum\" di Los Angeles.\nRisultati.\nI dirigenti statunitensi decidono di schierare una staffetta composta di soli bianchi. Ecco perch\u00e9 del quartetto americano non fanno parte n\u00e9 Metcalfe n\u00e9 Tolan n\u00e9 Simpson.\nIn finale gli americani vincono di 9 metri sulla seconda classificata, la Germania, distruggendo il record del mondo, che era 40\"6; l'Italia arriva dietro americani e tedeschi cogliendo uno splendido bronzo."}
{"id": "2195004", "revid": "3732", "url": "https://it.wikipedia.org/wiki?curid=2195004", "title": "Atletica leggera ai Giochi della X Olimpiade - Staffetta 4\u00d7400 metri", "text": "La competizione della staffetta 4\u00d7400 metri maschile di atletica leggera ai Giochi della X Olimpiade si tenne nei giorni 6 e 7 agosto 1932 al \"Memorial Coliseum\" di Los Angeles.\nRisultati.\nGli Stati Uniti battono il primato mondiale in batteria con 3'11\u201d8. \nGli americani sono gli unici a potere correre in tempi vicini ai 47\" al giro. Si migliorano ulteriormente in finale e vincono con il nuovo record del mondo.\nFinale.\nIl primato stabilito a Los Angeles, che \u00e8 il primo tempo inferiore ai 3'10\", rimarr\u00e0 imbattuto per vent'anni e sar\u00e0 uno dei pi\u00f9 longevi della specialit\u00e0."}
{"id": "2195005", "revid": "3732", "url": "https://it.wikipedia.org/wiki?curid=2195005", "title": "Atletica leggera ai Giochi della X Olimpiade - Marcia 50 km", "text": "La competizione della marcia 50 km di atletica leggera ai Giochi della X Olimpiade si tenne il giorno 3 agosto 1932 a Los Angeles con arrivo al \"Memorial Coliseum\"."}
{"id": "2195006", "revid": "3732", "url": "https://it.wikipedia.org/wiki?curid=2195006", "title": "Atletica leggera ai Giochi della X Olimpiade - Decathlon", "text": "La competizione del decathlon di atletica leggera ai Giochi della X Olimpiade si tenne i giorni 5 e 6 agosto 1932 al \"Memorial Coliseum\" di Los Angeles.\nL'eccellenza mondiale.\nI migliori decatleti in circolazione sono Akilles J\u00e4rvinen e Jesse Mortensen. Quest'ultimo per\u00f2 si infortuna proprio nell'anno olimpico, lasciando ad J\u00e4rvinen il ruolo di unico favorito. Il pi\u00f9 serio avversario del finlandese \u00e8 James Bausch, che ha un personale oltre gli 8000 punti.\nRisultati.\nDopo la prima giornata \u00e8 in testa Wilson Charles. Spicca il 7,24 con cui ha vinto la gara del lungo (unico sopra i 7 metri). Conduce la gara con 4.266 punti davanti al lettone Dimza ed a J\u00e4rvinen.\nNella seconda giornata emergono Wolrad Eberle e James Bausch. L'americano vince il disco con 44,58 e si assicura il primo posto saltando con l'asta 4 metri. Bausch, in forma splendida, \u00e8 primo anche nel giavellotto. Dopo nove gare, il suo margine sul secondo, J\u00e4rvinen, \u00e8 di 350 punti.\nNonostante un 1500 lento, Bausch vince con il nuovo record del mondo.\nIl campione in carica, il finnico Yrj\u00f6l\u00e4, arriva soltanto sesto con 7.687 punti.\nClassifica finale.\nJames Bausch verr\u00e0 premiato come migliore atleta USA dell'anno negli sport non professionistici.\nCon le modifiche al \"peso specifico\" delle varie gare introdotte nel 1984, il punteggio di Bausch si sarebbe ridimensionato a 6.736 punti, mentre quello di J\u00e4rvinen si sarebbe ridotto di meno, scendendo a 6.879. Quindi il finlandese avrebbe vinto il titolo."}
{"id": "2195015", "revid": "104458", "url": "https://it.wikipedia.org/wiki?curid=2195015", "title": "Atletica leggera ai Giochi della X Olimpiade - 100 metri piani femminili", "text": "La competizione dei 100 metri piani femminili di atletica leggera ai Giochi della X Olimpiade si tenne i giorni 1\u00ba e 2 agosto 1932 al \"Memorial Coliseum\" di Los Angeles.\nL'eccellenza mondiale.\nLa campionessa in carica Betty Robinson, \u00e8 reduce da un grave incidente aereo da cui \u00e8 uscita viva per miracolo. Per i postumi dell'incidente non riesce pi\u00f9 a flettere il ginocchio sinistro, ci\u00f2 le impedisce di sedersi sui blocchi di partenza correttamente. La rivedremo in staffetta a Berlino 1936.\nLa gara.\nIn batteria Stanis\u0142awa Walasiewicz eguaglia il fresco record del mondo dell'olandese Tollien Schuurman: 11\"9. La Schuurman vince la sua serie in 12\"2.\nIn semifinale la polacca si ripete in 11\"9, questa volta con 3 metri di vento a favore. Nell'altra semifinale, vinta dalla canadese Hilda Strike in 12\"4, viene clamorosamente eliminata Tollien Schuurman, che giunge solo quarta.\nIn finale le atlete si schierano come segue: l'americana Von Bremen \u00e8 nella corsia interna; Hilda Strike \u00e8 al centro e Stanis\u0142awa Walasiewicz \u00e8 all'esterno. Al via scatta davanti a tutte la Strike, davanti alla Von Bremen e alla Walasiewicz. A met\u00e0 corsa la canadese ha ancora un metro e mezzo di vantaggio, ma non riesce a mantenere il picco di velocit\u00e0 e viene raggiunta dalla Walasiewicz che la supera a 85 metri, vincendo per meno di mezzo metro.\nRisultati.\nFinale.\nPrima e seconda vengono accreditate dello stesso tempo: 11\"9, record del mondo eguagliato. Il primato viene attribuito alla sola atleta vincitrice.\nDei tre record del mondo stabiliti dalla Walasiewicz a Los Angeles, verr\u00e0 omologato soltanto il primo."}
{"id": "2195016", "revid": "3732", "url": "https://it.wikipedia.org/wiki?curid=2195016", "title": "Atletica leggera ai Giochi della X Olimpiade - 80 metri ostacoli", "text": "La competizione degli 80 metri ostacoli femminili di atletica leggera ai Giochi della X Olimpiade si tenne i giorni 3 e 4 agosto 1932 al Los Angeles Memorial Coliseum.\nLa gara.\nIn semifinale Mildred Didrickson batte la primatista mondiale Marjorie Clark eguagliando il suo record del mondo: 11\"8. La Clark si qualifica in finale con il terzo tempo. Nella seconda semifinale prevale un'altra atleta USA, Evelyne Hall, con 12\"0.&lt;br&gt;\nIn finale Mildred Didrickson incappa in una falsa partenza.&lt;br&gt;\nAl secondo sparo scatta pi\u00f9 veloce di tutte Evelyne Hall, che al secondo ostacolo conduce di mezzo metro su Marjorie Clark. La Didrickson ha avuto un avvio prudente. A met\u00e0 gara \u00e8 ancora in ritardo di un metro sulla Hall, poi si produce in un allungo irresistibile e va a vincere di un'incollatura.&lt;br&gt;\nAd entrambe le atlete viene dato lo stesso tempo: 11\"7, nuovo record del mondo. La Clark \u00e8 terza."}
{"id": "2195017", "revid": "3732", "url": "https://it.wikipedia.org/wiki?curid=2195017", "title": "Atletica leggera ai Giochi della X Olimpiade - Salto in alto femminile", "text": "La competizione del salto in alto femminile di atletica leggera ai Giochi della X Olimpiade si tenne il giorno 7 agosto 1932 al Los Angeles Memorial Coliseum.\nGara.\nLe 10 atlete iscritte sono ammesse direttamente alla finale. Dominano la gara le due americane Jean Shiley e Babe Didrikson-Zaharias. Il testa a testa le porta a superare entrambe il record olimpico (1,60) e poi addirittura il record del mondo di 3\u00a0cm (1,65). Il regolamento prevede un salto di spareggio; la misura \u00e8 1,675 (non valevole per\u00f2 come record mondiale).\nLa prima a saltare, ed a superare la misura, \u00e8 la Shiley. Anche la Didrickson supera l'asticella, ma un giudice annulla il suo salto per \"tuffo irregolare\", in quanto la testa dell'atleta ha valicato l'asticella prima degli arti. La Didrickson si deve accontentare dell'argento.\nUn documento cinematografico mostrer\u00e0 che il salto della Didrickson era invece regolare.\nRisultati.\nTurno eliminatorio.\nNon previsto.\nFinale.\nDomenica 7 agosto 1932."}
{"id": "2195018", "revid": "3732", "url": "https://it.wikipedia.org/wiki?curid=2195018", "title": "Atletica leggera ai Giochi della X Olimpiade - Lancio del disco femminile", "text": "La competizione del lancio del disco femminile di atletica leggera ai Giochi della X Olimpiade si tenne il giorno 2 agosto 1932 al \"Memorial Coliseum\" di Los Angeles.\nRisultati.\nTurno di qualificazione.\nLe nove lanciatrici iscritte sono ammesse direttamente alla finale.\nFinale.\nRuth Osburn (USA) apre con un lancio di 40,12 metri e conduce in testa tutta la gara. All'ultimo turno l'atleta di casa (aveva frequentato il college a Los Angeles), Lillian Copeland le soffia l'oro con un lancio-record da ferma a 40,58 metri."}
{"id": "2195019", "revid": "3732", "url": "https://it.wikipedia.org/wiki?curid=2195019", "title": "Atletica leggera ai Giochi della X Olimpiade - Lancio del giavellotto femminile", "text": "La competizione del lancio del giavellotto femminile di atletica leggera ai Giochi della X Olimpiade si tenne il giorno 31 luglio 1932 al \"Memorial Coliseum\" di Los Angeles.\nTurno di qualificazione.\nLe otto lanciatrici iscritte sono ammesse direttamente alla finale.\nFinale.\nAl primo lancio, il giavellotto di Mildred Didrickson le scivola via al momento della spallata: ne risulta una traiettoria quasi parallela al terreno, ma la potenza scaricata fa s\u00ec che l'americana segni il suo record personale e balzi in testa alla classifica. Dopo il lancio la Didrickson accusa per\u00f2 un dolore alla spalla e non riesce a migliorarsi.\nComincia la rincorsa delle tedesche: la Fleischer si porta a 68\u00a0cm e la Braum\u00fcller arriva a soli 19\u00a0cm dall'americana, senza tuttavia scalzarla dalla prima posizione.\nMildred Didrickson \u00e8 stata l'unica atleta olimpica del XX secolo ad aver vinto una medaglia individuale nelle corse (80 ostacoli), nei salti (alto) e nei lanci."}
{"id": "2195020", "revid": "3732", "url": "https://it.wikipedia.org/wiki?curid=2195020", "title": "Atletica leggera ai Giochi della X Olimpiade - Staffetta 4\u00d7100 metri femminile", "text": "La competizione della staffetta 4\u00d7100 metri femminile di atletica leggera ai Giochi della X Olimpiade si tenne il giorno 7 agosto 1932 al \"Memorial Coliseum\" di Los Angeles.\nFinale.\nErano solo sei le nazioni iscritte, si disput\u00f2 direttamente la finale."}
{"id": "2195027", "revid": "1318658", "url": "https://it.wikipedia.org/wiki?curid=2195027", "title": "San Cipriano Valdarno", "text": "San Cipriano \u00e8 un villaggio situato nel Valdarno Superiore, frazione del comune di Cavriglia, provincia di Arezzo.\nIn realt\u00e0 il vero nome del villaggio, o meglio della sede parrocchiale ivi presente gi\u00e0 dal XII secolo \u00e8 San Cipriano in Avane\nInfatti la zona in cui sorge era un tempo conosciuta come Avane, il cui significato ha due possibili interpretazioni etimologiche: la prima ha origine dall'etrusco in cui il termine Avane era dato a luoghi genericamente paludosi. \nLa seconda interpretazione, invece, ci giunge da Emanuele Repetti che nel suo Dizionario geografico fisico storico della Toscana indica come Avane delle zone boscose destinate alla caccia (dal latino \u00abad vanendum\u00bb) probabilmente di propriet\u00e0 di nobili o signori dell'epoca.\nLa diga.\n\u00c8 di propriet\u00e0 dell'Enel, da cui fu costruita nei primi anni del 1950 appositamente per raccogliere alcuni corsi d'acqua, il maggiore proviene da Gaville, a carattere torrentizio in un invaso di circa 3.000.000 metri cubi.\nLa sua unica funzione \u00e8 quella di portare acqua alla limitrofa Centrale Termoelettrica Santa Barbara, indispensabile per il raffreddamento della stessa.\nLa diga si avvale di un'integrazione proveniente dal pompaggio di acqua sulla riva dell'Arno nei pressi di San Giovanni Valdarno utile in caso di insufficienza dell'afflusso dal bacino imbrifero.\nNonostante sia ben rifornita, in alcune estate particolarmente calde, emerge dallo specchio d'acqua il vecchio paesaggio immerso da oltre 50 anni.\nSi riesce a scorgere ed a riconoscere l'antico edificio dove si producevano mattoni e tutto intorno i filari delle viti disposte come se fossero ancora produttive.\nStoria.\nQuesta piccola comunit\u00e0 affonda le sue origini in epoche molto lontane. Sembra infatti da alcuni studi che San Cipriano sia stata fondata dai Longobardi prima dell'inizio del 900 d.C., per essere poi ereditata dalla comunit\u00e0 locale intorno agli inizi del Duecento. In origine era anche detto in Pian Franzese e faceva parte del Piviere di Gaville, anch'esso di origine longobarda. Questa contrada, per essere pianeggiante a mezza costa del monte, fu detta Pian d'Avane e la sua chiesa aveva un ricco patrimonio culturale che il pontefice Leone X ammens\u00f2 al capito di San Lorenzo a Firenze, tramite la bolla del 15 marzo 1520. In questo periodo la parrocchia di San Cipriano in Avane divenne padronato di detta Collegiata, e contava 85 abitanti. Il borgo a trazione esclusivamente agricola, si \u00e8 conservato fino ai giorni nostri e solo nella seconda met\u00e0 del Novecento ha conosciuto una forte espansione urbanistica e demografica. Dell'epoca originaria rimane la chiesa ed il piccolo agglomerato urbano circostante."}
{"id": "2195028", "revid": "125477987", "url": "https://it.wikipedia.org/wiki?curid=2195028", "title": "Playtech", "text": "La Playtech Ltd. \u00e8 un'azienda specializzata nello sviluppo di software per gioco d\u2019azzardo online fondata nel 1999. La compagnia produce software per siti di casin\u00f2 online, poker online, bingo online, scommesse sportive online e giochi arcade a scommessa a quota fissa. \nStoria.\nLa Playtech \u00e8 stata fondata da Teddy Sagi che ottenne 295 milioni di dollari dall'IPO (offerta pubblica iniziale) della Playtech. La societ\u00e0, con sede nel Regno Unito, dall'inizio del 2006 ha iniziato ad essere quotata sulla Borsa di Londra, il London Stock Exchange, con la sigla PTEC.L per un valore di 550 milioni di sterline e a quota 257 punti. L'attuale amministratore (CEO) \u00e8 Mor Weizer.\nIn seguito all'approvazione del Safe Port Act, il decreto americano riguardante fra l'altro le limitazioni per il gioco d'azzardo online, il titolo Playtech perse in una sola giornata il 40% del proprio valore. In seguito il titolo si rimise dal colpo raggiungendo nel febbraio del 2007 un valore massimo, mantenuto per 52 settimane consecutive. La ditta non accetta giocatori statunitensi.\nLa Playtech conta oltre dipendenti impiegati in diversi paesi.\nIl 22 ottobre 2008, la Playtech ha annunciato l'acquisto di una parte dei beni personali di Teddy Sagi in cambio di 245 milioni di dollari. Questo secondo rientro di capitali dalla Playtech ha portato i ricavi di Sagi a quota 540 milioni di dollari. Sagi controlla anche il 41% della Playtech tramite la societ\u00e0 di investimenti Brichington Trading Limited.\nIl 3 agosto 2018 Playtech ha completato l'acquisizione totale di Snaitech, societ\u00e0 italiana attiva nel settore dei giochi online e delle scommesse, dopo aver il 12 aprile 2018 annunciato di aver rilevato (al prezzo di 2,19 euro ad azione per 291 milioni di euro) il 79,56% del capitale sociale.\nIl futuro presidente di Playtech \u00e8 stato determinato da marzo 2021. Brian Mattingley, l'ex CEO di 888 Holdings, diventer\u00e0 ufficialmente presidente di Playtech a partire da giugno 2021.\nIl software di gioco.\nIl software di gioco della Playtech \u00e8 certificato dalla Gaming Laboratories International, un ente di verifica accreditato, principale consulente dei pi\u00f9 importanti enti regolatori di gioco e scommesse, produttori di software ed operatori di casino online negli Stati Uniti, in Europa e in Asia.\nLa lista delle principali compagnie che usano il software della Playtech include nomi come GoldenPalace.com, Class 1 Casino, Betfred, Centrebet, ToteSport, Bet365, il casin\u00f2 Dr Ho 888 di propriet\u00e0 di Stanley Ho, la catena di casin\u00f2 Grosvenor Casinos del Rank Group inglese, il casin\u00f2 neozelandese Christchurch Casino operato dalla Kiwi Gaming, Titan Poker, Mansion Poker e VCPoker. Altri casino online di rilievo della Playtech sono Casino Tropez, Europa Casino, WindowsCasino e Prestige Casino.\nIl bingo.\nIl software della Playtech viene usato anche da numerosi siti di bingo online. La maggior parte dei siti di bingo fanno parte di un network (circuito), il Bingoland Network, in modo del tutto analogo ai \"network\" di poker online. I siti membri del \"network\" hanno montepremi, giochi, chat e terminali in comune, sono elencati sul sito Bingoland.com, e ogni sito presenta una grafica e caratteristiche leggermente diverse per differenziarsi dagli altri. Alcuni siti, come Golden Palace e BetFred, che godono di un bacino d'utenza abbastanza sviluppato da permettere loro di operare indipendentemente (\"stand-alone\"), hanno optato per un'opzione di licenza del tipo \u201cLicenza Indipendente\u201d o licenza di \u201cNetwork Indipendente\u201d. In questo caso su ogni sito possono giocare unicamente i giocatori iscritti alla specifica sala bingo online.\nIl poker.\nIl software della Playtech non viene usato unicamente da siti di bingo e casino online, ma \u00e8 anche la piattaforma di gioco usata per uno dei maggiori network di poker online. In questo circuito di poker room, denominato \"iPoker\", le sale poker hanno in comune software e terminali, ma ognuna propone un ambiente di gioco diversificato, unico come grafica e atmosfera, che offre un'esperienza di gioco esclusiva.\nLa Playtech ha sviluppando il software per il sito di poker online del Manchester United. L'accordo, stipulato fra la societ\u00e0 inglese di scommesse Betfred e la squadra calcistica Manchester United, ha portato alla creazione del sito che offre servizi di gioco al casino online, al poker online, scommesse sportive, lotterie e giochi online.\nLo sport.\nNel novembre 2010, Playtech ha aggiunto le scommesse sportive al suo repertorio di gioco online. L'aggiunta del suo software di scommesse sportive, fornisce agli scommettitori la possibilit\u00e0 di piazzare una puntata online in tempo reale, tra numerosi eventi sportivi in tutto il mondo. Il primo portale ad utilizzare questo nuovo software per le scommesse \u00e8 Titan Bet.\nLa Playtech e il poker legale italiano.\nIn seguito alla legalizzazione del poker online in Italia, secondo le normative AAMS (Amministrazione Autonoma dei Monopoli di Stato) e nell'ambito della regolarizzazione dei giochi di abilit\u00e0 per soldi reali, la Playtech ha stipulato accordi con diverse poker room legali italiane. \nIl 13 agosto 2008 \u00e8 stato firmato l'accordo di licenza con l'allora Snai S.p.A. (oggi Snaitech che controlla interamente) che gestisce PokerSnai, il 19 settembre con Gala Coral Eurobet che gestisce Eurobet Poker, il 22 settembre con Sisal S.p.A. che gestisce SisalPoker, e infine il 26 settembre con Cogetech S.p.A. che gestisce Power Poker."}
{"id": "2195032", "revid": "11959", "url": "https://it.wikipedia.org/wiki?curid=2195032", "title": "Galleria sabauda", "text": ""}
{"id": "2195034", "revid": "7336", "url": "https://it.wikipedia.org/wiki?curid=2195034", "title": "Abjura", "text": ""}
{"id": "2195045", "revid": "767487", "url": "https://it.wikipedia.org/wiki?curid=2195045", "title": "Kibawe", "text": "Kibawe \u00e8 una municipalit\u00e0 di Quarta classe delle Filippine, situata nella Provincia di Bukidnon, nella Regione del Mindanao Settentrionale.\nKibawe \u00e8 formata da 23 baranggay:"}
{"id": "2195046", "revid": "1543377", "url": "https://it.wikipedia.org/wiki?curid=2195046", "title": "Holey dollar", "text": "Holey dollar (\"dollaro bucato\" in italiano) \u00e8 il nome dato alle monete utilizzate all'inizio della loro storia in due insediamenti inglesi: l'Isola del Principe Edoardo e il Nuovo Galles del Sud. Mediante la perforazione al centro dei dollari spagnoli, si creavano due parti: una piccola moneta, chiamata \"dump\" (\"soldo\") in Australia, e un anello, chiamato appunto \"holey dollar\".\nIsola del Principe Edoardo.\nDal 1497 il governo spagnolo coni\u00f2 una grande moneta d'argento nota, grazie all'ampia circolazione, come dollaro spagnolo. Intorno alla fine del XVIII secolo, questa moneta era in costante circolazione nel Canada orientale e negli Stati Uniti. Il valore della moneta differiva da citt\u00e0 a citt\u00e0, ed era maggiore ad Halifax, in Canada. Utilizzando tale informazione, ogni volta che i commercianti dell'Isola del Principe Edoardo ne venivano in possesso, le spedivano ad Halifax, al fine di trarre profitto dal cambio favorevole. La conseguente penuria di moneta nell'isola spinse il governatore a raccogliere tutti i dollari spagnoli che riusc\u00ec al fine di perforarli al centro. Sia sui tasselli centrali che sulle corone fu impresso un sole raggiante. I tasselli centrali ebbero valore pari a uno \"shilling\", le corone esterne pari a 5 \"shillings\". Le monete, dopo tale mutilazione, non sarebbero perci\u00f2 pi\u00f9 state accettate al di fuori dell'isola e, conseguentemente, ne divennero la valuta ufficiale.\nAustralia.\nNel 1788, quando \u00e8 stata fondata, la colonia del Nuovo Galles del Sud in Australia, si \u00e8 imbattuta nel problema della penuria di denaro contante. Il governatore Lachlan Macquarie prese l'iniziativa, in merito alla somma di 10\u00a0000 sterline inviate dal governo britannico in dollari spagnoli, di utilizzarla per produrre monete con un sistema simile a quello sopra descritto. Queste monete, per un valore di 40\u00a0000 dollari spagnoli, arrivarono il 26 novembre 1812 da Madras sulla nave mercantile \"Samarang\", tramite la Compagnia Inglese delle Indie Orientali. Per impedire che esse lasciassero la colonia, vennero centrate per due diverse emissioni di monete.\nC'erano i tasselli centrali (conosciuti come \"dumps\") che avevano valore di 15 \"pence\" e venivano ribattuti con un nuovo disegno (una corona sul dritto, il valore sul rovescio), mentre i dollari ricevevano una sovrastampa intorno al foro (\"New South Wales 1813\" sul diritto, \"Five Shillings\" sul rovescio). L'\"holey dollar\" divenne la prima valuta ufficiale prodotta specificatamente per circolare in Australia.\nDal 1822 queste monete iniziarono ad essere ritirate e sostituite da una quantit\u00e0 sufficiente di monete in sterline. Si stima che ad oggi rimangano in circolazione 350 \"holey dollars\" e 1\u00a0500 \"dumps\".\nLa \"Macquarie Bank\" utilizza l'\"holey dollar\" come logo per rappresentare l'ingegnosit\u00e0 e la conoscenza finanziaria.\nMonete simili.\nSebbene non conosciute come \"holey dollars\", diverse colonie britanniche nei Caraibi hanno usato lo stesso metodo per produrre monete dai dollari spagnoli. Queste comprendono la Guyana britannica, Dominica, Grenada, Saint Vincent, Tobago e Trinidad. Le monete bucate e i tasselli centrali circolavano insieme a varie altre monete ottenute tagliando in sezioni le monete spagnole e quelle delle colonie spagnole. Il valore di queste monete metalliche era espresso in \"shillings\" e \"pence\" o in \"bits\", pari a 9 \"pence\".\nSi veda Dollaro dominicano, Dollaro di Grenada e Dollaro di Saint Vincent.\nHutt River Principality.\nLa Hutt River Principality ha emesso una moneta commemorativa da 1 dollaro nel 1977 per celebrare il 25\u00ba anniversario dell'ascesa al trono (\"Silver Jubilee\") della Regina Elisabetta II. Nel 1978 la Hutt River Principality ha emesso un'altra moneta da 1 dollaro, senza iscrizioni commemorative. Anche queste monete sono conosciute dai numismatici come \"holey dollars\"."}
{"id": "2195049", "revid": "21601280", "url": "https://it.wikipedia.org/wiki?curid=2195049", "title": "Dollaro bucato", "text": ""}
{"id": "2195054", "revid": "287204", "url": "https://it.wikipedia.org/wiki?curid=2195054", "title": "Viaggio nel sud della Francia e nel nord d'Italia", "text": "Viaggio nel sud della Francia e nel nord d'Italia \u00e8 una raccolta di memorie redatte da Thomas Jefferson durante il suo viaggio tra la Francia e l'Italia, nel 1787."}
{"id": "2195059", "revid": "767487", "url": "https://it.wikipedia.org/wiki?curid=2195059", "title": "Kitaotao", "text": "Kitaotao \u00e8 una municipalit\u00e0 di Seconda classe delle Filippine, situata nella Provincia di Bukidnon, nella Regione del Mindanao Settentrionale.\nKitaotao \u00e8 formata da 35 baranggay:"}
{"id": "2195066", "revid": "767487", "url": "https://it.wikipedia.org/wiki?curid=2195066", "title": "Lantapan", "text": "Lantapan \u00e8 una municipalit\u00e0 di Terza classe delle Filippine, situata nella Provincia di Bukidnon, nella Regione del Mindanao Settentrionale.\nLantapan \u00e8 formata da 14 baranggay:"}
{"id": "2195070", "revid": "1516566", "url": "https://it.wikipedia.org/wiki?curid=2195070", "title": "Belmonte del Sannio", "text": "Belmonte del Sannio \u00e8 un comune italiano di abitanti della provincia di Isernia in Molise. Fino al 1807, per circa 600 anni, \u00e8 sempre stato parte integrante del Giustizierato d'Abruzzo e dell'Abruzzo Citeriore.\nGeografia fisica.\nTerritorio.\n\u00c8 situato su un colle che si eleva sul versante destro dell'alta valle del torrente Sente affluente del fiume Trigno, ed \u00e8 un borgo agli estremi confini della provincia di Isernia verso l'Abruzzo, con cui \u00e8 collegato da uno dei pi\u00f9 alti ponti d'Europa.\nStoria.\nOrigini.\nIl nome secondo alcuni (La Regina), potrebbe derivare dal neutro latino \"bellum\" (cio\u00e8 \"guerra\", monte della guerra) oppure dal termine volgare che indica la bellezza del panorama del paese. L'aggiunta di specificazione \"del Sannio\", fu aggiunta dopo l'Unit\u00e0 d'Italia.\nSicuramente l'area fu popolata dai Sanniti e sono state trovate tracce di fortificazioni a vallo del IV secolo a.C., costruite contro l'avanzata romana nelle guerre sannitiche. La prima testimonianza storica \u00e8 data da Tito Livio che nel X Libro della sua opera ricorda il sacerdote Ovio Paccio, che fece fare il giuramento sacro i guerrieri sanniti a Pietrabbondante. Presso colle Sant'Angelo infatti \u00e8 stata trovata la presunta tomba di Ovio, come riportato dalle iscrizioni.\nMedioevo e rinascimento.\nAltre menzioni del borgo, come castello, si hanno nell'XI secolo, quando al comfine col fiume Sente, esisteva l'abbazia benedettina di Santa Maria della Noce, oggi scomparsa, che aveva in feudo vari territori a nord del Trigno, come Schiavi d'Abruzzo.\nIn quest'epoca Belmonte \u00e8 feudo dei Borrello, poi nel 1438 pass\u00f2 a Jacopo Caldora per volere di Alfonso di Napoli. In seguito passer\u00e0 ai Caracciolo e a Carlo Tappia, giureconsulto di Lanciano, distretto entro cui Belmonte stette sino al 1799, facendo parte dell'Abruzzo Citeriore. Dei Caracciolo si ricorda il palazzo baronale costruito sopra il castello di cui resta il torrione.\nEpoca moderna e contemporanea.\nFino al 1807 fece parte, insieme ad Agnone, Cantalupo e Pietrabbondante, dell'Abruzzo Citeriore; in seguito al riodinamento napoleonico venne ceduto al Molise.\nDopo l'unit\u00e0 di Italia ebbe il nome attuale, inserita nella provincia di Campobasso, sino al 1970,quando \u00e8 passata a Isernia.\nMonumenti e luoghi d'interesse.\nChiesa di San Salvatore.\nDopo vari terremoti del 1800, fu costruita nuovamente nel 1865, con la manodopera di Carlo da Pescopennataro. La struttura \u00e8 molto simile alle chiese quattrocentesche con pianta a croce latina e muratura in pietra. Solo l'interno \u00e8 diverso perch\u00e9 a navata unica. L'interno \u00e8 neobarocco con reperti della vecchia chiesa: altari di San Rocco e della Concezione.\nTorre longobarda.\nCostruita nel IX secolo, si trova nel borgo vecchio e ha pianta circolare. Ha una entrata con finestra in cima.\nTomba Sannitica di Ovio Paccio.\nOvio Paccio fu un generale dei Sanniti, che secondo lo storico romano Tito Livio, combatt\u00e9 contro Roma nelle guerre sannitiche. La tomba si trova fuori citt\u00e0, ed \u00e8 a forma di mausoleo con pietra disposta a mo' di sarcofago.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "2195072", "revid": "767487", "url": "https://it.wikipedia.org/wiki?curid=2195072", "title": "Libona", "text": "Libona \u00e8 una municipalit\u00e0 di Terza classe delle Filippine, situata nella Provincia di Bukidnon, nella Regione del Mindanao Settentrionale.\nLibona \u00e8 formata da 14 baranggay:"}
{"id": "2195073", "revid": "11266", "url": "https://it.wikipedia.org/wiki?curid=2195073", "title": "San Simmaco di Capua", "text": ""}
{"id": "2195074", "revid": "1652635", "url": "https://it.wikipedia.org/wiki?curid=2195074", "title": "Stepney", "text": "Stepney \u00e8 un distretto del London Borough of Tower Hamlets ed \u00e8 ubicato circa 6 chilometri a nord-est di Charing Cross costituendo parte dell'East End di Londra.\nL'area \u00e8 costituita da un misto di palazzi ad alta densit\u00e0 abitativa, costruiti nel secondo dopoguerra, e isolati di case in stile vittoriano rimaste al loro posto in quanto non danneggiate dai bombardamenti. Il lato est della storica \"Stepney Green\" \u00e8 notevole per le sue architetture e nei suoi dintorni esistono importanti esempi di eleganti case in stile georgiano e vittoriano. \nStepney \u00e8 delitato dalla \"Commercial Road\", parte della A13, a sud, \"Mile End Road\", parte della A11, a nord e \"Regent's Canal\" ad est. Il confine occidentale con Whitechapel non \u00e8 molto ben definibile.\nL'area non \u00e8 ancora stata interessata dal processo di trasformazione da zona popolare a residenziale, come successo nei vicini borough di Bow, Wapping e Limehouse, anche se qualche opera di ristrutturazione ha avuto inizio.\nStoria.\nIl toponimo di Stepney venne citato nel 1085 nel Domesday Book, censimento realizzato da Guglielmo il Conquistatore. \nLa chiesa di \"St Dunstan's\", \u00e8 la chiesa pi\u00f9 antica del borough e venne fondata nel 923, anche se l'attuale edificio risale al XV secolo. La chiesa ha una stretta correlazione con il mare in quanto fino al XIX secolo era responsabile della registrazione di nascite, matrimoni e morti dei marinai britannici. \nNei primi anni del XX secolo Stepney fu una delle comunit\u00e0 ebraiche successivamente trasferitasi a Stamford Hill\nNote.\n[[Categoria:Stepney]]"}
{"id": "2195080", "revid": "57342", "url": "https://it.wikipedia.org/wiki?curid=2195080", "title": "Toni Ebner (1918-1981)", "text": "Biografia.\nLaureato a Bologna in giurisprudenza nel 1943, nel 1944 spos\u00f2 Martha Flies, nipote del canonico Michael Gamper, proprietario della casa editrice Athesia e del quotidiano locale \"Dolomiten\", oltre che uno dei leader della resistenza antifascista ed antinazista in Alto Adige, di cui divenne il pi\u00f9 stretto collaboratore.\nNel 1945 Ebner fu tra i fondatori della S\u00fcdtiroler Volkspartei e ne divenne il primo segretario; nel partito ricopr\u00ec anche per due brevi periodi (1951-1952 e 1956-1957) la carica pi\u00f9 importante, quella di \"Obmann\".\nNel 1948 fu eletto alla Camera dei deputati e, nonostante fosse il pi\u00f9 giovane deputato della I legislatura, entr\u00f2 nell'ufficio di presidenza come segretario. Fu rieletto poi anche nel 1953 e nel 1958. Dal 1961 al 1964 sedette anche nel consiglio comunale di Bolzano come capogruppo della SVP.\nGi\u00e0 prima dalla morte di Gamper, avvenuta nel 1956, Ebner era stato nominato, nel 1951 direttore della casa editrice Athesia; in seguito alla scomparsa del canonico lo divenne anche del quotidiano \"Dolomiten\", e dal 1964 decise di dedicarvisi completamente, abbandonando la politica attiva. Sotto la sua guida, nel 1966-1967 la casa editrice costru\u00ec la propria sede nella zona industriale di Bolzano, con le successive espansioni nel 1975, 1979 e 1980 (con lo spostamento della redazione del \"Dolomiten\" presso la casa editrice).\nFu nominato membro del Consiglio di Stato il 2 ottobre 1981, ma mor\u00ec poco pi\u00f9 di due mesi pi\u00f9 tardi.\nIl figlio Toni gli successe alla guida della \"Dolomiten\", mentre un altro figlio, Michl ha seguito le orme del padre in politica (\u00e8 stato deputato ed europarlamentare per la SVP) ed \u00e8 amministratore delegato di Athesia."}
{"id": "2195084", "revid": "1983214", "url": "https://it.wikipedia.org/wiki?curid=2195084", "title": "Malitbog", "text": "Il toponimo Malitbog pu\u00f2 riferirsi a diverse localit\u00e0 delle Filippine:"}
{"id": "2195087", "revid": "1711941", "url": "https://it.wikipedia.org/wiki?curid=2195087", "title": "Baia di Belfalas", "text": ""}
{"id": "2195088", "revid": "941725", "url": "https://it.wikipedia.org/wiki?curid=2195088", "title": "Prodotti agroalimentari tradizionali molisani", "text": "I Prodotti Agroalimentari Tradizionali molisani riconosciuti dal Ministero delle politiche agricole alimentari e forestali, su proposta della Regione Molise sono i seguenti, aggiornati al 16 giugno 2008, data dell'ultima revisione dei P.A.T.:"}
{"id": "2195090", "revid": "767487", "url": "https://it.wikipedia.org/wiki?curid=2195090", "title": "Malitbog (Bukidnon)", "text": "Malitbog \u00e8 una municipalit\u00e0 di Quarta classe delle Filippine, situata nella Provincia di Bukidnon, nella Regione del Mindanao Settentrionale.\nMalitbog \u00e8 formata da 11 baranggay:"}
{"id": "2195091", "revid": "729019", "url": "https://it.wikipedia.org/wiki?curid=2195091", "title": "Ureterocele", "text": "Per ureterocele, in campo medico, si intende un'anomalia congenita a carico dell'apparato urinario, caratterizzata dal rigonfiamento dell'uretere nella porzione distale, in corrispondenza dell'apertura dell'uretere nella vescica. \u00c8 frequentemente associato alla duplicazione del sistema collettore, in cui due ureteri drenano l'urina prodotta dal rene omolaterale. La prevalenza del disturbo \u00e8 1:4000, quattro quinti dei quali sono femmine di razza caucasica. \nEziologia.\nL'ureterocele deriva da una errata embriogenesi della porzione intravescicale dell'uretere (ovvero quella che penetra nella vescica), che pu\u00f2 essere associata ad anomalie del rene e del restante apparato urinario. Sono state formulate numerose teorie sull'eziologia dell'anomalia: l'ostruzione dell'orifizio ureterale (per la mancata caduta della membrana del Chwalla che rappresenta il \"cul de sac\" dell'uretere primitivo) \u00e8 considerata la pi\u00f9 probabile, ma sono chiamate in causa anche l'incompleta formazione della tonaca muscolare dell'uretere nella porzione intramurale o la dilatazione eccessiva della porzione intramurale dell'uretere durante lo sviluppo della vescica.\nPresentazione clinica.\nI sintomi e i segni clinici sono aspecifici, perci\u00f2 possono essere facilmente confusi con altre condizioni mediche. Frequentemente si riscontrano:\nDiagnosi.\nLa prassi di eseguire l'ecografia morfologica intorno alla XX settimana di gestazione ha fatto s\u00ec che la maggior parte degli ureteroceli siano diagnosticati durante la vita intrauterina. Molte diagnosi sono reperti occasionali in corso di ecografie eseguite per altri motivi.\nComplicanze.\nLa patologia lasciata a s\u00e9 stessa pu\u00f2 evolvere in idronefrosi.\nTerapia.\nLa terapia \u00e8 chirurgica, si opera attraverso incisione transuretrale condotta in via endoscopica."}
{"id": "2195099", "revid": "37401", "url": "https://it.wikipedia.org/wiki?curid=2195099", "title": "Antonio Ebner", "text": ""}
{"id": "2195100", "revid": "123440774", "url": "https://it.wikipedia.org/wiki?curid=2195100", "title": "That's What Friends Are For", "text": "That's What Friends Are For \u00e8 un brano musicale scritto nel 1982 da Burt Bacharach e Carole Bayer Sager, e originariamente registrato da Rod Stewart per la colonna sonora del film \"Night Shift - Turno di notte\".\nTuttavia il brano \u00e8 principalmente conosciuto nella cover registrata da Dionne Warwick &amp; friends, sotto il cui nome fu creata una collaborazione fra i cantanti Gladys Knight, Elton John e Stevie Wonder. Il singolo fu pubblicato nel 1985 e i suoi proventi furono interamente devoluti ad una fondazione statunitense per la ricerca sull'AIDS, e furono raccolti oltre tre milioni di dollari. Il singolo raggiunse la vetta della \"Billboard Hot 100\" per tre settimane nel gennaio 1986.\nLa canzone vinse anche i Grammy Award nella categoria \"migliore performance pop di un gruppo\" e \"canzone dell'anno\", premio effettivamente consegnato ai due autori del brano Bacharach e Bayer Sager. La canzone fu anche nominata dalla rivista \"Billboard\" come la pi\u00f9 popolare del 1986.\nIl pezzo \u00e8 stato posizionato al numero 61 nella lista delle pi\u00f9 grandi canzoni di tutti i tempi stilata dalla rivista \"Billboard\".\nFra gli altri interpreti ad aver registrato una versione del brano si possono ricordare Shirley Bassey nel 1991 ed Helen Reddy nel 1998; esiste inoltre una versione in tedesco, \"Wenn Man Freunde Hat\", del 1987, eseguita anche questa da quattro voci, Caterina Valente, Edo Zanki, Joy Fleming e Gianni Morandi.\nConcerto del 1990.\nIl 17 marzo 1990 una manifestazione a scopi umanitari intitolata \"That's What Friends Are For: Arista Records 15th Anniversary Concert\" fu tenuta al Radio City Music Hall a New York. Un mese dopo, la CBS trasmise il concerto in televisione. Le celebrit\u00e0 che presero parte al concerto furono: Air Supply, Lauren Bacall, Burt Bacharach, Eric Carmen, Chevy Chase, Jane Curtin, Clive Davis, Taylor Dayne, Michael Douglas, Expose, Whoopi Goldberg, Melanie Griffith, Hall &amp; Oates, Jennifer Holliday, Whitney Houston, Alan Jackson, Kenny G, Melissa Manchester, Barry Manilow, Milli Vanilli, Jeffrey Osborne, Carly Simon, Patti Smith, Lisa Stansfield, The Four Tops, e Dionne Warwick.\n\"That's What Friends Are For\" fu il brano di chiusura del concerto, interpretato dalla Warwick e dalla Houston, a cui si unirono nel finale tutti gli altri interpreti. In quell'occasione furono raccolti 2.5 milioni di dollari, consegnati a vari istituti di ricerca sull'AIDS."}
{"id": "2195103", "revid": "1305772", "url": "https://it.wikipedia.org/wiki?curid=2195103", "title": "Carlo Loffredo (arcivescovo)", "text": "Biografia.\nPatrizio napoletano, appartenente ai Chierici regolari teatini, nel 1670 fu eletto vescovo di Molfetta.\nNel 1680 promosse la costruzione di un edificio riservato al soggiorno estivo dei vescovi molfettesi.\nNel 1691 fu nominato arcivescovo di Bari.\nDal 20 marzo 1697 fino alla morte fu arcivescovo di Capua.\nGenealogia episcopale.\nLa genealogia episcopale \u00e8:"}
{"id": "2195104", "revid": "228587", "url": "https://it.wikipedia.org/wiki?curid=2195104", "title": "Stamp Act", "text": ""}
{"id": "2195105", "revid": "991694", "url": "https://it.wikipedia.org/wiki?curid=2195105", "title": "The Red Tree", "text": ""}
{"id": "2195107", "revid": "767487", "url": "https://it.wikipedia.org/wiki?curid=2195107", "title": "Manolo Fortich", "text": "Manolo Fortich \u00e8 una municipalit\u00e0 di Prima classe delle Filippine, situata nella Provincia di Bukidnon, nella Regione del Mindanao Settentrionale.\nBaranggay.\nManolo Fortich \u00e8 formata da 22 baranggay:"}
{"id": "2195110", "revid": "2108263", "url": "https://it.wikipedia.org/wiki?curid=2195110", "title": "Albert Kalonij", "text": "L'avventura di Kalonji si inquadra nella storia del Congo subito dopo l'ottenimento dell'indipendenza del Paese nel 1960 e i successivi disordini interni. Durante questa guerra civile molte province si separarono dalla compagine statale e si dichiararono indipendenti. I fenomeni pi\u00f9 importanti riguardarono il Katanga e il Sud Kasai. Quest'ultima provincia era abitata in prevalenza dalla numerosa etnia dei Baluba.\nAlbert Kalonji, che apparteneva ad una delle pi\u00f9 importanti famiglie dell'etnia, il 9 agosto 1960 proclam\u00f2 l'indipendenza della provincia del Sud Kasai con capitale Bakwanga. L'indipendenza dur\u00f2 de facto fino all'ottobre 1962.\nKalonji inizialmente si proclam\u00f2 Capo supremo del popolo Baluba. Il 12 aprile 1961 un'assemblea di notabili concesse ad Albert Kalonji il titolo di Imperatore (Mulopwe) col nome di Kalonji I.\nPoco dopo le truppe della Repubblica del Congo rinconquistarono la regione. Kalonji fu arrestato il 30 dicembre 1961. Il figlio di Kalonji riusc\u00ec tuttavia a tenere il potere fino all'ottobre 1962.\nSuccessivamente Kalongi venne liberato e inizi\u00f2 a collaborare con il primo ministro del Congo Patrice Lumumba. In anni recenti si \u00e8 nuovamente proclamato formalmente \"Capo dei territori appartenenti ai Baluba\"."}
{"id": "2195111", "revid": "297059", "url": "https://it.wikipedia.org/wiki?curid=2195111", "title": "Stamp Act (1765)", "text": "Lo Stamp Act (\"legge del bollo\") fu una legge approvata dal Parlamento di Londra il 22 marzo del 1765 riguardante i libri, i giornali e gli stampati in genere. Essa imponeva ai cittadini inglesi residenti nelle colonie dell'America Settentrionale di pagare una tassa su ogni foglio stampato, incluse le carte di bordo, i documenti legali, le licenze, i giornali e tutte le altre pubblicazioni. La carta da stampa doveva provenire dall'Inghilterra e portare una marca da bollo (\"stamp\") in rilievo che testimoniava il pagamento della tassa. In questo modo la Corona inglese rivendicava la propriet\u00e0 di tutto quello che veniva pubblicato nelle colonie. I proventi della legge furono destinati a coprire le spese militari sostenute per difendere la frontiera americana vicino ai monti Appalachi (guerra dei sette anni). \nL'introduzione di questa legge scaten\u00f2 diverse proteste all'interno delle colonie che sostenevano di essere state tassate senza il loro consenso e senza nessun motivo; dopo proteste e manifestazioni spesso violente, lo Stamp Act fu abrogato il 18 marzo 1766. Il parlamento Inglese per rivendicare il suo potere sulle colonie firm\u00f2 per\u00f2 il Declaratory Act il quale stabiliva l'autorit\u00e0 di emanare leggi di qualsiasi sorta e su qualsiasi questione (\"in all cases whatsoever\") per governare le colonie e il popolo americano.\nCronologia degli eventi.\nGuerra dei sette anni.\nUno dei fatti che scaten\u00f2 l'introduzione dello Stamp Act fu la guerra dei sette anni. Sebbene l'Inghilterra fosse uscita vittoriosa dal conflitto, la guerra dei sette anni era stata infatti molto costosa e comport\u00f2 un forte incremento nel debito nazionale, fino quasi a raddoppiarlo. Per questo motivo il parlamento pens\u00f2 che fosse necessario tassare le colonie americane, in quanto la maggior parte dei soldi spesi per il conflitto erano destinati alle truppe stazionate sul confine del Nord America. \nInoltre le spese post-guerra sarebbero state altrettanto elevate; circa 10 000 soldati sarebbero rimasti posizionati nelle colonie americane incrementando ancora di pi\u00f9 i costi e le spese. La ragione principale che spinse il governo inglese a mantenere attive cos\u00ec tante truppe era che se l'esercito fosse stato smobilitato molti ufficiali, in contatto con diversi esponenti importanti del parlamento, sarebbero rimasti senza lavoro e dato che l'Inghilterra era riluttante all'idea di tenere l'esercito nella madre patria, pensarono fosse una soluzione migliore lasciarlo stanziato nel territorio americano.\nLa decisione di lasciare le truppe in America si rivel\u00f2 una buona strategia, infatti dopo la Pace di Parigi del 1763 l'Inghilterra ottenne il controllo di diversi territori prima in mano ai francesi, come la valle dell'Ohio e il Canada e la presenza militare aiut\u00f2 a gestire le nuove terre conquistate. Inoltre l'esercito intervenne anche nel maggio del 1763 durante la Ribellione di Pontiac, una rivolta dei Nativi Americani con lo scopo di fermare l'espansionismo Inglese. Questi avvenimenti rinforzarono l'idea che mantenere i 10.000 uomini stanziati su quel territorio era la mossa vincente per gestire i territori oltre oceano.\nClima politico.\nNell'aprile 1763 George Grenville fu eletto Primo Ministro e si ritrov\u00f2 a dover escogitare un modo per far fronte alle spese ingiustificate dell'esercito durante un periodo di pace. Aumentare le tasse in Inghilterra era fuori questione, dato che era gi\u00e0 in atto una fortissima protesta per la Cider tax, una tassa sulla produzione di sidro che aveva gi\u00e0 messo a repentaglio la stabilit\u00e0 politica del precedente ministro. Per questo motivo Grenville fu costretto a cercare altrove una soluzione e tassare le colonie americane sembr\u00f2 una buona idea.\nI politici inglesi discutevano da tempo sul fatto che l'America dovesse contribuire alle spese di difesa, dato che erano i loro territori a essere messi in pericolo dalla presenza francese nel continente. Le legislature coloniali si mobilitarono subito per fornire assistenza, incrementarono infatti il numero di milizie coloniali per assicurare una protezione maggiore, le quali per\u00f2 furono dismesse durante la pace del 1763. Questo dimostr\u00f2 la contraddizione del piano inglese e pose le fondamenta per l'inizio della ribellione allo Stamp Act.\nSugar Act.\nLa prima tassa introdotta in America dal programma di Grenville per risanare il debito fu lo Sugar Act del 1764, che prevedeva una modifica del precedente Molasses Act, il quale imponeva di pagare 6 pence per ogni gallone di melassa importata da qualsiasi paese straniero nelle colonie inglesi. Lo scopo era quello di rendere la melassa estera cos\u00ec costosa da creare un monopolio per quella importata dalle Indie Britanniche Occidentali, ma questo obbiettivo non venne mai raggiunto.\nLo Sugar Act riduceva la precedente tassa a 3 pence per gallone, con la speranza che un importo minore sarebbe stato meglio accettato dal popolo e quindi sarebbe aumentata anche la somma di denaro raccolto.\nInizialmente le colonie americane si opposero allo Sugar Act per ragioni economiche, ma poco dopo riconobbero i problemi costituzionali che l'introduzione della tassa portava alla luce. Infatti secondo la costituzione britannica, il popolo inglese non poteva essere tassato senza il suo consenso, il che si rifletteva nella scelta dei rappresentanti in parlamento, mentre le colonie non avevano la facolt\u00e0 di eleggere membri del parlamento, quindi questa tassa violava un diritto fondamentale dei cittadini inglesi e degli abitanti delle colonie. \nLa protesta contro lo Sugar Act fu solo l'inizio della rivolta delle colonie al grido di \"No taxation without representation\" (Nessuna tassazione senza rappresentanza): la vera esplosione popolare si ebbe l'anno successivo con l'introduzione dello Stamp Act.\nStamp Act.\nAnche se Grenville sosteneva fortemente la facolt\u00e0 del parlamento di tassare le colonie, nel febbraio del 1765 si incontr\u00f2 a Londra con alcuni portavoce delle colonie, incluso Benjamin Franklin; durante l'incontro Grenville inform\u00f2 i delegati che era aperto a suggerimenti da parte delle colonie per trovare un altro approccio per risanare il debito dello stato. Nessuno dei rappresentanti coloniali sembr\u00f2 per\u00f2 offrire una valida alternativa, ma erano comunque convinti che la decisione era da lasciare ai governi delle colonie americane e non al parlamento inglese.\nCon la necessit\u00e0 imminente di trovare fondi, Grenville port\u00f2 il dibattito in parlamento che, dopo una lunga discussione, il 22 marzo 1765 pass\u00f2 lo Stamp Act con data di entrata in vigore effettiva fissata per il 1\u00ba novembre 1765.\nLa legge prevedeva somme e importi diversi a seconda del documento su cui andava apposto il bollo. La tassa pi\u00f9 alta, di ben 10 sterline, era riservata alle licenze giuridiche, mentre su tutti gli altri atti processuali andava applicata una marca da bollo dai 3 pence alle 10 sterline. Anche gli atti di propriet\u00e0 dei territori sotto i 100 acri furono tassati di una sterlina e 6 pence, mentre quelli tra i 200 e i 320 acri 2 sterline e 6 pence, che andavano raddoppiati per ogni 320 acri aggiuntivi. La tassa comprendeva inoltre i giornali e i pamphlet con un importo di un penny per ogni pagina e la tassa prevedeva un incremento proporzionale a seconda della lunghezza.\nLe alte tasse che gravavano sugli avvocati e sugli studenti dei college erano progettate appositamente per limitare la crescita di una classe dirigente nelle colonie; inoltre i bolli andavano acquistati con la valuta inglese, molto rara rispetto alla pi\u00f9 comune moneta coloniale. Per evitare di esportare valuta al di fuori delle colonie, i ricavati andavano spesi in America, specialmente per provvedere alle scorte e ai salari dei membri dell'esercito inglese stanziati l\u00ec.\nDue provvedimenti dello Stamp Act riguardanti i tribunali attirarono molto l'attenzione; infatti questo atto legittimava il Tribunale dell'Ammiragliato a punire i trasgressori, anche se solitamente l'uso di questa corte era stato limitato ai casi di contratti e dispute marittime. Gli abitanti delle colonie videro quindi in questo provvedimento un tentativo di delegittimare i tribunali locali, con altri controllati direttamente dall'Inghilterra. Inoltre nel testo dell'atto era prevista una tassazione per i documenti dei tribunali che esercitavano una giurisdizione ecclesiastica, ma questi organi giudiziari non erano presenti nelle colonie e nessun vescovo aveva la possibilit\u00e0 di presiedere un processo; infatti molti antenati degli abitanti delle colonie avevano lasciato l'Inghilterra proprio per sfuggire all'influenza e al potere politico delle istituzioni religiose e questo poteva essere il primo passo per introdurre le vecchie tradizioni nelle colonie.\nReazioni delle Colonie.\nIl problema Costituzionale sollevato dall'introduzione dello Stamp Act divenne subito un argomento scottante all'interno delle colonie, infatti si dibatt\u00e9 a lungo sulla questione \"tassazione senza rappresentanza\". Benjamin Franklin durante l'Albany Congress sottoline\u00f2 come questa legge violava uno dei fondamentali \"Rights of Englishmen\", cio\u00e8 i diritti fondamentali di tutti gli inglesi e gli abitanti delle colonie britanniche, in quanto con lo Stamp Act erano stati tassati senza aver avuto la possibilit\u00e0 di eleggere membri del Parlamento. \nContro questa teoria si schier\u00f2 Thomas Whately, Segretario del Tesoro e autore dello Stamp Act, il quale teorizz\u00f2 in una pubblicazione il concetto di \"rappresentanza virtuale\", cio\u00e8 che tutti gli abitanti dell'Inghilterra e delle Colonie erano comunque rappresentati dai membri del parlamento anche se il 75% dei maschi adulti inglesi non aveva i requisiti per essere elettore; infatti ogni membro del parlamento non \u00e8 rappresentante solo di chi lo ha eletto, ma fa le veci di tutte le persone che fanno parte della Gran Bretagna e rispettano la Costituzione.\nLa vera questione riguardava per\u00f2 le assemblee legislative coloniali; infatti gli americani temevano che con queste leggi il parlamento inglese volesse ridurre il potere dei tribunali locali, unico strumento di rappresentanza diretta dei coloni. A questo proposito Samuel Adams temeva che dopo lo Stamp Act arrivassero altri provvedimenti per tassare anche le propriet\u00e0 terriere, i prodotti locali e ogni cosa in possesso delle colonie fino a rendere i cittadini inglesi dei privilegiati e gli abitanti dell'America degli schiavi di uno stato tributario che li sfruttava solo per sanare i debiti.\nCooperazione delle colonie.\nDurante tutto il 1764 le colonie cercano di far fronte comune contro il Parlamento inglese, un primo grande passo per la cooperazione delle colonie e la loro unit\u00e0. Diversi stati come Massachusetts, New York, New Jersey, Virginia, Rhode Island e Connecticut mandarono lettere di protesta in Inghilterra contro lo Stamp Act, affermando di non avere denaro sufficiente per pagare la tassa e sottolineando ancora una volta la violazione dei loro diritti. Alla fine del 1765 tutte le tredici colonie, con l'eccezione di Georgia e North Carolina, attraverso i tribunali coloniali, avevano approvato diverse forme di protesta.\nUna grande svolta si ebbe nel maggio 1765 quando fu convocata la Virginia House of Burgesses, che dopo aver discusso sullo Stamp Act il 30 maggio approv\u00f2 il Virginia Resolves, cio\u00e8 le decisioni prese dall'assemblea coloniale riguardo alla tassazione imposta dall'Inghilterra.\nCon questi provvedimenti si abolivano le immunit\u00e0 e i privilegi da tempo posseduti dai cittadini inglesi e in modo particolare sulla tassazione venne stabilito che le persone potevano essere tassate solo da s\u00e9 stesse o da rappresentanti scelti direttamente, i quali dovevano tener conto del carico di tasse che i coloni erano disposti a sopportare e del modo per stabilirle o incrementarle in maniera equa, unica soluzione per evitare una gravosa tassazione e mantenere viva la libert\u00e0 sancita nella costituzione.\nL'assemblea chiedeva inoltre al re e al Parlamento di rispettare le politiche interne e le assemblee coloniali, in quanto elette e approvate con il loro consenso e infine stabiliva che solo l'assemblea generale del Virginia aveva il potere di stabilire tasse e imposizioni per gli abitanti della colonia e ogni tentativo di negare questo diritto sarebbe stato interpretato come un modo di demolire la libert\u00e0 americana.\nIl 6 giugno 1765 la Massachusetts Lower House propose un incontro a New York fissato per il primo marted\u00ec di ottobre; lo scopo era di riunire i rappresentanti di tutte le colonie per consultarsi insieme sullo stato delle colonie e sui provvedimenti presi dal Parlamento riguardo ai doveri e alle tasse. L'assemblea avrebbe poi dovuto decidere di comune accordo come agire per protestare contro il Parlamento e chiedere l'abrogazione delle tasse.\nNew York.\nNew York fu la principale colonia a guidare le proteste allo Stamp Act; infatti entrambe le fazioni politiche si opponevano fortemente alla tassa e durante un incontro alla Burns Tavern, James DeLancey propose di boicottare tutte le importazioni provenienti dall'Inghilterra fino all'abrogazione dello Stamp Act e tutti i mercanti si rifiutarono di vendere qualsiasi tipo di bene proveniente dalla madre patria.\nLa rivolta si spost\u00f2 anche sulle strade e tra la gente comune; il 1\u00ba novembre venne distrutto il magazzino contenente le marche da bollo della casa di Thomas James, uno dei comandanti inglesi stanziati a Fort George, e diverse navi che trasportavano i bolli furono attaccate nel porto di New York e il contenuto venne distrutto.\nDiverse persone incaricate di vendere le marche da bollo con la tassa si licenziarono e rinunciarono al lavoro, poich\u00e9 per tutta la citt\u00e0 vennero appesi volantini di minacce che promettevano di punire chi avesse venduto o comprato le marche da bollo.\nLe dimostrazioni popolari si susseguirono per le vie della citt\u00e0 per quattro giorni di fila e culminarono con l'attacco da parte di 200 persone alla casa del Governatore Cadwallader Colden, danneggiando diverse propriet\u00e0. \nLe proteste continuarono per tutto il corso dell'anno senza che le autorit\u00e0 locali riuscissero a fermarle.\nRivolte nelle strade.\nBoston fu teatro di molte proteste cittadine; il 14 agosto 1765 uno dei distributori delle marche da bollo fu impiccato pubblicamente come segno di rivolta al potere inglese. Allo sceriffo Stephen Greenleaf fu ordinato di togliere il corpo, ma sub\u00ec l'opposizione della folla e non riusc\u00ec a portare a termine l'incarico. Anche a Rhode Island ci furono violenze nelle strade, infatti il 27 agosto la folla costru\u00ec una forca vicino alla Town House e giustizi\u00f2 tre ufficiali accusati di essere rivenditori di francobolli; nei giorni seguenti furono devastate propriet\u00e0 appartenenti a membri dell'esercito e diversi carichi di marche da bollo furono incendiati.\nAltre dimostrazioni popolari ebbero luogo in New Hampshire, Maryland, North Carolina e South Carolina, fino a che 12 tra i distributori delle marche da bollo rinunciarono al proprio incarico poich\u00e9 temevano per la loro vita. La tassa comprendeva anche le colonie caraibiche che si ribellarono a loro volta contro la legge; a St. Kitts e Nevis, le navi contenenti i francobolli furono tutte dirottate o distrutte, al punto tale che nessuna marca da bollo raggiunse mai il territorio. Tutti i territori caraibici riuscirono con successo a non applicare mai lo Stamp Act e quindi a non pagare la tassa imposta.\nL'effetto di queste proteste scaten\u00f2 l'ira degli americani e li un\u00ec come mai era successo prima. L'opposizione allo Stamp Act cambi\u00f2 la percezione delle colonie che si vedevano come un fronte unito contro l'Inghilterra.\nSons of Liberty.\nNel 1766 le dimostrazioni popolari all'interno di molte colonie fecero confluire le organizzazioni locali all'interno di un'organizzazione inter-coloniale pi\u00f9 grande chiamata Sons of Liberty \"(Figli della libert\u00e0)\" guidata da Isaac Sears, John Lamb, e Alexander McDougall. Il 6 novembre un comitato eletto a New York si mise in contatto con le altre colonie per coordinare la rivolta fino a coinvolgerle quasi tutte e 13. \nAnche se all'inizio i leader dei Sons of Liberty erano membri medi della societ\u00e0, coinvolsero anche le forze politiche per avere un impatto maggiore e coinvolgere le masse; molti membri infatti erano editori e contribuirono a distribuire articoli riguardanti gli incontri e le dimostrazioni organizzate.\nL'organizzazione sosteneva la fedelt\u00e0 al governo inglese, ma si riservava la possibilit\u00e0 di un'azione militare con scopo difensivo se le loro richieste non fossero state ascoltate. In risposta le autorit\u00e0 britanniche tentarono di denigrarli soprannominandoli \"Sons of Violence\" e \"Sons of Iniquity\".\nIn molti casi gli incontri pubblici si trasformarono in violenze; le classi meno agiate erano d'accordo con gli ideali presentati dall'associazione e credevano in un'azione pi\u00f9 diretta; per questo motivo incendiarono diverse propriet\u00e0 di ufficiali e autorit\u00e0 inglesi che pi\u00f9 di una volta divennero vittime della massa.\nStamp Act Congress.\nNell'ottobre del 1765 a New York nella Federal Hall si tenne lo Stamp Act Congress, un'assemblea a cui parteciparono 27 delegati di 9 colonie e che si proponeva di delineare una petizione formale da inviare al Parlamento, spiegando perch\u00e9 non avesse il diritto di tassarli.\nI delegati avevano un'et\u00e0 compresa tra i 26 e i 65 anni e 10 di loro erano avvocati, 10 mercanti e 7 proprietari terrieri; tutti avevano gi\u00e0 ricoperto cariche pubbliche nelle colonie. Il New Hampshire si rifiut\u00f2 di inviare delegati mentre North Carolina, Georgia e Virginia non furono rappresentati poich\u00e9 i loro governi non diedero la possibilit\u00e0 di eleggere i candidati da inviare a New York. \nAnche se non tutte le colonie erano rappresentate, alla fine tutte e 13 firmarono le decisioni prese dal congresso e la petizione da inviare al re e al Parlamento inglese.\nLo Stamp Act Congress si riun\u00ec per dodici giorni consecutivi; non vi era pubblico presente e nessuna informazione trapel\u00f2 prima della fine dell'assemblea. Il prodotto finale del congresso venne chiamato \"Declaration of Rights and Grievances\", scritta da John Dickinson, rappresentante della Pennsylvania. La dichiarazione comprendeva quattordici punti su cui le colonie protestavano; infatti oltre a volere l'abrogazione dello Stamp Act asseriva che gli abitanti delle colonie possedevano tutti i diritti dei cittadini inglesi e diritti in quanto esseri umani e, dato che non potevano eleggere i membri del parlamento, quest'ultimo non poteva rappresentarli, solo le assemblee coloniali potevano imporre tasse alle colonie. Dichiararono inoltre che l'estensione dell'autorit\u00e0 dei tribunali dell'ammiragliato alle questioni non-navali era un abuso di potere da parte della Gran Bretagna.\nLa natura legale di questo congresso caus\u00f2 molto allarme in Inghilterra; era la prima volta che le colonie si coalizzavano contro il parlamento. Inoltre molte pressioni vennero dai mercanti i cui affari con l'America avevano subito un drastico crollo a causa delle proteste allo Stamp Act.\nAbrogazione.\nIl 10 luglio 1765, George Grenville fu sostituito come Primo Ministro da Lord Rockingham, che si ritrov\u00f2 a fare i conti con le proteste americane allo Stamp Act.\nGli effetti economici che avevano causato le rivolte dei mercanti delle colonie spingevano i membri dell'alta societ\u00e0 inglese a chiedere una risoluzione dei conflitti, anche alla luce del fatto che i pochi soldi riscossi con l'entrata in vigore di queste leggi non sarebbero comunque bastati a coprire il debito causato dalla guerra.\nNel dicembre del 1765 il Parlamento rifiut\u00f2 la soluzione proposta da Grenville, che era rimasto membro della camera, il quale proponeva di condannare la resistenza delle colonie e far rispettare la legge. Quando il Parlamento si riun\u00ec nuovamente il 14 gennaio 1766, a seguito anche delle proteste dei mercanti che avevano iniziato a creare comitati per risolvere la questione, il Primo Ministro Rockinghan propose formalmente l'abrogazione.\nDurante il dibattito alcuni membri dichiararono che il modo di agire di Grenville riguardo alle colonie era totalmente sbagliato e il Parlamento non aveva il diritto di tassare i territori americani, anche se essi dovevano comunque mostrare lealt\u00e0 all'Inghilterra. \nTra il 17 e il 27 gennaio Rockingham spost\u00f2 l'attenzione dall'aspetto costituzionale a quello finanziario, presentando petizioni da parte di cittadini che si lamentavano delle ripercussioni economiche causate dalle rivolte.\nIl 21 febbraio la decisione di abrogare lo Stamp Act fu presentata in Parlamento e approvata; il re diede il suo consenso il 18 marzo 1766.\nConseguenze.\nDeclaratory Act.\nPer limitare gli impatti costituzionali sollevati dalle proteste contro lo Stamp Act dopo l'abrogazione di quest'ultimo, il Parlamento inglese approv\u00f2 il Declaratory Act, una legge per rinforzare il dominio inglese sulle colonie.\nL'atto stabiliva l'autorit\u00e0 del Parlamento a prendere decisioni di qualsiasi natura sia in Inghilterra sia in America; il potere assoluto del Parlamento non poteva essere in alcun modo contrastato dai governi coloniali, che si dovevano sottomettere ai voleri della madre patria su questioni di qualsiasi sorta anche se non erano rappresentati in parlamento.\nRivoluzione americana.\nLe proteste allo Stamp Act e in particolare l'associazione dei Sons of Liberty, posero le fondamenta per la cooperazione tra le colonie e l'unit\u00e0 dell'America. Infatti simili rivolte si ebbero qualche anno dopo, nel 1767, contro il Townshend Act e lo Stamp Act Congress fu un precursore del Continental Congress che stabil\u00ec l'indipendenza americana dall'Inghilterra.\nIn particolar modo la non rappresentanza in Parlamento da parte delle colonie scaten\u00f2 un forte dibattito negli anni successivi e le continue tassazioni da parte dell'Inghilterra mossero le colonie sul cammino della Rivoluzione Americana."}
{"id": "2195112", "revid": "174925", "url": "https://it.wikipedia.org/wiki?curid=2195112", "title": "Hawker Siddeley Company", "text": ""}
{"id": "2195114", "revid": "767487", "url": "https://it.wikipedia.org/wiki?curid=2195114", "title": "N\u00e9gyes", "text": "N\u00e9gyes \u00e8 un comune dell'Ungheria di 287 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n. "}
{"id": "2195116", "revid": "1728", "url": "https://it.wikipedia.org/wiki?curid=2195116", "title": "Dump (moneta)", "text": ""}
{"id": "2195120", "revid": "729019", "url": "https://it.wikipedia.org/wiki?curid=2195120", "title": "Megauretere", "text": "Per megauretere in campo medico, si intende un'anomalia che riguarda la grandezza dell'uretere che risulta pi\u00f9 ampio della normale condizione.\nTipologia.\nSecondo parte della letteratura medica esistono due forme:"}
{"id": "2195121", "revid": "767487", "url": "https://it.wikipedia.org/wiki?curid=2195121", "title": "Novajidr\u00e1ny", "text": "Novajidr\u00e1ny \u00e8 un comune dell'Ungheria di 1.462 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2195124", "revid": "729019", "url": "https://it.wikipedia.org/wiki?curid=2195124", "title": "Ny\u00e9sta", "text": "Ny\u00e9sta \u00e8 un comune dell'Ungheria di 70 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2195126", "revid": "287204", "url": "https://it.wikipedia.org/wiki?curid=2195126", "title": "IV Copa Brasil", "text": "La IV Copa Brasil (in italiano IV Coppa Brasile) \u00e8 stata l'8\u00aa edizione del massimo campionato brasiliano di calcio.\nFormula.\nPrimo turno: 74 squadre divise in 6 gruppi (due composti da 13 club e quattro da 12), formati su base geografica. Ogni squadra affronta una volta tutte le componenti del proprio gruppo.\nSecondo turno: 4 gruppi di 9 squadre ciascuno e altri 6 gruppi (quattro di 6 squadre e due di 7) per i ripescaggi.\nI primi quattro gruppi sono formati dalle 6 migliori di ogni raggruppamento della fase precedente, che affrontano una volta tutte le componenti del proprio girone; si qualificano al terzo turno le migliori 6 di ogni raggruppamento e la squadra tra le rimanenti che ha ottenuto pi\u00f9 punti nella prima e seconda fase.\nNegli altri 6 gruppi ogni squadra affronta una volta le altre componenti del proprio girone e si qualifica al terzo turno la migliore di ogni raggruppamento e la squadra tra le rimanenti che ha ottenuto pi\u00f9 punti nella prima e seconda fase.\nTerzo turno: 4 gruppi di 8 squadre ciascuno. Ogni squadra affronta una volta le altre componenti del proprio gruppo e si qualificano alla fase finale le migliori 2 di ogni raggruppamento.\nQuarti di finale, semifinale e finale: gare a eliminazione diretta in partita di andata e ritorno.\nPunteggio.\nFino al terzo turno le classifiche vengono stilate assegnando 2 punti per la vittoria, 1 per il pareggio e 0 per le sconfitta. Per la quarta e ultima volta un punto aggiuntivo viene assegnato alla squadra che vince la partita con 2 o pi\u00f9 gol di scarto.\nSecondo turno.\nConfronto settimi-noni gruppi G-J.\nLa classifica viene stilata considerando i punti guadagnati nelle prime due fasi.\nConfronto secondi-settimi gruppi K-P.\nLa classifica viene stilata considerando i punti guadagnati nelle prime due fasi."}
{"id": "2195128", "revid": "729019", "url": "https://it.wikipedia.org/wiki?curid=2195128", "title": "Ny\u00edri", "text": "Ny\u00edri \u00e8 un comune dell'Ungheria di 447 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2195133", "revid": "767487", "url": "https://it.wikipedia.org/wiki?curid=2195133", "title": "Nyom\u00e1r", "text": "Nyom\u00e1r \u00e8 un comune dell'Ungheria di 313 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2195134", "revid": "486946", "url": "https://it.wikipedia.org/wiki?curid=2195134", "title": "Paolo da Caylina", "text": ""}
{"id": "2195136", "revid": "767487", "url": "https://it.wikipedia.org/wiki?curid=2195136", "title": "Ormosb\u00e1nya", "text": "Ormosb\u00e1nya \u00e8 un comune dell'Ungheria di 1.880 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2195143", "revid": "767487", "url": "https://it.wikipedia.org/wiki?curid=2195143", "title": "Oszl\u00e1r", "text": "Oszl\u00e1r \u00e8 un comune dell'Ungheria di 449 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2195144", "revid": "767487", "url": "https://it.wikipedia.org/wiki?curid=2195144", "title": "\u00d3nod", "text": "\u00d3nod \u00e8 un comune dell'Ungheria di 2.587 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2195145", "revid": "262457", "url": "https://it.wikipedia.org/wiki?curid=2195145", "title": "Chanoyu", "text": ""}
{"id": "2195151", "revid": "599013", "url": "https://it.wikipedia.org/wiki?curid=2195151", "title": "Paolo Caylina", "text": "Con Paolo Caylina possono essere indicati:"}
{"id": "2195155", "revid": "663182", "url": "https://it.wikipedia.org/wiki?curid=2195155", "title": "Teruo Ishii", "text": "Ha diretto oltre ottanta film ed \u00e8 conosciuto principalmente per aver diretto pellicole appartenenti ai generi cinematografici pinku eiga, Ero guro e Pinky violence, tra i quali ', \"I piaceri della tortura\" e '.\nI suoi film pi\u00f9 celebri appartengono all'Ero guro, nei quali Ishii sfior\u00f2 i limiti della rappresentabilit\u00e0, mostrando torture di ogni genere e offrendo agli sguardi degli spettatori le nudit\u00e0 delle protagoniste.\nBiografia.\nTeruo Ishii entr\u00f2 nel mondo del cinema nel 1942, lavorando come aiuto regista per la Toho Company. Durante la seconda guerra mondiale, Ishii fu mandato in Manciuria, per fotografare i bombardamenti aerei.\nNel 1947, Teruo Ishii entr\u00f2 a far parte della Shintoho, lavorando come aiuto regista di Mikio Naruse. Lavor\u00f2 anche con Hiroshi Shimizu e studi\u00f2 sceneggiatura con Shin'ichi Sekizawa. Nel 1957, Ishii diresse il suo primo film, \"\". Dopo il fallimento della Shintoho, il regista pass\u00f2 alla Toei Company, dirigendo \"Hana to arashi to gyangu\", quindi nel 1965 diresse \"Abashiri Bangaichi\", primo film di una lunga serie.\nNel 1968, Ishii diresse \"I piaceri della tortura\", primo film di una serie comprendente otto film, e \"Onsen anma geisha\", primo film di un'altra celebre serie. Nel 1969 diresse l'horror-splatter ', quindi nel 1973 diresse Reiko Ike nel Pinky Violence ', sequel di \"Sex and Japan\", diretto lo stesso anno da Norifumi Suzuki. Nel 1979 Ishii interruppe la sua carriera nel cinema, per dedicarsi alla televisione. Torn\u00f2 alla regia cinematografica nel 1991, dirigendo \"The Hit Man\", seguito da altri quattro film.\nTeruo Ishii mor\u00ec nel 2005, a causa di un cancro."}
{"id": "2195156", "revid": "767487", "url": "https://it.wikipedia.org/wiki?curid=2195156", "title": "Super 8 Stories", "text": "Super 8 Stories \u00e8 un film documentario del 2001 diretto da Emir Kusturica.\nKusturica gir\u00f2 questo documentario \"on the road\" durante il tour della \"No Smoking Orchestra\", band di cui fa parte egli stesso, arrivando ad una sintesi tra realt\u00e0 e fiction.\nNel film compare anche il cantante Joe Strummer."}
{"id": "2195157", "revid": "1226", "url": "https://it.wikipedia.org/wiki?curid=2195157", "title": "Novelization", "text": ""}
{"id": "2195160", "revid": "125117275", "url": "https://it.wikipedia.org/wiki?curid=2195160", "title": "Yahya Ayyash", "text": "Biografia.\nNacque a Rafat, un piccolo villaggio della Cisgiordania vicino a Nablus, da una famiglia di modesti agricoltori. Primo di tre fratelli, da bambino si mostr\u00f2 decisamente legato alla religione, ricevendo un premio dall'Islamic Trust. per la sua bravura nella memorizzazione del Corano. Da ragazzo dimostr\u00f2 una certa propensione per il lavoro da elettricista e da meccanico, riparando radio, televisori ed altri apparecchi elettronici. Dopo aver conseguito il diploma superiore, nel 1985, si iscrisse alla Universit\u00e0 di Bir Zeit nel 1987, laureandosi nel 1991 in elettrotecnica.\nMilitanza in \u1e24am\u0101s.\n\u02bfAyy\u0101sh \u00e8 collegato alla crescita della tecnica del terrorismo suicida, all'interno del conflitto israelo-palestinese, avendo costruito le bombe utilizzate in numerosi attacchi suicidi da parte di \u1e24am\u0101s. Inoltre, all'interno di un'alleanza strategica fra Hamas e il Movimento per il Jihad Islamico in Palestina, forn\u00ec a quest'ultima gli ordigni per il massacro di Beit Lid compiuto all'inizio di gennaio 1995.\nA causa del fatto che il TNT ed altri potenti esplosivi non erano facilmente recuperabili nei territori sottoposti all'autorit\u00e0 dell'Autorit\u00e0 Nazionale Palestinese, (ossia Gaza e Cisgiordania), \u02bfAyy\u0101sh us\u00f2 spesso una mistura di acetone e detergenti, entrambi prodotti commerciali di semplice reperimento. Combinate insieme, tali due sostanze formano il perossido di acetone, un esplosivo conosciuto con il nome di \"Madre di Satana\" per la sua instabilit\u00e0.\nGli attentati da lui organizzati causarono la morte di circa novanta cittadini israeliani.\nRamat Efal.\n\u02bfAyy\u0101sh attir\u00f2 l'attenzione delle forze di sicurezza israeliane per la prima volta a seguito del fallito attentato a Ramat Efal, un villaggio vicino a Tel Aviv, nel novembre 1992. Tre presunti attentatori suicidi vennero fermati a bordo di un'automobile dalla polizia israeliana, dopo un lungo inseguimento. Quando gli agenti perquisirono il mezzo, vi trovarono a bordo cinque taniche di carburante da 25 litri l'una, collegate ad un detonatore a perossido di acetone. Dopo aver evacuato l'area, gli artificieri utilizzarono un piccolo robot per colpire il detonatore, nella speranza di metterlo fuori uso. Invece questo caus\u00f2 un'enorme esplosione, che all'interno di un'area abitata avrebbe potuto causare centinaia di vittime. Negli interrogatori svolti dagli investigatori sui tre arrestati, venne fatto per la prima volta il nome di \u02bfAyy\u0101sh.\nAbilissimo nel travestirsi, \u02bfAyy\u0101sh fu l'uomo pi\u00f9 ricercato in Israele per tre anni, nonch\u00e9 l'obiettivo di una massiccia caccia all'uomo. Per i palestinesi invece fu un eroe.\nMorte e conseguenze.\nA seguito dell'uccisione di Yitzhak Rabin, l'ANP inizi\u00f2 a collaborare pi\u00f9 da vicino con lo Shin Bet nelle indagini su \u02bfAyy\u0101sh. Lo Shin Bet, attraverso sistemi rimasti secretati, venne a sapere che \"l'Ingegnere\" aveva saltuariamente soggiornato a Gaza presso l'abitazione di un certo Os\u0101ma \u1e24amad, un suo vecchio amico di infanzia.\nNell'ottobre del 1995 alcuni agenti dello Shin Bet entrarono in contatto con K\u0101mil \u1e24amad, uno zio di \u02bfAyy\u0101sh, per convincerlo a collaborare. K\u0101mil \u1e24amad chiese in cambio denaro e una carta di identit\u00e0 israeliana per s\u00e9 e sua moglie. Per tutta risposta i funzionari israeliani lo minacciarono di informare \u1e24am\u0101s del suo tentativo di tradimento, non lasciando scelta all'uomo. Questi venne fornito di un telefono cellulare, e gli fu detto che tale apparecchio era dotato di una ricetrasmittente nascosta, cosa che avrebbe permesso agli agenti di Israele di sorvegliare le comunicazioni di \u02bfAyy\u0101sh. In realt\u00e0, il telefono cellulare era stato riempito anche con 15 grammi di RDX una sostanza esplosiva di grande potenza.\nSapendo che \u02bfAyy\u0101sh era solito utilizzare il cellulare di Os\u0101ma, K\u0101mil \u1e24amad consegn\u00f2 il telefono-ordigno al nipote. Alle 8 del mattino del 5 gennaio 1996, \u02bfAyy\u0101sh venne chiamato su tale telefono dal padre: la conversazione venne intercettata da un aereo israeliano e rimbalzata a un posto di comando. Appena ricevuta la conferma circa l'identit\u00e0 della persona al telefono, lo Shin Bet fece esplodere a distanza il dispositivo.\nAl suo funerale parteciparono circa 100.000 palestinesi. \u1e24am\u0101s replic\u00f2 due mesi pi\u00f9 tardi con quattro attentati suicidi, a Gerusalemme e Ashkelon, provocando oltre sessanta vittime israeliane, la maggior parte delle quali erano bambini che si apprestavano a festeggiare la festa di Purim. L'operazione mise termine agli sforzi di Yasser Arafat di convincere la dirigenza di \u1e24am\u0101s a presentare propri candidati alle Elezioni generali palestinesi del 1996.\nSeguendo un orientamento costante, Israele non neg\u00f2 n\u00e9 conferm\u00f2 la propria partecipazione all'\"omicidio mirato\", suscitando ampie speculazioni sul proprio grado di coinvolgimento. Tre giorni dopo l'uccisione di \u02bfAyy\u0101sh, il capo dello Shin Bet rassegn\u00f2 le proprie dimissioni, per non aver saputo prevenire l'omicidio di Rabin.\nAll'interno di \u1e24am\u0101s, \u02bfAyy\u0101sh fu sostituito da uno dei suoi protetti, Muhyi al-Din Sharif, \"l'elettricista\". Da quel momento, unitamente alla strategia israeliana degli omicidi mirati, si registr\u00f2 un consistente declino dell'efficacia degli attentati suicidi. Al momento dell'omicidio di \u02bfAyy\u0101sh, il confine fra Israele e la Cisgiordania era piuttosto poroso, rendendo abbastanza agevole per gli attentatori entrare non notati in Israele. Da quel momento le barriere di separazione costruite sul confine con la Cisgiordania e su quello con Gaza hanno reso tali operazioni decisamente pi\u00f9 complesse."}
{"id": "2195163", "revid": "486946", "url": "https://it.wikipedia.org/wiki?curid=2195163", "title": "Paolo da Cailina (il vecchio)", "text": ""}
{"id": "2195165", "revid": "729019", "url": "https://it.wikipedia.org/wiki?curid=2195165", "title": "Nengo Nengo", "text": "Nengo Nengo (anche Nengonengo) \u00e8 un piccolo atollo appartenente all'arcipelago delle Isole Tuamotu nella Polinesia francese. \u00c8 localizzato 53\u00a0km a sud-est di Ravahere, il pi\u00f9 vicino, e 100\u00a0km a sud-ovest di Hao.\nGeografia.\nL'atollo Nengo Nengo ha una forma grossolanamente simile a quella di una campana. Misura 13\u00a0km in lunghezza per una larghezza massima di 8\u00a0km. Possiede una vasta laguna con una superficie di 67\u00a0km2, ma non vi sono passaggi per accedervi.\nNengo Nengo ha 54 abitanti.\nStoria.\nIl primo europeo di cui si abbia notizia a giungere a Nengo Nengo fu il navigatore inglese Samuel Wallis nel 1767; egli chiam\u00f2 l'atollo \"Principe William Henry\".\nIl piccolo aeroporto privato di Nengo Nengo \u00e8 stato inaugurato nel 1993.\nAmministrazione.\nNengo Nengo fa parte del comune di Hao (centro principale: Otepa), che comprende anche Ahunui (disabitata), Manuhangi (disabitata) e Paraoa (disabitata)."}
{"id": "2195166", "revid": "729019", "url": "https://it.wikipedia.org/wiki?curid=2195166", "title": "Niau", "text": "Niau \u00e8 un atollo appartenente all'arcipelago delle Isole Tuamotu nella Polinesia francese."}
{"id": "2195168", "revid": "599013", "url": "https://it.wikipedia.org/wiki?curid=2195168", "title": "Energia di dissociazione", "text": ""}
{"id": "2195169", "revid": "767487", "url": "https://it.wikipedia.org/wiki?curid=2195169", "title": "Ti ricordi di Dolly Bell?", "text": "Ti ricordi di Dolly Bell? (\"Sje\u0107a\u0161 li se Doli Bel?\") \u00e8 un film del 1981 diretto da Emir Kusturica, al suo esordio nei lungometraggi.\nLa pellicola vinse il Leone d'oro come miglior opera prima alla Mostra del Cinema di Venezia e l'Arena d'oro al Festival del cinema jugoslavo di Pola, entrambi nel 1981, vincitore inoltre del premio Fipresci e del Premio Agis.\nIl film \u00e8 tratto da un romanzo di Abdulah Sidran.\nTrama.\nSarajevo, anni sessanta. Una Casa del Popolo decide, per allontanare i giovani dal mondo della crimininalit\u00e0, di istituire una banda musicale. Uno dei componenti prescelti \u00e8 Dino, un ragazzo introverso appassionato di ipnosi, che egli vede come un mezzo di evoluzione personale e dell'intera umanit\u00e0, addirittura come strumento di diffusione del comunismo. Il padre di Dino, invece, ha una visione del comunismo molto canonica e quando torna a casa la sera, spesso ubriaco, chiama a raccolta i figli in una riunione familiare che segue lo schema di una seduta di partito.\nQuando Dino non passa il tempo in piccionaia a esercitarsi nell'ipnosi sta in compagnia del suo gruppo di amici, con i quali consuma assaggi di musica e cinema provenienti dal \"mondo esterno\". Un vero tormentone \u00e8 \"Ventiquattromila baci\" di Celentano, mentre in una scena i ragazzi vedono il film \"Europa di notte\" di Alessandro Blasetti. In una sequenza del suddetto film compare una spogliarellista di nome Dolly Bell, che fa una grande impressione sui ragazzi.\nUn giorno Braco, un delinquente di quartiere, chiede a Dino di nascondere in piccionaia la sua ragazza. Dino si sente subito attratto da questa ragazza bellissima e disinibita, che lavora come spogliarellista proprio con il nome di Dolly Bell. Lei gli insegna come baciare e lui invece le insegna a scrivere e le parla di ipnosi. Una sera torna Braco che fa stuprare la ragazza da tutti gli amici di Dino, perch\u00e9 ha intenzione di avviarla al mondo della prostituzione.\nIl padre di Dino viene ricoverato in ospedale a causa del fumo e dell'alcool, mentre Dolly Bell viene portata via. Dino la va a cercare nel locale in cui lavora e, dopo aver fatto l'amore con lei, viene scoperto da Braco che lo pesta.\nPoco dopo il padre di Dino muore. Lo stesso giorno arrivano gli strumenti musicali della band nella quale Dino si occupa di chitarra e voce. La band debutta mischiando Celentano con musica Jugoslava, e la famiglia di Dino si trasferisce finalmente nella casa popolare che avevano tanto atteso.\nProduzione.\nIl film fu prodotto dalla Kinema Sarajevo, RO Forum, Sarajevo, SIZ za kinematografiju SR BiH, Sutjeska Film, TV Sarajevo e Union Film.\nDistribuzione.\nIl film fu presentato in prima il 2 settembre 1981 alla Mostra del Cinema di Venezia, uscendo poi sul mercato in Ungheria (2 febbraio 1984), Portogallo (14 agosto 1986), Stati Uniti (15 agosto 1986).\nNel 1985, in film venne distribuito negli USA dall'International Home Cinema per il mercato dell'Home Video.\nL'importanza internazionale acquisita dal suo regista, fece s\u00ec che il film venisse invitato in seguito a numerosi festival nell'ambito di omaggi o retrospettive dedicate a Kusturica: il 30 agosto 1999, il film fu proiettato al Reykjavik Film Festival, l'11 luglio 2000 a Karlovy Vary, il 27 agosto 2004 al Fresh Films Festival, nella Repubblica Ceca, il 1\u00ba dicembre 2005, in Ucraina, al festival di Dok-Maidan, il 23 marzo 2014 al festival di Vilnius.\nTemi.\nNel suo primo film Kusturica affronta temi che ricorreranno nella sua carriera: il passaggio di sviluppo dall'et\u00e0 giovanile a quella adulta, il rapporto tra la storia personale dei personaggi e la storia politica e sociale della Jugoslavia, i passatempi popolari come la musica, il calcio, l'alcool, il sesso, il cinema. Inoltre compare gi\u00e0 un elemento \"fantastico\" di fuga dalla realt\u00e0, in questo caso l'ipnosi, che in alcuni film successivi si esprimer\u00e0 fino a farli entrare nel campo del realismo magico."}
{"id": "2195173", "revid": "1305772", "url": "https://it.wikipedia.org/wiki?curid=2195173", "title": "Ottavio Bertotti Scamozzi", "text": "Architetto e studioso vicentino, ha curato e valorizzato l'opera di Andrea Palladio con pubblicazioni prestigiose, quali \"Le fabbriche e i disegni di Andrea Palladio\" (1776-1783) e \"Le Terme dei Romani, disegnate da A. Palladio\" (1785). Tali pubblicazioni hanno avuto la conseguenza di sminuire, per confronto, la sua importanza come architetto, esponente del neoclassicismo nel Veneto.\nBiografia.\nEra di umilissime origini, figlio di Antonio Bertotti, barbiere, e Vittoria Scabora. Il padre lo aveva avviato alla sua professione, ma grazie al mecenatismo del marchese Mario Capra pot\u00e9 ricevere una buona formazione. Partecip\u00f2 quindi al concorso per l'eredit\u00e0 di Vincenzo Scamozzi, il celebre architetto che oltre un secolo prima (1616) aveva disposto un lascito per permettere di studiare l'architettura a un giovane vicentino purch\u00e9 assumesse il suo cognome. Appoggiato dal marchese Capra, il Bertotti ottenne il lascito in data imprecisata, sicuramente prima del 1761.\nNon ebbe vita facile: l'eredit\u00e0 era esigua, tanto che l'Accademia Olimpica lo nomin\u00f2 bidello, cio\u00e8 custode del teatro. Per quanto riguarda la sua formazione, inizialmente fu discepolo di Domenico Cerato, legato alla tradizione di Andrea Palladio e dello Scamozzi. Successivamente si avvicin\u00f2 a Tommaso Temanza, rappresentante del neoclassicismo, quindi all'intellettuale Francesco Algarotti. Fu in contatto con gli ambienti di Elisabetta Caminer e i circoli illuministici di Vicenza.\nPer il resto, poco si sa della sua vita. Visse sempre a Vicenza, nei dintorni del teatro Olimpico, anche perch\u00e9 custode del teatro stesso, e pare non abbia mai effettuato alcun viaggio fuori dalla sua citt\u00e0, o almeno dal suo territorio, fatto salvo un soggiorno a Casale Monferrato nel 1789 per motivi professionali. La sua esistenza non fu segnata da episodi rilevanti, se si esclude l'incontro che ebbe la sera del 21 settembre 1786 con Goethe, che passava per Vicenza nel corso del suo viaggio in Italia: definendolo \"\"artista valente ed appassionato\"; il letterato ricorda come gli avesse dato \"alcune indicazioni, mostrandosi contento dell'interesse\"\".\nNel 1761 pubblic\u00f2 un libretto, \"Il forestiere istruito delle cose pi\u00f9 rare di architettura, e di alcune pitture della citt\u00e0 di Vicenza\", dialogo tra lo pseudonimo Leandro e un forestiero londinese, pretesto per illustrare le architetture e valorizzare il Palladio e lo Scamozzi - ma non il Seicento\u00a0\u2013 e per tratteggiare di s\u00e9 una figura molto simile a quella del grande maestro: la naturale inclinazione e gli studi precoci di architettura, cosa non vera per entrambi, essendo di umili origini.\nCome architetto progett\u00f2 nel 1770 il palazzo Franceschini, famiglia di ricchi setaioli, un enorme edificio in Borgo Pusterla, che metteva insieme uffici, abitazione, fondaco e filande e che nei fianchi lisci e nel cortile interno ricordava il sobrio stile scamozziano. Contenti del lavoro, i Franceschini chiesero al Bertotti Scamozzi anche la progettazione della Villa Franceschini Canera Di Salasco (Arcugnano), caratterizzata dall'altissimo pronao. Nel 1774 realizz\u00f2 il prospetto della chiesa di San Faustino, casa Muzzi all'Isola, un classico palazzetto per la borghesia del tempo.\nContribu\u00ec alla conoscenza e alla diffusione del palladianesimo; esegu\u00ec il rilievo quotato di tutte le opere di Andrea Palladio. Ogni edificio fu rappresentato in pianta, prospetto e sezione attraverso tavole nitidissime. L'unit\u00e0 di misura utilizzata fu il piede vicentino pari a 0,356\u00a0m. Queste tavole rappresentano da sempre una utile guida per quanti intendono progettare un edificio in stile palladiano.\nConsiderato nel contesto del tempo, fu uno dei pi\u00f9 illuminati interpreti del palladianesimo nel Settecento, ma filtrato attraverso le lezioni dello Scamozzi e il suo sentire personale.\nOpere.\nFu inoltre artefice di interventi su ville palladiane tra le quali villa Almerico Capra detta \"La Rotonda\", nella quale modific\u00f2 la scalinata riportandola alla forma originariamente progettata da Palladio."}
{"id": "2195182", "revid": "486946", "url": "https://it.wikipedia.org/wiki?curid=2195182", "title": "Paolo da Brescia", "text": ""}
{"id": "2195183", "revid": "228587", "url": "https://it.wikipedia.org/wiki?curid=2195183", "title": "Korg M3", "text": "Korg M3 \u00e8 un sintetizzatore ed una music workstation prodotta dalla Korg e presentata al NAMM Show nel gennaio del 2007. La commercializzazione \u00e8 cominciata 4 mesi dopo. La M3 sostituisce la famosa serie Triton. Il nome deriva dalla Korg M1, che \u00e8 considerata la prima generazione di workstation, seguita dalla Korg Trinity/Korg Triton e poi dalla M3.\nModelli.\nLa Korg M3 viene venduta in diverse versioni:\nIn tutte le versioni a tastiera il modulo sonoro (M3-M) \u00e8 estraibile.\nNella versione M3-73 \u00e8 possibile montare contemporaneamente il modulo M3-M ed il modulo Radias R venduto separatamente.\nNella versione M3-88 \u00e8 possibile montare contemporaneamente il modulo M3-M ed un altro modulo a scelta tra M3-M e Radias R. I moduli aggiuntivi sono venduti separatamente.\nPremi.\nLa Korg M3 ha vinto i seguenti premi:"}
{"id": "2195188", "revid": "21880", "url": "https://it.wikipedia.org/wiki?curid=2195188", "title": "Verdone comune", "text": ""}
{"id": "2195191", "revid": "1543377", "url": "https://it.wikipedia.org/wiki?curid=2195191", "title": "Limehouse", "text": "Limehouse \u00e8 una zona del London Borough of Tower Hamlets e si trova sulla riva nord del Tamigi di fronte a Rotherhithe, fra Ratcliff a ovest e Millwall a est.\nIl nome discende da \"lime kiln\", una fornace di terrecotte sita vicino al fiume e che forniva di stoviglie e tegami le navi che frequentavano il porto di Londra.\nA chi la visita per la prima volta, d\u00e0 l'impressione di essere centrata fra Narrow Street e Limehouse Basin, ma essa ha invece il suo punto focale su \"Limehouse Town Hall\" nella Commercial Road. Essa si sviluppa dal Limehouse Basin ad ovest fino al margine dell'antica Chinatown in Pennyfields ad est e dal Tamigi a sud fino al Victory Bridge all'incrocio con la Ben Johnson Road e Rhodeswell Road a nord.\nL'area ha dato il nome al \"Limehouse Reach\", una porzione del Tamigi che va da Shadwell, attraverso Ratcliff e poi Limehouse a Millwall.\nStoria.\nDalla sua fondazione, Limehouse, come la vicina Wapping, ebbere maggiori contatti con il fiume che con l'entroterra poich\u00e9 l'entroterra confinante era costituito da una palude. Limehouse divenne un importante porto nel tardo medioevo, dotato di estese banchine ed adeguati magazzini per le merci.\nIl \"Limehouse Basin\" apr\u00ec nel 1820 come \"Regent's Canal Dock\", e costitu\u00ec un importante collegamento con il Tamigi ed i canali in cui navigavano le piccole imbarcazioni che consentivano il travaso delle merci con le grandi navi. Questo tipo di imbarcazioni sono ancora visibili nel Basin.\nLe banchine sono rimaste ancora oggi al loro posto mentre altrettanto non pu\u00f2 dirsi dei magazzini che sono stati trasformati in eleganti abitazioni residenziali.\nDall'epoca Tudor fino al XX secolo, gli equipaggi delle navi venivano reclutati casualmente in qualunque porto e venivano presi la dove erano disponibili. Erano privilegiati i marinai del luogo in quanto conoscitori dei pericoli che si annidavano sotto il livello dell'acqua sotto forma di scogli e rocce sommerse e per la conoscenza delle correnti. Gli equipaggi venivano pagati alla fine del loro viaggio e inevitabilmente si crearono delle comunit\u00e0 permanenti di diverse etnie di marinai come indiani e africani delle coste della Guinea. Grandi comunit\u00e0 cinesi si stanziarono in Chinatown ubicate sia a Limehouse che a Shadwell, a seguito della importazione di oppio, t\u00e8 ed altre spezie provenienti dall'estremo oriente. L'area acquis\u00ec notoriet\u00e0 nel XIX secolo come luogo di nascondiglio di oppio a seguito dei racconti di Sax Rohmer ed altri. Cos\u00ec come l'East End rimase un punto focale dell'immigrazione, ma dopo le devastazioni dei bombardamenti della seconda guerra mondiale, la gran parte della comunit\u00e0 cinese si trasfer\u00ec a Soho.\nIl 12 febbraio 1832, il primo caso di colera verificatosi a Londra venne registrato a Limehouse. Per la prima volta descritto in India nel 1817, esso si diffuse via Amburgo. Nonostante fossero morte 800 persone durante l'epidemia, poche di esse morirono d\u00ec tubercolosi. Altre epidemie di colera si susseguirono nel 1848 e nel 1858."}
{"id": "2195196", "revid": "1502816", "url": "https://it.wikipedia.org/wiki?curid=2195196", "title": "Lucy Heartphilia", "text": " \u00e8 un personaggio immaginario, protagonista del manga \"Fairy Tail\", creato da Hiro Mashima. Fa il suo debutto nel primo capitolo della serie , originariamente pubblicato sul settimanale \"Weekly Sh\u014dnen Magazine\" in Giappone il 2 agosto 2006, come una maga adolescente e aspirante scrittrice di romanzi, desiderosa di entrar a far parte dalla popolare gilda di maghi eponima, nonostante i suoi membri abbiano la spiccata tendenza a causa danni accidentali involontariamente durante le missioni da loro svolte. In quanto , Lucy utilizza degli oggetti magici denominati per richiamare spriti stellari, esseri viventi provenienti da un mondo parallelo e possedenti abilit\u00e0 di vario genere, tra i quali figurano i potenti spiriti dello zodiaco che pu\u00f2 convocare mediante l'uso di rare chiavi d'oro. L'arma iniziale di Lucy \u00e8 una frusta con un'estremit\u00e0 a forma di cuore, che sostituisce in seguito con un'altra estendibile donatale dagli spiriti stellari. Lucy appare nella maggioranza assoluta dei media di \"Fairy Tail\", inclusi i due film anime, tutti gli OAV (original anime video), in tutte le light novel e in tutti i videogiochi. \u00c8 doppiata da Aya Hirano nelle sue apparizioni in lingua giapponese, mentre Chiara Oliviero la interpreta nel doppiaggio italiano della serie televisiva anime.\nCreazione e sviluppo.\nLucy Heartphilia \u00e8 stato uno dei primi personaggi ad esser creati da Hiro Mashima durante lo sviluppo di \"Fairy Tail\" antecedente alla pubblicazione regolare. Nel suo bozzetto iniziale, Mashima ha dotato la maga di un abito arruffato, tacchi alti e trecce arricciate. A queste si sono aggiunte tre varianti in cui veniva modificata l'acconciatura: una con uno chignon, una con una frangia coprente il suo occhio destro e una con una coda a cavallo sul lato, simile a quelle scelta da Mashima per il suo aspetto nell'ultima parte del manga. L'aspetto di Lucy \u00e8 stato infine modificato dotandolo di una maglietta senza maniche, una gonna corta e di un paio di stivali. L'idea originale di Mashima per la magia di Lucy era quella di farle usare delle carte durante i combattimenti, ma decise di modificarla in seguito in quella poi definitivamente adottata delle chiavi magiche, in quanto diversi personaggi di altri media ne facevano uso come armi da combattimento. Per il nome del personaggio, Mashima si \u00e8 ispirato al brano \"Lucy in the Sky with Diamonds\", composto e interpretato dal gruppo musicale the Beatles.\nRispondendo alla domanda se avesse somiglianze con il suo personaggio, Mashima ha affermato di essere serio come Lucy qualche volta. Ha poi aggiunto che Lucy rappresenta il suo lato artistico, confermando che la maga \u00e8 una dei suoi personaggi preferiti della serie e afferma di aver desiderato di concentrarsi su di lei sviluppando la storia. A detta del mangaka, l'aspetto di Lucy \u00e8 stato realizzato con l'intento di farle dare il meglio di s\u00e9, sentendo che questa caratteristiche avrebbe guadagnato il sostegno degli appassionati della serie. Mashima ha collocato il personaggio di Lucy nella lista dei tre personaggi di \"Fairy Tail\" con cui preferirebbe fare squadra.\nGiudicando l'adattamento animato del fumetto, la doppiatrice Aya Hirano, che interpreta Lucy nella versione giapponese, ha affermato che le potenziali relazioni romantiche di Lucy sono state alquanto popolari tra gli appassionati della serie e si \u00e8 chiesta se la ragazza avrebbe formato una coppia con il protagonista Natsu Dragonil nell'epilogo. Ha poi aggiunto che all'autore del manga \u00e8 piaciuta molto una scena del film \"\", in cui Lucy viene abbracciata da Natsu. Hirano ha anche dichiarato che la separazione tra Lucy e lo spirito stellare Aquarius \u00e8 riuscita a farla piangere nel corso delle sessioni di registrazione, aggiungendo anche che Lucy \u00e8 un personaggio in grado di svilupparsi nonostante le ferite subite sul proprio animo. Cherami Leigh doppia Lucy nell'edizione inglese.\nDescrizione.\nAspetto e personalit\u00e0.\nNella sua prima apparizione nel fumetto, Lucy \u00e8 una diciassettenne rappresentata con capelli biondi legati in una coda da cavallo sul lato destro. Da bambina, portava i capelli pi\u00f9 corti e viene mostrata con indosso una maglietta rosa a maniche corte e una gonna scozzese rossa. Porta un tatuaggio magico rosa sul dorso della mano destra simboleggiante la sua appartenenza a Fairy Tail. In seguito ai sette anni trascorsi sull'isola Tenro, inizia a portare i propri capelli legati in due codini rivolti verso il basso; un anno dopo la conclusione della guerra tra Fairy Tail e Tartaros i suoi capelli sono molto pi\u00f9 lunghi e torna a legarsi i capelli in una coda di cavallo sul fianco destro.\nMolto orgogliosa del proprio aspetto, \u00e8 una ragazza gentile e disposta ad aiutare sempre i propri amici. Adora leggere e sogna di pubblicare un romanzo che narri delle proprie avventure vissute come maga. Ama molto la sua gilda considerandola una vera e propria famiglia ed \u00e8 sempre pronta a dar il meglio di s\u00e9 per proteggere i suoi amici; nonostante critichi spesso i comportamenti infantili dei suoi compagni, \u00e8 molto legata a loro e si diverte a stare in loro compagnia. A dispetto di altri maghi, considera gli spiriti stellari con cui ha siglato un contratto dei veri e propri amici e non meri strumenti da usare in combattimento, affetto che dimostra in seguito verso tutti quanti gli spiriti in generale. Per questa ragione, in combattimento si dimostra pronta a sacrificarsi per difenderli qualora siano in forte difficolt\u00e0, spirito che la porta ad allenarsi per combattere al loro fianco in prima linea.\nControparti del personaggio.\nNel corso della serie sono apparse due controparti di Lucy: una prima vivente nel mondo parallelo Edolas e una seconda proveniente dal futuro.\nLa seconda controparte, conosciuta anche come , \u00e8 la s\u00e9 stessa proveniente da un futuro alternativo nel quale il mondo viene dominato dai draghi grazie al compimento con successo del piano di Rogue Cheney di farli giungere dal passato attraverso il portale Eclissi. Apparsa per la prima volta nel capitolo 296 della serie, dopo aver visto morire tutti i suoi compagni e non sufficientemente forte per sconfiggere Rogue, riesce a far ritorno tramite il medesimo portale nel passato per mettere in guardia s\u00e9 stessa e i suoi amici del pericolo incombente, in modo da impedire l'arrivo dei draghi dal passato. Tuttavia, anche Rogue fa ritorno nel passato per convincere la principessa Giada ad aprire il portale, fingendo di farlo per salvare il Regno dall'imminente arrivo dei draghi. La Lucy del futuro riesce ad entrare in contatto con i suoi amici, ma viene uccisa da Rogue per impedirle di far s\u00ec che venisse chiuso il portale. Gli sforzi della ragazza non sono stati tuttavia vani, in quanto i maghi del presente grazie alla presenza dei dragon slayer, riescono a fronteggiare i draghi e farli tornare nel passato dopo averli richiamati proprio guidati dal piano di Rogue.\nAbilit\u00e0 e poteri.\nLucy padroneggia la , potere che le conferisce la capacit\u00e0 di richiamare da un altro mondo alcuni spiriti combattenti che l'aiutano in battaglia. Per poter richiamare uno spirito \u00e8 necessario possedere una chiave corrispondente allo stesso e stipulare un contratto con lo spirito. Le chiavi vengono suddivise in due categorie: chiavi d'oro e d'argento. Quando si \u00e8 appena diventati maghi degli spiriti stellari si pu\u00f2 evocare solamente uno spirito per volta e per cambiarlo bisogna far ritornare nel suo mondo lo spirito evocato per evocarne un altro. Solo con molta pratica ed esperienza si pu\u00f2 riuscire ad evocare due spiriti contemporaneamente. In occasione della battaglia contro Tartaros, la giovane maga riesce ad evocare addirittura tre spiriti, azione considerata molto rischiosa in quanto l'uso multiplo di pi\u00f9 spiriti potrebbe portare alla perdita di poteri. Lucy riesce anche a forzare il rientro dei propri spiriti nel loro mondo qualora vengano manipolati o controllati da un nemico, mediante la cosiddetta . Durante la battaglia contro Jackal, il Re degli Spiriti Stellari dona a Lucy un nuovo potere, chiamato : incantesimo molto simile alla magia Requiep di Elsa, consente a Lucy di equipaggiarsi con gli abiti dei suoi spiriti stellari, acquisendone temporaneamente abilit\u00e0 e magie.\nIn qualit\u00e0 di maga degli spiriti stellari, nel corso della serie riesce ad entrare in possesso di dieci chiavi d'oro e almeno quattro d'argento. Tra gli spiriti richiamabili tramite le chiavi d'oro figurano: Aquarius, Leo, Taurus, Virgo, Sagittarius, Cancer, Aries, Scorpio, Gemi e Mini e Capricorn. Tra gli spiriti legati alle chiavi d'argento da lei possedute figurano: Horologium, Nicola, Lyra, Crux e Pyxis.\nOltre alla magia, Lucy combatte anche con una frusta per assistere i propri spiriti; durante l'arco narrativo di Edolas, lo spirito Virgo le consegna una nuova frusta della costellazione di Eridanus degli spiriti stellari, chiamata , che pu\u00f2 allungarsi a dismisura e causare ingenti danni al nemico.\nApparizioni.\nIn \"Fairy Tail\".\nLucy fa la sua prima apparizione nel primo capitolo della serie, \"Fairy Tail\", originariamente pubblicato il 2 agosto 2006 in Giappone sul settimanale \"Weekly Sh\u014dnen Magazine\". \u00c8 la figlia diciassettenne del magnate d'affari Jude Heartphilia e della maga degli spriti stellari Layla Heartphilia. Sviluppando un grande affetto per gli spiriti stellari di Layla sin dalla pi\u00f9 tenera et\u00e0, Lucy eredita due chiavi d'oro appartenute a sua madre con le quali pu\u00f2 richiamare dei potenti spiriti zodiacali, acquisendo poi in seguito una terza chiave. In seguito alla morte di Layla e al suo allontanamento volontario da Jude, Lucy intraprende un viaggio con l'obiettivo di entrare a far parte della prestigiosa gilda Fairy Tail, da lei ammirata nonostante la spiccata inclinazione dei suoi membri a causare danni involontari mentre svolgono le missioni a loro affidate. Trovandosi nei guai a causa di un criminale intenzionato a rapirla, viene salvata dall'intervento di Natsu Dragonil, un mago del fuoco e dragon slayer, e Happy, il suo compagno d'avventure Exceed, che la invitano ad entrar far parte di Fairy Tail dopo aver appreso le intenzione della giovane. Lucy forma rapidamente una squadra con il duo per potersi pagare l'affitto di un appartamento a Magnolia, la citt\u00e0 dove ha sede Fairy Tail, dimostrando la sua competenza nel richiamare spiriti e combattere usando una frusta in battaglia. I tre in seguito formeranno un team fisso con il mago di ghiaccio Gray Fullbuster e la maga dalle molte armature Elsa Scarlett, gruppo che verr\u00e0 considerato come \"il pi\u00f9 forte della gilda\" dai loro compagni, nonostante Lucy disponga di un minor quantitativo di potere magico e abbia meno esperienza come maga.\nSuccessivamente al suo ingresso nella gilda, Lucy viene rapita dai membri di Phantom Lord, una gilda rivale che Jude recluta con l'intento di riportare a casa la ragazza per un matrimonio combinato. Dopo che i suoi amici la traggono in salvo e Phantom Lord viene battuta, Lucy rinuncia al proprio legame familiare con Jude, sino a che i due iniziano a riavvicinarsi dopo che l'uomo va in bancarotta. Con il trascorrere dei mesi, Lucy migliora le propri abilit\u00e0 affrontando varie battaglie, acquisendo tra i vari incantesimi il potente e sostituisce la sua perduta frusta con una dall'energia estendibile denominata . Arriva in seguito a siglare contratti con dieci dei dodici spiriti zodiacali, incluso il suo compagno di gilda e spirito reietto Loki dopo che la ragazza persuade il Re degli spiriti stellari a revocare il suo esilio dal mondo degli spiriti.\nMentre Lucy \u00e8 presente sull'Isola Tenro al fianco di Kana Alberona per l'esame di promozione alla classe S di Fairy Tail, partecipa insieme ai suoi compagni ad una dura battaglia contro la gilda oscura Grimoire Heart, giunta sul posto in cerca del mago oscuro Zeref. Al termine delle ostilit\u00e0, l'ex master della gilda Mavis Vermilion racchiude l'isola in una sfera dove lo scorrere del tempo \u00e8 sospeso mediante l'uso dell'incantesimo Fairy Sphere per proteggere la gilda dal drago Acnologia; Lucy inizia nuovamente a nutrire affetto per suo padre quando sette anni dopo, al suo ritorno da Tenro, scopre che \u00e8 morto per il troppo lavoro e trova i regali che le ha fatto durante la sua assenza in occasione di ogni suo compleanno. Durante l'annuale Gran Palio della Magia del regno di Fiore, la controparte futura di Lucy usa il portale magico per viaggiare nel tempo Eclissi per fare ritorno al presente e mettere in guardia i suoi amici a proposito di un imminente assalto di numerosi draghi provenienti dal passato, salvo poi morire per proteggere la s\u00e9 stessa del presente da un attacco della versione futura di Rogue Cheney. Lucy \u00e8 cos\u00ec in grado di prevenire la crisi chiudendo Eclissi mediante l'aiuto dei dodici spiriti stellari e affiancata dalla maga degli spiriti stellari Yukino Aguria. Qualche tempo dopo, quando la sua gilda affronta una dura guerra contro la gilda oscura Tartaros, Lucy si trova costretta a distruggere la chiave del suo spirito Aquarius per poter richiamare temporaneamente il Re degli spiriti stellari, che salva i suoi amici.\nDurante l'anno seguente scioglimento di Fairy Tail, avvenuto dopo la disfatta di Tartaros, Lucy impara a equipaggiarsi magicamente con abiti denominati , che le concedono l'uso dei poteri dei suoi spiriti e inizia a lavorare come giornalista. Trascorso un anno dallo scioglimento di Fairy Tail, Natsu e Happy giungono da lei per chiederle aiuto nel riformare la gilda e la maga decide di seguirli, riuscendo in seguito nell'impresa. Assieme ai suoi compagni di Fairy Tail, Lucy prende parte ad una guerra contro l'Impero Alvarez, capitanato dal fratello di Natsu, il mago oscuro Zeref. Dopo una temporanea riunione tra Lucy e Aquarius, Lucy decide di mettersi alla ricerca della sua riforgiata chiave per poter rimanere per sempre al suo fianco una volta concluse le ostilit\u00e0 con Alvarez. In seguito, quand Lucy scopre che Natsu \u00e8 in realt\u00e0 un demone chiamato \"Eterias Natsu Dragonil\" (E.N.D.) che morir\u00e0 qualora Zeref dovesse esser ucciso, modifica il libro contenente l'anima di E.N.D. per recidere la connessione che tiene legato il mago di fuoco allo scritto, permettendogli di sopravvivere alla sua battaglia contro il mago oscuro. Successivamente, Lucy sfrutta la magia dei maghi di tutto il loro continente per imprigionare il drago nero Acnologia con l'incantesimo Fairy Sphere, mentre la forma spirituale del drago viene distrutta da Natsu insieme agli altri dragon slayer. Un anno dopo, Lucy viene premiata per il suo romanzo di debutto basato sulle sue avventure nella gilda; si mette poi in viaggio insieme ai suoi compagni di squadra per completare la cosiddetta \"missione da cento anni\", una missione della gilda che non potrebbe esser completata in meno di cento anni\nIn altri media.\nLucy \u00e8 presente in entrambi i lungometraggi animati di \"Fairy Tail\". Nel primo film del 2012, Lucy stringe amicizia con una ragazza in viaggio come lei di nome \u00c9clair e l'aiuta a raggiungere la sua destinazione. Lucy fa anche un'apparizioni nel capitolo manga autoconclusivo facente da prologo al film e creato da Hiro Mashima, oltre che nel relativo adattamento animato. In \"\" (2017), Lucy e gli altri membri di Fairy Tail sono assoldati dal re di Fiore per riportare indietro il Dragon Cry rubato.\nLucy \u00e8 anche presente in tutti e nove gli original video animation (OVA) di \"Fairy Tail\". Nel primo OVA visita il dormitorio per ragazze della gilda, Fairy Hills; nel secondo, Lucy interpreta il ruolo di studentessa accademica; nel terzo viene mandata nel passato a causa di un libro magico; nel quarto partecipa ad un campo di addestramento in preparazione al Gran Palio della Magia; nel quinto, si reca ad un parco acquatico per divertirsi e rilassarsi; il sesto \u00e8 un OVA crossover della serie \"Fairy Tail\" con \"Rave - The Groove Adventure\", sempre di Mashima, nel quale Lucy e l'eroina dell'altra serie Elie sono alla ricerca dei protagonisti maschili delle rispettive opere di appertenenza; nel settimo, Lucy prende parte ad un gioco a penalit\u00e0; nell'ottavo, lei e gli altri membri della gilda cercano di far sentire meglio Mavis Vermilion; nel nono i membri di Fairy Tail si recano a casa sua per celebrare il Natale. Lucy appare anche in ogni light novel basata sulla serie, tra le quali una in cui il suo ruolo \u00e8 ispirato al personaggio di Alice del romanzo \"Alice nel Paese delle Meraviglie\" e una dove i membri di Fairy Tail vestono da samurai. Lucy \u00e8 anche presente nel manga sequel di \"Fairy Tail\", \"\", che prosegue da dove si conclude la storia originale. La maga appare anche in diversi spin-off cartacei della serie, incluso uno riguardante i soli membri femminili di Fairy Tail.\nLucy \u00e8 un personaggio giocabile in vari videogiochi a tema \"Fairy Tail\", come i videogiochi d'azione per PlayStation Portable sviluppato da Konami \"Fairy Tail: Portable Guild\" (2010), \"Fairy Tail: Portable Guild 2\" (2011) e \"Fairy Tail: Zeref Awakens\" (2012). \u00c8 anche presente a fianco di Natsu nel videogioco crossover \"\" (2009). Lucy appare anche in un videogioco RPG sviluppato da Gust Co. Ltd..\nAccoglienza.\nL'accoglienza del personaggio di Lucy da parte della critica \u00e8 stata variegata. I critici hanno commentato la sua caratterizzazione nella serie cartacea. Carl Kimlinger di \"Anime News Network\" (\"ANN\") ha etichettato la relazione tra la ragazza e i propri spiriti stellari come \"terribile\". Ha considerato Lucy \"simpatica\", nonostante lo sviluppo del suo personaggio sia piuttosto carente. Rebecca Silverman dello stesso sito ritiene Lucy un \"po' fastidiosa\", ritenendo per\u00f2 \"mozzafiato\" il suo combattimento contro gli alleati del dragon slayer Luxus Dreyar; ha poi approfondito quest'aspetto affermando che questa battaglia ha \"una combinazione di emozioni, intelligenza e una sana zuffa vecchio stile a massimizzare il coinvolgimento del lettore nella storia\", aggiungendo di non aver riscontrato lo stesso mix di elementi nelle altre principali battaglie della serie. Silverman ha scritto in seguito che la Dragon Slayer Wendy Marvell ha assunto il ruolo di eroina principale della storia per un breve periodo di tempo. La giornalista ha lodato la \"riaffermazione del legame di Lucy con i suoi spiriti\" e ha affermato che il ruolo di Lucy nella collaborazione con Natsu per contrastare un membro della gilda oscura Grimoire Heart \u00e8 stato bizzarro ma importante. Commentando i primi due volumi del fumetto, A. E. Sparrow di \"IGN\" ha paragonato il modo in cui Lucy viene disegnata da Mashima a quello in cui i personaggi Nami e Bibi vengono ritratte dall'artista Eiichir\u014d Oda nella serie \"One Piece\". Il recensore ha considerato l'abilit\u00e0 di Lucy di richiamare gli spiriti stellari come \"grandiosa\" e ha pensato che sarebbe divertente vedere quali altre chiavi sarebbe riuscita a collezionare con lo svilupparsi della serie. Dale North di \"Japanator\" ritiene che Lucy abbia la pi\u00f9 grande variet\u00e0 di espressioni facciali tra i personaggi di \"Fairy Tail\" e la ritiene \"carina\". Richard Gutierrez di \"The Fandom Post\" ha affermato che Lucy \u00e8 divenuta una persona pi\u00f9 forte dopo esser rimasta coinvolta nella battaglia tra Fairy Tail e la gilda Phantom Lord.\nI giornalisti hanno anche analizzato il personaggio di Lucy basandosi sulle sue apparizioni fatte nella serie animata e nei relativi film. Recensendo l'anime, Carlo Santos di \"ANN\" ha lodato l'interpretazione di Cherami Leigh nei panni di Lucy. Carl Kimlinger ha scritto che \"il timbro scuro e il modo di porsi timido\" di Aya Hirano sono stati un \"pochino miseri per una Lucy solare\", rimanendo invece entuasiasta dell'interpretazione di Leigh. Nonostante il recensore abbia descritto il legame di Lucy con Natsu e Happy come bizzarro, ritiene che il loro lavoro di squadra rimanga l'elemento principale di un \"insieme d'azione\" della storia. Crystalyn Hodgkins di \"ANN\" ha considerato Leigh davvero adatta per la voce di Lucy, affermando che la sua interpretazione \u00e8 stata \"piena d'entusiasmo\". Rebecca Silverman ha considerato le relazioni familiari di Lucy l'aspetto centrale del suo personaggio e ha aggiunto che la relazione della maga con suo padre sia stata gestita meglio nell'anime rispetto alla controparte cartacea. La giornalista ritiene che l'introduzione della Lucy del futuro rappresenti una parte importante della sua storia e che l'anime abbia mancato l'opportunit\u00e0 di esplorare meglio il personaggio di Lucy all'interno dell'arco narrativo originale nel quale gli spiriti stellari iniziano una ribellione contro di lei, descrivendo l'enfasi attribuita alla relazione della maga con lo spirito Virgo come non necessaria; Silverman ha anche espresso disappunto riguardo alle interazioni di Lucy con Loki e Aquarius, entrambi da lei considerati \"molto pi\u00f9 parte integrante del personaggio [di Lucy]\", siano stati invece sottovalutati. Matt Kamen di \"Neo\" ha ammirato l'abilit\u00e0 di Lucy di richiamare gli spiriti, mentre Chris Beveridge di \"The Fandom Post\" considera Lucy una dei suoi personaggi preferiti di \"Fairy Tail\". Kevin Leathers di \"UK Anime Network\" ha considerato Lucy come \"la rappresentazione dello spettatore\" e ritiene che il suo contributo alla serie sia stato \"decente\". Recensendo il primo film di \"Fairy Tail\", Kimlinger ha affermato di aver riscontrato \"piccole punte di malinconia\" nella storia quando la trama si \u00e8 concentrata su Lucy; ha lodato la \"intensit\u00e0 emozionale\" di Hirano nel film e ha aggiunto che l'interpretazione di Leigh suonava pi\u00f9 \"infantile a confronto\". Parlando del film \"Fairy Tail: Dragon Cry\", Silverman evidenzia una ricaduta di Lucy per la sua riduzione a una mera damigella in difficolt\u00e0 dato che viene spesso catturata e d\u00e0 l'impressione di essere \"impotente\", denotando un aperto contrato con quanto mostrato nei precedenti archi narrativi della serie animata, nei quali la maga mostra di saper badare perfettamente a s\u00e9 stessa di fronte alle avversit\u00e0; ci\u00f2 nonostante, la giornalista si \u00e8 detta entusiasta delle scene in cui Lucy ha iniziato a indossare gli abiti stellari, descrivendo la sua figura come \"ben fatta\".\nNotoriet\u00e0 e merchandising.\nIn un sondaggio di notoriet\u00e0 pubblicato sul ventiseiesimo numero del settimanale \"Weekly Sh\u014dnen Magazine\", Lucy ha raggiunto la prima posizione con voti. Diversi prodotti dedicati al personaggio di Lucy sono stati distribuiti nel corso del tempo, tra cui diverse action figure. Su di lei sono state realizzate anche delle medaglie e delle collane."}
{"id": "2195197", "revid": "122293893", "url": "https://it.wikipedia.org/wiki?curid=2195197", "title": "Roc della Niera", "text": "Il Roc della Niera (3.177 - \"T\u00eate des Toillies\" in francese) \u00e8 una montagna delle Alpi Cozie.\nCaratteristiche.\nIl Roc della Niera \u00e8 situato fra il Colle dell'Agnello e il Mongioia. Il nome pare riferito all'aspetto scuro delle rocce. Geologicamente \u00e8 costituita da gabbro.\nSalita alla vetta.\nLa via di salita \u00e8 facile ma presenta un singolo breve passo su rocce esposte valutabile di II grado.\nPartendo dal versante italiano la salita inizia da Chianale. Si sale fino a raggiungere il \"Colle Longet\" (2.828 m). Dal colle si sale per cresta verso sud fino ad arrivare ai piedi della struttura sommitale. Seguendo alcune indicazioni che si trovano in loco si supera il torrione sommitale."}
{"id": "2195200", "revid": "287204", "url": "https://it.wikipedia.org/wiki?curid=2195200", "title": "Wabi-cha", "text": "Il Wabi-cha (\u4f98\u8336) \u00e8 lo stile della Cerimonia del t\u00e8 giapponese praticata secondo gli insegnamenti dei monaci buddhisti \"zen\" Murata Shuk\u014d (\u6751\u7530\u73e0\u5149, 1423-1502), Takeno J\u014d\u014d (\u6b66\u91ce\u7d39\u9d0e, 1502-1555), e Sen no Riky\u016b (\u5343\u5229\u4f11, 1522-1591). \nEssa si caratterizza per la semplicit\u00e0 e la sobriet\u00e0 del rito e per il suo stretto collegamento agli insegnamenti buddhisti. \nIl fondamento della concezione \"wabi\" (\u4f98) della Cerimonia del t\u00e8 \u00e8 gi\u00e0 presente fin dall'opera di Murata Shuk\u014d quando egli evidenziava come \"uno splendido cavallo si manifesta meglio in un'umile capanna che in una sontuosa stalla\". Secondo lo studioso giapponese Masao Shoshin Ichishima la metafora di Murata Shuk\u014d \u00e8 evidente: il meraviglioso cavallo rappresenta la \"mente originaria\" (giapp. \"hongaku\", \u672c\u89ba) mentre l'umile capanna di paglia indica la \"stanza del t\u00e8\" (\"Chashitsu\", \u8336\u5ba4 soprattutto nel suo stile \"yojouhan\" \u56db\u7573\u534a). La sobria e semplice bellezza \"wabi\" si oppone dunque alla bellezza sontuosa, denominata in giapponese \"basara\" (\u4f10\u6298\u7f85, tale termine deriva dal sanscrito \"vajra\" che in quella lingua indica il diamante) di cui lo \"sh\u014dgun\" Toyotomi Hideyoshi (\u8c4a\u81e3\u79c0\u5409, 1536-1598) fu per lungo tempo propugnatore. \nMurata Shuk\u014d riprendeva questa sua particolare concezione della Cerimonia del t\u00e8 proprio dalle dottrine buddhiste enunciate, nel II secolo, dal maestro indiano N\u0101g\u0101rjuna. \nNel \"Mah\u0101praj\u00f1\u0101p\u0101ramit\u0101-\u015b\u0101stra\" (Commentario al \"Mah\u0101praj\u00f1\u0101p\u0101ramit\u0101-s\u016btra\", \u5927\u667a\u5ea6\u8ad6 pinyin: \"D\u00e0 zh\u00ecd\u00f9 l\u00f9n\", giapp. \"Daichidoron\", T.D. 1509, 25.57c-756b, opera attribuita a N\u0101g\u0101rjuna e tradotta da Kum\u0101raj\u012bva in 100 fascicoli. Conservato nel \"Sh\u00ecj\u012bngl\u00f9nb\u00f9\") si legge: \nL'ideale del \"Sh\u014dyuku Chisoku\" (\u5c11\u6b32\u77e5\u8db3).\nLa dottrina del \"desiderio minimo\" (sanscrito: \"alpecchat\u0101\", cinese \u5c11\u6b32 \"sh\u01ceoy\u00f9\", giapp. \"sh\u014dyoku\", tib. \" 'dod pa chung ngu\") che porta ad una piena \"soddisfazione\" (\u77e5\u8db3, cin. \"zh\u012bz\u00fa\", giapp. \"chisoku\"), verr\u00e0 ripresa dal nipote di Sen no Riky\u016b, Jakuan Sotaku nel suo \"Zencharoku\" (\u7985\u8336\u9332, scritto nel 1826 ma su una tradizione orale ben pi\u00f9 antica) con la dottrina \"Sh\u014dyuku Chisoku\" (la soddisfazione si conosce attraverso piccoli desideri). Ovvero non bisogna cercare il \"desiderio\" perfetto attraverso le \"gemme\" ma attraverso la realizzazione di piccoli desideri le \"gemme\" si manifestano.\nKobori Enshu (\u5c0f\u5800\u9060\u5dde, 1579-1647) chiese al suo maestro Furuta Oribe (\u53e4\u7530\u7e54\u90e8, o Furuta Shigenari, \u53e4\u7530\u91cd\u7136, 1545-1615, gi\u00e0 allievo di Sen no Riky\u016b), come dovesse essere un giardino in stile \"wabi\". Furuta Oribe rispose con una poesia: \nSecondo il principio del \"Sh\u014dyuku Chisoku\" l'autentica bellezza non pu\u00f2 essere scorta nella piena visuale, ci\u00f2 impedisce di scorgere la propria mente-cuore meravigliosa se questa viene disturbata da tutto ci\u00f2 che si presenta.\nIl \"wabi-cha\" e il \"Sutra del Loto\".\nIl \"Zencharoku\" affronta anche un altro tema importante, sottinteso nella Cerimonia del t\u00e8, secondo il \"wabi-cha\": incorporare l'essenza dei suoi insegnamenti attraverso la pratica concreta della \"Via del t\u00e8\" (\"Chado\") e non attraverso la loro comprensione teorica o dottrinaria. \nL'insegnamento di questa pratica concreta, la \"Via del t\u00e8\", avviene esclusivamente per mezzo di un rapporto diretto tra il maestro del t\u00e8 e il suo discepolo, relazione denominata in giapponese con il termine \"kuden\" (\u53e3\u50b3, cinese \"k\u01d2u chu\u00e1n\" o anche \u53e3\u8a23 giapp. \"kuketsu\", cin. \"k\u01d2u ju\u00e9\") e che ha origine nella trasmissione orale dell'insegnamento buddhista (\"Dharma\"). \nL'insegnamento \"kuden\" avviene con l'utilizzo dei \"mezzi abili\" (giapponese \"h\u014dben\", dal sanscrito \u0909\u092a\u093e\u092f \"up\u0101ya\", cinese \u65b9\u4fbf \"f\u0101ngbi\u00e0n\") da parte del maestro. A tal proposito, il \"Zencharoku\" cita espressamente il (giapp. \u5999\u6cd5\u84ee\u83ef\u7d93 \"My\u014dh\u014d Renge Ky\u014d\"), con la narrazione della parabola della \"Casa in fiamme\" dove il maestro del t\u00e8 rappresenta il padre che vuole salvare i figli che si intrattengono in giochi all'interno di una casa incendiata."}
{"id": "2195202", "revid": "804", "url": "https://it.wikipedia.org/wiki?curid=2195202", "title": "Centri di servizio per il volontariato", "text": "I centri di servizio per il volontariato (CSV) nascono per promuovere, valorizzare e dare un sostegno concreto alle organizzazioni di volontariato, iscritte e non iscritte ai registri regionali e, al tempo stesso, sono da questi gestiti.\nI CSV sono stati istituiti dalla , legge quadro sul volontariato e, secondo quanto stabilito all'articolo 15, vengono finanziati dalle fondazioni bancarie, che ogni anno devolvono 1/15 dei loro proventi.\nNel decreto ministeriale dell'8 ottobre 1997 vengono invece illustrate specificatamente le attivit\u00e0 svolte dai centri di servizi per il volontariato.\nIn particolare, i servizi erogati sono:\nI \"comitati di gestione\" \"dei fondi speciali per il volontariato\" (Co.Ge) sono invece i soggetti a cui compete l'amministrazione e il controllo dei finanziamenti destinati ai CSV. I Co.Ge. sono istituiti presso ogni regione e provincia autonoma.\nNel 2015 i CSV sono presenti in tutte le regioni italiane, per un totale di 72 CSV, articolati in oltre 300 sportelli. Nella maggior parte delle regioni si \u00e8 scelto di costituire un CSV per ogni provincia (come in Lombardia, Veneto, Emilia-Romagna, Campania), in altri casi si \u00e8 optato per un unico centro di servizio per tutto il territorio regionale (come in Toscana e Sardegna) oppure, soltanto in Sicilia, per una presenza mista di centri provinciali e, contemporaneamente, interprovinciali o circondariali.\nAttualmente, 69 di questi CSV sono soci di CSVnet, il coordinamento nazionale dei centri di servizio per il volontariato, nato nel 2003 per raccogliere, dare continuit\u00e0 e rafforzare l'esperienza del Collegamento nazionale dei centri di servizio costituito nel 1999.\nLa sua azione mira a rafforzare la collaborazione, lo scambio d'esperienze, di competenze e di servizi fra i CSV. \u00c8 un luogo di collaborazione e confronto permanente per le tematiche di impegno dei centri di servizio. Svolge, inoltre, attivit\u00e0 di formazione, comunicazione, consulenza, sostegno e accompagnamento ai CSV soci. "}
{"id": "2195207", "revid": "24443", "url": "https://it.wikipedia.org/wiki?curid=2195207", "title": "Rocca la Meia", "text": ""}
{"id": "2195208", "revid": "767487", "url": "https://it.wikipedia.org/wiki?curid=2195208", "title": "Dave Anthony's Moods", "text": "Dave Anthony's Moods era un gruppo musicale soul e rhythm'n'blues degli anni sessanta.\nStoria dei Dave Anthony's Moods.\nNascono nel 1965 a Bournemouth (Dorset) dall'unione di ex musicisti dei Trackmarks (Tim Large alla chitarra, Bob Michaels all'organo e Bill Jacobs al basso) con l'ex cantante dei Dave Anthony &amp; The Rebels Tony Head (alias Dave Anthony), con il batterista John De Vekey e la sezione fiati composta da Pete Sweet (Sax), Graham Livermore (Trombone) e Andy Kirk (Tromba).Nel 1966 Pete Sweet venne brevemente sostituito dal jazzista Bob Downes e nell'aprile dello stesso anno i Dave Anthony's Mood pubblicarono per la Parlophone il loro primo 45 giri, \"New Directions/Give it a Chance\".\nIl gruppo si ridusse subito dopo a sette elementi, facendo a meno del sassofonista. Sempre nel 1966, Tony Head abbandon\u00f2 il gruppo per unirsi pi\u00f9 avanti ai Fleur De Lys e venne sostituito alla voce da Roger Peacock, che era stato in precedenza cantante dei Mark Leeman Five e dei Cheynes, assieme a Peter Bardens e Mick Fleetwood.\nDopo essersi trasferiti a Milano nel gennaio del 1967, chiamati dal manager Leo W\u00e4tcher, durante l'anno incisero due singoli per l'etichetta milanese Joker: \"My Baby/Fading Away\" e la cover di \"A Whiter Shade of Pale\" dei Procol Harum, con \"Talkin' to the Rain\" come brano sul lato B.\nNel 1968 Bob Michaels venne sostituito da Chris Dennis, futuro membro dei Nomadi e Roger Peacock abbandon\u00f2 il gruppo per unirsi prima ai The Trip e poi ai Primitives in sostituzione di Mal. Michaels, prima di abbandonare l'Italia e trasferirsi in Svizzera per dedicarsi allo studio e all'esecuzione di musica sacra per organo; form\u00f2 un gruppo chiamato \"Pleasure Machine\" con Tony Head (ex-Dave Anthony's Moods) alla voce, Roger Dean (ex-John Mayall's Bluesbreaker) alla chitarra e Gianfranco \"Pupo\" Longo (ex New Dada) alla batteria.\nDopo aver partecipato ad \"Un disco per l'estate 1968\" accompagnando il cantante Maurizio nel brano \"Cinque minuti e poi...\" la band si sciolse, ed i componenti fecero ritorno in patria, non prima di aver brevemente sostituito il batterista John Devekey con un musicista italiano di nome Gualtiero Galassi, di Ravenna. Andy Kirk rimase per un po' in Italia e si aggreg\u00f2 al gruppo italo-canadese dei Chriss &amp; The Stroke. Roger Peacock pubblic\u00f2 nei primi settanta un singolo.\nComponenti.\nTutti i musicisti erano originari di Bournemouth (Dorset, Gran Bretagna).\nDiscografia.\n45 giri:"}
{"id": "2195211", "revid": "124911446", "url": "https://it.wikipedia.org/wiki?curid=2195211", "title": "Gilberto Bernardini", "text": "Biografia e carriera.\nLaureatosi con lode in fisica all'Universit\u00e0 di Pisa nell'A.A. 1927-28 con Luigi Puccianti, quale allievo pure della Scuola Normale Superiore di Pisa a partire dal 1923, subito dopo trov\u00f2 un primo impiego presso una ditta di costruzioni ottico-meccaniche di Firenze associata anche all'Istituto Nazionale di Ottica di Firenze, dove rimase fino al 1930, insegnando, al contempo, presso il locale liceo scientifico. \nNel 1930, assunse l'incarico di assistente di meccanica razionale all'Universit\u00e0 di Firenze, quindi, nel 1931, quello di fisica sperimentale, collaborando con Giuseppe Occhialini, nel gruppo di ricerca diretto da Bruno Rossi, allo sviluppo di nuove tecniche e strumenti per la ricerca di particelle atomiche.\nNegli anni che vanno dal 1934 al 1937, con una borsa di studio dell'Accademia Nazionale dei Lincei, si trasfer\u00ec in Germania, dove studi\u00f2 presso la Societ\u00e0 Kaiser Wilhelm di Berlino, con Otto Hahn e Lise Meitner.\nTornato in Italia, dopo aver conseguito la libera docenza, fu nominato professore all'Universit\u00e0 di Camerino nel 1937, dopodich\u00e9 pass\u00f2 a Bologna, insegnandovi fisica sperimentale dal 1938 al 1946. Ivi divenne ordinario di fisica sperimentale nel 1941, e fu direttore dell'Istituto di Fisica fino al 1946. In quegli anni, fond\u00f2 una scuola italiana sui raggi cosmici, promuovendo la costruzione e dirigendo il programma di ricerca dei laboratori della Testa Grigia, a 3500 metri di quota, a Cervinia.\nNel dopoguerra, pass\u00f2 all'Universit\u00e0 di Roma, dove ricopr\u00ec prima la cattedra di spettroscopia e poi quella di fisica sperimentale. Qui, con grande vitalit\u00e0 e spirito d'iniziativa, assieme a Edoardo Amaldi, si fece promotore della ripresa della ricerca fisica in Italia. Nel 1964 pass\u00f2 a Pisa, insegnando presso l'universit\u00e0 e la Scuola Normale Superiore, fino al ritiro, avvenuto nel 1977.\n\u00c8 stato caposcuola del gruppo italiano di ricerca sui raggi cosmici. In questo campo, si distinguono i suoi lavori sugli sciami elettromagnetici, sul decadimento dei muoni, sulla teoria dei processi moltiplicativi, nonch\u00e9 sullo studio della fotoriproduzione dei pioni. Diede inoltre notevoli contributi alla fisica nucleare e alla fisica delle particelle elementari.\nNel 1949, si rec\u00f2, su invito, negli Stati Uniti, come professore visitatore prima alla Columbia University poi, dal 1951 al 1956, a Urbana (Illinois) e a Chicago, dove, come \"research full professor\", comp\u00ec importanti studi sui pioni. Nel 1951, ritornato in Italia ma mantenendo ancora i contatti con gli Stati Uniti, contribu\u00ec a fondare l'Istituto Nazionale di Fisica Nucleare, divenendone il primo presidente fino al 1959.\nIn questo periodo, promosse l'avviamento, in Italia, di un nuovo programma di ricerca nel campo della fisica subnucleare, dando il via alla costruzione (dal 1953 al 1958) dei laboratori di Frascati, creandovi, assieme a Giorgio Salvini, il primo elettrosincrotrone da 1100 Mev, che fu allora, per un certo periodo, il pi\u00f9 potente al mondo. Attorno a loro, si costitu\u00ec un valido e preparato gruppo italiano di fisici e ricercatori, di Pisa e Roma, tra i migliori al mondo, portando la scuola italiana di Fisica ai maggiori livelli internazionali.\nDal 1957 al 1964, fu anche Direttore delle Ricerche del CERN di Ginevra e del gruppo di ricerca del protosincrotone, negli anni 1957-60. In questi anni, diresse, tra l'altro, il gruppo di ricerca di cui faceva parte pure Antonino Zichichi, coinvolto in prima persona, assieme ad altri validi fisici stranieri, in importanti progetti di ricerca in fisica delle alte energie; fra questi, quello cruciale che porter\u00e0 alla scoperta dell'antimateria.\n\u00c8 stato poi presidente della Societ\u00e0 Italiana di Fisica (SIF) dal 1962 al '66 e, nel 1968, \u00e8 stato uno dei fondatori e primo presidente dell'European Physical Society (EPS), fino al 1970. \u00c8 stato socio dell'Accademia Nazionale dei Lincei dal 1949, delle Accademie delle Scienze di Bari, Modena e Bologna, dell'Accademia dei XL dal 1970, dell'American Physical Society (AIP) e dell'Institute of Physics (IOP) di Londra. \u00c8 stato anche vice-presidente dell'Istituto dell'Enciclopedia Italiana.\nDal 1964 al 1977, diresse pure la Scuola Normale Superiore, con una lungimirante gestione che permise, tra l'altro, la chiamata di altri validi docenti, l'apertura di nuovi laboratori scientifici e di ricerca interni alla Scuola, nonch\u00e9 l'istituzione di nuovi indirizzi di studio sia per la classe di lettere che per quella di scienze.\nOttenne molti premi, riconoscimenti ed onorificenze, tra cui la medaglia d'oro della Societ\u00e0 Italiana di Fisica (SIF), che ha poi istituito un premio annuale per giovani ricercatori a lui dedicato, la medaglia Augusto Righi nel 1955, la Tate Medal della European Physical Society (EPS) nel 1971, la medaglia d'oro dei Benemeriti della Scuola, della Cultura e dell'Arte nel 1965, la laurea ad honorem da parte dell'Universit\u00e0 di Rochester e, nel 1974, l'onorificenza francese della Legion d'Honneur, il titolo che pi\u00f9 amava.\nDopo il pensionamento, si ritir\u00f2 nella sua amata campagna toscana, in localit\u00e0 \"La Romola\" (San Casciano in Val di Pesa), non lontano dalla sua precedente residenza di \"Brucianesi\" (Lastra a Signa), pur continuando a seguire ed esser partecipe, con lucidit\u00e0 e passione, degli sviluppi della fisica, in particolare la fisica delle alte energie, alla quale aveva dedicato una vita intensa di ricerca e di dirigenza organizzativa. Le sue ceneri riposano accanto a quelle della moglie Nella nel cimitero di Trespiano, non lontano dal suo borgo natale."}
{"id": "2195215", "revid": "44939", "url": "https://it.wikipedia.org/wiki?curid=2195215", "title": "Istituto Nazionale di Fisica Nucleare", "text": ""}
{"id": "2195216", "revid": "6923", "url": "https://it.wikipedia.org/wiki?curid=2195216", "title": "Solar Energy Generating Systems", "text": "Il Solar Energy Generating Systems, o SEGS \u00e8 composto da nove centrali solari in California nel Deserto del Mojave dove si trova la pi\u00f9 alta insolazione degli Stati Uniti. I SEGS I-II (44 MW) si trovano presso Daggett, i SEGS III-VII (150 MW) presso Kramer Junction e i SEGS VIII-IX (160 MW) presso Harper Lake. La gestione della struttura \u00e8 affidata alla FPL Energy che ne \u00e8 anche comproprietaria. Era stata avviata anche la costruzione della centrale SEGS X, e pianificata la costruzione delle centrali SEGS XI e SEGS XII, tutte da 80 MW cadauna, ma l'azienda costruttrice, Luz Industries, manc\u00f2 di ottenere i necessari finanziamenti e fece bancarotta nel 1991-1992.\nCaratteristiche tecniche.\nLa potenza totale dell'impianto \u00e8 di 354 MWp rendendo, fino al 2014 (data di entrata in servizio della Centrale Solare di Ivanpah), i SEGS la maggiore struttura di centrali solari esistente al mondo. La seconda, in Spagna presso Olmedilla de Alarc\u00f3n, infatti raggiungeva 60 MWp. La produzione lorda media degli impianti \u00e8 di 75 MWe con un fattore di capacit\u00e0 del 21%. In pi\u00f9 le turbine degli impianti continuano la produzione di energia elettrica anche di notte attraverso la combustione di gas naturale.\nLa FPL Energy dichiara che la centrale solare sia in grado di sopperire al fabbisogno energetico di 232.500 abitazioni ed evitare immissione nell'atmosfera di 3.800 tonnellate di sostanze inquinanti ogni anno che si sarebbero prodotte con le centrali elettriche alimentate con combustibili fossili.\nLa struttura conta 936.384 specchi e ricopre una superficie di 6,5 km\u00b2. Se posizionati in fila, gli specchi parabolici si estenderebbero per 370 km.\nFunzionamento.\nLa centrale sfrutta pannelli solari a concentrazione assieme al gas naturale per la produzione di elettricit\u00e0. La luce del Sole fornisce il 90% dell'energia mentre il gas naturale viene sfruttato solo quando questa non \u00e8 sufficiente per soddisfare le necessit\u00e0 della Southern California Edison, il distributore di energia elettrica per il sud della California. Attualmente lavorano 95 addetti a Kramer Junction e 45 presso Harper Lake.\nEliostati.\nIl funzionamento dell'intera struttura dipende dagli specchi dalla forma parabolica, detti eliostati, capaci di riflettere il 94% della luce solare a differenza di un normale specchio che ne riflette solo il 70% circa. Essi seguono automaticamente il Sole durante la giornata. La manutenzione degli eliostati comprende ogni anno la sostituzione mediamente di 3.000 di essi e la loro pulizia periodica \u00e8 completamente automatizzata.\nConduzione del calore.\nAttraverso gli eliostati i raggi solari vengono riflessi sul tubo riempito di olio sintetico posizionato nel punto focale della parabola che raggiunge i 400 \u00b0C. La luminosit\u00e0 che si raggiunge infatti \u00e8 dalle 71 alle 80 volte maggiore di quella normale. L'olio sintetico trasferisce poi il calore all'acqua che, bollendo, aziona le turbine a vapore secondo il ciclo di Rankine e genera energia elettrica. L'uso dell'olio, anzich\u00e9 dell'acqua, mantiene la pressione nell'impianto gestibile durante il trasferimento del calore.\nPosizione geografica.\nI SEGS furono commissionati tra il 1984 e il 1991 e costruiti dalla Luz Industries.\nLa centrale pu\u00f2 anche utilizzare il gas naturale."}
{"id": "2195223", "revid": "21603394", "url": "https://it.wikipedia.org/wiki?curid=2195223", "title": "Boletopsis rufa", "text": ""}
{"id": "2195225", "revid": "21603407", "url": "https://it.wikipedia.org/wiki?curid=2195225", "title": "Boletus aurantiacus", "text": ""}
{"id": "2195226", "revid": "21603426", "url": "https://it.wikipedia.org/wiki?curid=2195226", "title": "Boletus rufus", "text": ""}
{"id": "2195227", "revid": "21603440", "url": "https://it.wikipedia.org/wiki?curid=2195227", "title": "Krombholzia aurantiaca", "text": ""}
{"id": "2195230", "revid": "21603459", "url": "https://it.wikipedia.org/wiki?curid=2195230", "title": "Krombholziella aurantiaca", "text": ""}
{"id": "2195233", "revid": "1543377", "url": "https://it.wikipedia.org/wiki?curid=2195233", "title": "Pignaloso Cafaro", "text": "Discendente da una famiglia impegnata nel campo dell'edilizia, nel 1508 suo nonno Federico Cafaro fu uno dei firmatari dello statuto per la creazione della \"Corporazione dei pipernieri, fabbricatori e tagliamonti\" insieme a Santillo Della Monica, nonno di Giovanni Vincenzo Della Monica. Il padre, Giovanni Giacomo Cafaro, fu anch'esso attivo nell'edilizia e nel rinnovo urbanistico della sua citt\u00e0 natale. \nIl giovane Pignaloso Cafaro fu avviato alla gavetta seguendo le orme dei suo predecessori fino ad avere la direzione del cantiere ultimato della \"Cattedrale di Cava de' Tirreni\", questo sotto la presenza del padre nel cantiere, risalgono al 1571 il campanile della \"Chiesa e Convento di S. Francesco e S. Antonio\" di Cava e il rifacimento e ampliamento della \"chiesa di San Zaccaria\" di Brienza. Nel 1575 Cafaro ottiene da Ettore Caracciolo l'appalto della \"Chiesa e Convento di Santa Maria di Costantinopoli\" a Marsicovetere e sempre in questi anni progetta torri difensive tra Torre Annunziata e Amalfi. Dopo il 1580 lo si vede attivo a Napoli nel cantiere della Basilica dello Spirito Santo, sua opera maggiore, e rifatta nel XVIII secolo da Mario Gioffredo. "}
{"id": "2195239", "revid": "729019", "url": "https://it.wikipedia.org/wiki?curid=2195239", "title": "Nihiru", "text": "Nihiru \u00e8 un atollo appartenente all'arcipelago delle Isole Tuamotu nella Polinesia francese."}
{"id": "2195240", "revid": "104458", "url": "https://it.wikipedia.org/wiki?curid=2195240", "title": "Testa del Claus", "text": "La Testa del Claus (2.889 ) \u00e8 una montagna delle Alpi Marittime, situata tra Italia e Francia, fra la Testa Malinvern e la Cima del Prefouns.\nCaratteristiche.\nLa montagna sorge sullo spartiacque principale tra Italia e Francia; dal versante italiano, si trova nel territorio della valle Gesso, nel comune di Valdieri. \u00c8 idealmente delimitata dal \"passo delle Portette\" (2557\u00a0m) a sud-est e dalla \"bassa della Lausa\" a nord-ovest.\nIl nome sembra derivare dal fatto che la montagna chiude perentoriamente la vallata sottostante (dal latino \"clausus\").\nDal punto di vista geologico, \u00e8 composta da rocce granitiche.\nAscensione alla vetta.\nLa via di salita pi\u00f9 facile si origina poco pi\u00f9 in basso della \"Bassa del Druos\", facilmente raggiungibile sia dal lato francese (Isola 2000), sia da quello italiano (Rifugio Questa). Da quest'ultimo versante si pu\u00f2 pervenire direttamente al colle detritico della \"Bassa della Lausa\" (2.639 m). La vetta si guadagna dapprima su sentiero, traversando in orizzontale un pendio molto brullo segnalato con qualche ometto, quindi per un canale roccioso di II grado che permette di sbucare sulla cresta che in breve conduce al pendio detritico finale. L'itinerario \u00e8 di tipo alpinistico, con difficolt\u00e0 F+.\nSulla vetta \u00e8 presente un semplice ometto di pietre."}
{"id": "2195244", "revid": "729019", "url": "https://it.wikipedia.org/wiki?curid=2195244", "title": "Nukutepipi", "text": "Nukutepipi \u00e8 un atollo appartenente all'arcipelago delle Isole Tuamotu nella Polinesia francese.\nStoria.\nIl primo europeo di cui si abbia notizia che visit\u00f2 l'atollo Nukutepipi fu l'esploratore ed ufficiale della marina britannica Philip Carteret il 12 luglio 1767; egli lo menzion\u00f2 nei suoi diari solo come \"l'isola pi\u00f9 a sud\".\nJohn Turnbull, giuntovi a bordo del brigantino \"Margaret\" il 6 marzo 1803, lo chiam\u00f2 \"isola Margaret\", dal nome della nave.\nL'atollo fu quindi visitato da Cadwalader Ringgold della spedizione Wilkes il 6 gennaio 1841.\nDal 2007 l'atollo \u00e8 propriet\u00e0 del fondatore del Cirque du Soleil, Guy Lalibert\u00e9."}
{"id": "2195245", "revid": "729019", "url": "https://it.wikipedia.org/wiki?curid=2195245", "title": "Nukutavake", "text": "Nukutavake \u00e8 un atollo appartenente all'arcipelago delle Isole Tuamotu nella Polinesia francese."}
{"id": "2195246", "revid": "729019", "url": "https://it.wikipedia.org/wiki?curid=2195246", "title": "Paraoa", "text": "Paraoa (o Tohora, o Hariri) \u00e8 un piccolo atollo appartenente all'arcipelago delle Isole Tuamotu nella Polinesia francese. \u00c8 localizzato 76\u00a0km a sud del punto pi\u00f9 occidentale dell'atollo di Hao e 52\u00a0km ad est dell'atollo Manuhangi (la terra emersa pi\u00f9 vicina).\nGeografia.\nL'atollo Paraoa ha una forma ovale, con una lunghezza di 8,5\u00a0km per una larghezza massima di 5,5\u00a0km. La sua laguna non ha passaggi che la connettono con l'oceano, il che rende questo piccolo atollo piuttosto inaccessibile.\nL'atollo Paraoa \u00e8 disabitato.\nStoria.\nIl primo europeo di cui si abbia notizia a giungere a Paraoa fu il navigatore inglese Samuel Wallis nel 1767; egli chiam\u00f2 l'atollo \"Gloucester\".\nAmministrazione.\nParaoa fa parte del comune di Hao (centro principale: Otepa), che comprende anche Ahunui (disabitata), Manuhangi (disabitata) e Nengo Nengo."}
{"id": "2195248", "revid": "838137", "url": "https://it.wikipedia.org/wiki?curid=2195248", "title": "Mondilio Orsini", "text": "Biografia.\nNipote di papa Benedetto XIII, la famiglia d'origine era molto rinomata. Il suo nome di battesimo \"Mondilio\" deriva da \"Remondello\", gi\u00e0 diminutivo di \"Raimondo\".\nIl 26 giugno 1724 fu nominato arcivescovo titolare di Corinto. Il 21 marzo 1728 fu trasferito dai vescovati di Melfi e Rapolla all'arcivescovato di Capua, facendo il suo ingresso il 18 aprile dello stesso anno. Prima di tale nomina, l'arcivescovo gi\u00e0 compare nella storia della metropolia campana: legato del papa Benedetto XIII, suo zio, fu protagonista della seconda consacrazione della cattedrale, fatta restaurare per volont\u00e0 del capitolo. Come arcivescovo di Capua riorganizz\u00f2 il \"Seminarium Campanum\". Nomin\u00f2 Francesco Granata suo vicario generale. Si dedic\u00f2, inoltre, alla catechesi dei fanciulli capuani senzatetto. Molto attento alla liturgia, lasci\u00f2 un fitto arredo alla cattedrale di Capua.\nIl 19 dicembre 1743 rinunci\u00f2 al vescovato di Capua.\nGenealogia episcopale.\nLa genealogia episcopale \u00e8:"}
{"id": "2195251", "revid": "729019", "url": "https://it.wikipedia.org/wiki?curid=2195251", "title": "Pinaki", "text": "Pinaki \u00e8 un atollo appartenente all'arcipelago delle Isole Tuamotu nella Polinesia francese."}
{"id": "2195254", "revid": "24443", "url": "https://it.wikipedia.org/wiki?curid=2195254", "title": "Cima Corborant", "text": ""}
{"id": "2195255", "revid": "21603752", "url": "https://it.wikipedia.org/wiki?curid=2195255", "title": "Boletus scaber", "text": ""}
{"id": "2195256", "revid": "729019", "url": "https://it.wikipedia.org/wiki?curid=2195256", "title": "Puka Puka", "text": "Puka Puka \u00e8 un piccolo atollo corallino nel Nord-Est dell'arcipelago delle Tuamotu, e alcune volte incluso nelle Isole della Delusione. Questo atollo \u00e8 abbastanza isolato, la terra pi\u00f9 vicina \u00e8 Fakahina, situata a 182\u00a0km a Sud-Ovest.\nL'atollo Puka Puka ha una forma ellittica. La sua lunghezza \u00e8 di 6\u00a0km e la sua massima larghezza \u00e8 di 3.3\u00a0km. La laguna si sta riempiendo di limo e sta diventando molto piccola.\nLe basse isole coralline sono scarsamente popolate. Secondo il censimento del 2002, gli abitanti erano 197. La citt\u00e0 principale \u00e8 Te One Mahina, con circa 110 abitanti.\nA differenza del resto delle Tuamotu la lingua delle isole \u00e8 il Marchesico.\nStoria.\nPuka Puka fu la prima delle Tuamotu scoperte da Ferdinando Magellano nel 1521.\nGli esploratori Olandesi Jacob Le Maire e Willem Schouten arrivarono a Puka Puka il 10 aprile 1616 durante il loro viaggio nel Pacifico. Chiamarono l'atollo \"Isola Honden\" (\"Isola del Cane\").\nIl 30 luglio 1947, Thor Heyerdahl e altri sei uomini in una spedizione a bordo della zattera Kon Tiki, partiti da Callao in Per\u00f9, passarono a Puka Puka durante il loro viaggio.\nLe isole vennero devastate da un tifone nel 1996, ma con l'aiuto francese, Te One Mahina fu ricostruita.\nNell'isola \u00e8 anche presente un aeroporto, inaugurato nel 1979.\nAmministrazione.\nPuka Puka \u00e8 anche il nome del comune in cui si trova, di cui \u00e8 l'unico atollo."}
{"id": "2195262", "revid": "247933", "url": "https://it.wikipedia.org/wiki?curid=2195262", "title": "Puka-Puka", "text": ""}
{"id": "2195265", "revid": "110157", "url": "https://it.wikipedia.org/wiki?curid=2195265", "title": "Chiesa di San Gregorio Barbarigo", "text": "La chiesa di San Gregorio Barbarigo \u00e8 un luogo di culto cattolico di Roma, situato nel quartiere Eur, in via delle Montagne Rocciose.\nStoria.\nLa chiesa di San Gregorio Barbarigo \u00e8 stata costruita tra il 1970 e il 1972 dall'architetto Giuseppe Vaccaro come sede dell'omonima parrocchia, eretta il 28 gennaio 1964 con il decreto del cardinale vicario Clemente Micara \"Qua celeritate\". Dal 1973 \u00e8 sede del titolo cardinalizio di \"\u201cSan Gregorio Barbarigo alle Tre Fontane\u201d\".\nLa chiesa \u00e8 dedicata al santo veneziano Gregorio Barbarigo (1625-1697), che fu cardinale e vescovo di Padova, dove oper\u00f2 instancabilmente per l'attuazione della riforma del concilio di Trento.\nDescrizione.\nLa chiesa di San Gregorio Barbarigo \u00e8 situata in via delle Montagne Rocciose, nell'area nord-orientale del quartiere Eur.\nL'edificio, in stile moderno non \u00e8 sullo stesso piano della strada, ma si trova sopra un'ampia terrazza sorretta da pilotis. Il complesso \u00e8 costituito esclusivamente da pannelli prefabbricati in cemento ed \u00e8 dominato dall'alta torre campanaria e dalla croce del sagrato, ambedue in ferro.\nL'edificio della chiesa \u00e8 a pianta circolare ed \u00e8 preceduto dal sagrato, in parte coperto da una pensilina sostenuta da pilastri quadrangolari. All'interno, la luce naturale penetra attraverso il grande lucernario al centro del soffitto, caratterizzato da una colorazione rossa, e da una serie di vetrate situate lungo la sommit\u00e0 delle pareti laterali. Fra queste la pi\u00f9 ampia \u00e8 situata sul lato sinistro e raffigura i \"Santi Gregorio Barbarigo e Giovanni XXIII e il beato Paolo VI\".\nIl presbiterio occupa la parte fondale dell'aula ed \u00e8 opposto rispetto all'ingresso. In esso trovano luogo l'altare maggiore al centro, l'ambone, la sede, il crocifisso bronzeo, mentre alla sua destra vi \u00e8 il fonte battesimale. Sulla parete fondale \u00e8 presente una pala di 15x5 m, raffigurante \"Cristo fra angeli, la Madonna, gli Apostoli e i santi Giovanni XXIII e Gregorio Barbarigo\" e realizzata da Piero Casentini nel 2007-8 con tempera graffita, colori tenui e sabbiati.\nIl vecchio battistero, costituito da un corpo circolare posto alla sinistra dell'aula, dal 2005 \u00e8 adibito a cappella del Santissimo Sacramento; con moderni arredi marmorei. Altre due cappelle si trovano alla destra dell'ingresso, la prima con crocifisso bronzeo e la seconda con statua della Madonna. Nel deambulatorio posto alla destra dell'aula vi sono le quattordici stazioni bronzee della Via Crucis, che termina con un bassorilievo con \"Cristo risorto\".\nAlla sinistra del presbiterio si trova l'organo a canne, costruito nel 1998 dalla ditta organaria Fratelli Ruffatti. Lo strumento, a trasmissione integralmente meccanica, \u00e8 costituito da un unico corpo con cassa articolata in tre sezioni caratterizzata dalla presenza di trombe orizzontali; l'organo dispone di 14 registri.\nAl di sotto della chiesa vi \u00e8 una cripta."}
{"id": "2195267", "revid": "1442080", "url": "https://it.wikipedia.org/wiki?curid=2195267", "title": "Joseph M\u00e9ry", "text": "Scrisse un gran numero di satire (in collaborazione con Auguste Barth\u00e9lemy), romanzi e novelle, oggi quasi dimenticati. Fu librettista e scrisse per il teatro. Fu librettista di Verdi e Rossini.\nCollabor\u00f2 con G\u00e9rard de Nerval per l'adattamento a teatro di diverse opere, tra cui quelle di Shakespeare.\nFu amico di Balzac, Hugo, Gautier, Dumas.\nNapoleone III gli attribu\u00ec una pensione."}
{"id": "2195270", "revid": "123748073", "url": "https://it.wikipedia.org/wiki?curid=2195270", "title": "Chiesa di San Giuseppe da Copertino", "text": "La chiesa di San Giuseppe da Copertino \u00e8 una chiesa di Roma, nel quartiere Cecchignola, in via dei Genieri n. 12.\nEssa fu costruita tra il 1951 ed il 1956 ed inizialmente divenne sede della parrocchia di San Marco Evangelista in Agro Laurentino. Quando il quartiere Giuliano-Dalmata crebbe ed aument\u00f2 la sua popolazione, fu edificata una nuova chiesa (1972) che divenne nuova sede della parrocchia di San Marco Evangelista.\nLa \"vecchia\" chiesa venne eretta a sede di una nuova parrocchia e fu dedicata al santo francescano Giuseppe da Copertino il 1\u00ba ottobre 1979 con il decreto del cardinale vicario Ugo Poletti. La parrocchia venne affidata inizialmente ai frati minori conventuali e nel 2001 pass\u00f2 al clero della diocesi di Roma.\nIl 19 gennaio 2014, in occasione della terza visita dell'effige del Santo Bambinello dell'Aracoeli, viene stipulato un gemellaggio spirituale tra la parrocchia e la Basilica di Santa Maria in Aracoeli .\nPapa Francesco durante il concistoro del 14 febbraio 2015 cre\u00f2 l'omonimo titolo cardinalizio. Tale titolo fu assegnato al cardinale Jos\u00e9 Luis Lacunza Maestroju\u00e1n."}
{"id": "2195272", "revid": "729019", "url": "https://it.wikipedia.org/wiki?curid=2195272", "title": "Pukarua", "text": "Pukarua \u00e8 un atollo appartenente all'arcipelago delle Isole Tuamotu nella Polinesia francese."}
{"id": "2195273", "revid": "1305772", "url": "https://it.wikipedia.org/wiki?curid=2195273", "title": "Becco Alto d'Ischiator", "text": "Il Becco Alto d'Ischiator (\"Grand Cimon de Rabuons\" in francese) \u00e8 una montagna delle Alpi Marittime, posta fra Italia e Francia, sita a Sud del Monte Tenibres, e alta 2998 \nCaratteristiche.\nSi trova sulla cresta di confine tra Francia e Italia, alla testata del \"vallone di Ischiator\", valle laterale della Valle Stura. La vetta \u00e8 punto d'incontro dei territori dei comuni di Vinadio e Pietraporzio in Italia, e di Saint-\u00c9tienne-de-Tin\u00e9e in Francia.\nSi presenta come una cima aguzza, caratterizzata da tre creste principali che si dipartono dalla vetta. Le due creste che costituiscono il confine di stato e lo spartiacque con l'attigua valle francese della Tin\u00e9e si diramano in direzione sud ed in direzione nord-ovest, mentre la terza cresta, spartiacque con il \"vallone del Piz\", segue dapprima un andamento deciso verso est, per poi piegare verso nord-est. La montagna \u00e8 idealmente delimitata da tre passi: la \"forcella d'Ischiator\" a sud, il \"passo Tres Puncias\" a nord-ovest, il \"passo Laris\" a nord-est. Vista da lontano, la vetta presenta una certa rassomiglianza con il Cervino.\nL'intera montagna \u00e8 costituita da gneiss biotitici e migmatitici, appartenenti al \"massiccio cristallino dell'Argentera\".\nLa montagna \u00e8 nota in Francia con il nome di \"grand cimon de Rabuons\", con riferimento al sottostante circo montuoso di Rabuons, ornato dal grande lago omonimo, ben visibile dalla cima.\nIl nome italiano sembra derivare da una base prelatina, \"*ischia\", con significato di \"luogo scivoloso\". Si pronuncia con l'accento sulla \"o\": \"Ischiat\u00f2r\".\nAscensioni.\nPrima ascensione.\nLa prima ascensione documentata fu effettuata il 28 giugno 1890 dall'alpinista austriaco Ludwig Purtscheller.\nVia normale estiva.\nL'accesso normale in stagione estiva avviene dal \"vallone d'Ischiator\". Lasciando i mezzi poco sopra la frazione di \"Besmorello\" (dopo Bagni di Vinadio), si risale il vallone seguendo il sentiero P26. Superato il rifugio Migliorero, si prosegue fino alla base della parete meridionale della cresta nord-ovest, che si risale (sempre per sentiero) puntando al \"passo Laris\". Qui si passa sul versante opposto, e si traversa verso occidente per tracce di sentiero su sfasciumi, risalendo quindi verso la vetta, che si raggiunge superando alcuni facili passi di arrampicata su roccette.\nL'itinerario \u00e8 al limite tra escursionismo ed alpinismo: alcune descrizioni ne danno una difficolt\u00e0 alpinistica valutata in F, mentre altre descrizioni parlano di una difficolt\u00e0 escursionistica valutata in EE.\nAccesso invernale.\nLa via normale estiva \u00e8 accessibile anche d'inverno, come itinerario di scialpinismo.\n\u00c8 possibile raggiungere la vetta anche avvicinandosi dal \"vallone del Piz\", appoggiandosi al rifugio Zanotti, e salendo verso il \"Passo Laris\" dal versante settentrionale. Da qui il percorso si sviluppa sulla via normale."}
{"id": "2195275", "revid": "24443", "url": "https://it.wikipedia.org/wiki?curid=2195275", "title": "Grand Cimon de Rabuons", "text": ""}
{"id": "2195277", "revid": "767487", "url": "https://it.wikipedia.org/wiki?curid=2195277", "title": "Laguna blu", "text": "Laguna blu (\"The Blue Lagoon\") \u00e8 un film del 1980, diretto dal regista Randal Kleiser e tratto dal romanzo \"La laguna azzurra\" dello scrittore del primo-novecento Henry De Vere Stacpoole; \u00e8 interpretato da Christopher Atkins e dall'allora quindicenne Brooke Shields. Si tratta di un rifacimento di \"Incantesimo nei mari del sud\" del 1949. Al film segu\u00ec un \"sequel\" dal titolo \"Ritorno alla laguna blu\" nel 1991.\nTrama.\nVerso la met\u00e0 dell'Ottocento, il veliero Northumberland naufraga in pieno oceano. Al disastro scampano due bambini, Richard ed Emmeline, e l'anziano cuoco di bordo, Paddy Burton. Tutti e tre approdano su un'isoletta sconosciuta, lontana dalla rotta delle navi. Dopo essere stato, per i due bambini, un padre, un amico, un compagno di giochi, un giorno Paddy muore per un'abbuffata di liquore. Addestrati da lui a sopravvivere, Richard e Emmeline crescono senza correre troppi pericoli: senza essere, soprattutto, scoperti da certi indigeni, che da un'isola vicina vengono di quando in quando sulla loro isola a celebrare sacrifici umani.\nDivenuti adolescenti, poi adulti, Richard ed Emmeline passano le giornate a nuotare, a pescare, a divertirsi, a scherzare e ad aspettare che qualcuno li venga a soccorrere con una nave. Un giorno i due scoprono l'amore e hanno un bambino, che chiamano Paddy in onore del loro vecchio e deceduto amico. Questi, un giorno, mentre la famigliola \u00e8 persa in mare su una barca dopo un incidente con un pesce cane, ingoia alcune bacche, che stando al vecchio Paddy provocherebbero un sonno senza risveglio. Disperati, i suoi genitori decidono di darsi la morte, mangiando anche loro le bacche. Mentre giacciono, apparentemente senza vita, sul fondo della barca accanto al figlio, vengono avvistati dai marinai di un veliero che da tempo li andava cercando (a bordo c'\u00e8 Arthur Lestrange, il padre di Richard), ma si scopre che i tre sono semplicemente profondamente addormentati.\nProduzione, incassi, premi e nomination.\nIl film ebbe un notevole successo commerciale, incassando nel mercato nordamericano oltre 58 milioni di dollari, a fronte di un budget stimato di circa 4,5 milioni di dollari.\n\u00c8 stato candidato per l'Oscar alla migliore fotografia, ai Saturn Award come miglior film d'avventura e al Golden Globe per la nuova star dell'anno, Christopher Atkins, vincendo per\u00f2 solo il Razzie Awards 1980 alla peggiore attrice, andato a Brooke Shields. Infine al Young Artist Awards \u00e8 stato candidato come miglior film, miglior attore e miglior attrice.\nLocation.\nIl film \u00e8 stato girato una parte in Giamaica e un'altra in una delle Isole Yasawa, appartenenti alle Figi."}
{"id": "2195278", "revid": "1573940", "url": "https://it.wikipedia.org/wiki?curid=2195278", "title": "Chiesa di San Giuseppe all'Aurelio", "text": "La chiesa di San Giuseppe all'Aurelio \u00e8 un luogo di culto cattolico di Roma situato nel quartiere Aurelio, in via Boccea 362.\nStoria.\nFu costruita nel 1970 dall'architetto Ildo Avetta e dedicata a san Giuseppe Marello.\nLa chiesa fu eretta a parrocchia il 19 giugno 1961 con decreto del cardinale vicario Clemente Micara \"Quotidianis curis\", ed affidata alla congregazione degli Oblati di San Giuseppe d'Asti, che ne sono i proprietari. Dal 1991 \u00e8 sede del titolo cardinalizio di \"\u201cSan Giuseppe all'Aurelio\u201d\".\nDescrizione.\nLa facciata in tufo \u00e8 tripartita da paraste in cemento. L'ingresso \u00e8 sormontato da una ceramica raffigurante \"San Giuseppe con Bambino e angeli\".\nL'interno \u00e8 a tre navate, raccordate dall'ampio transetto esagonale, senza abside, dove trova luogo il presbiterio. Sulla parete di fondo \u00e8 esposto un arazzo raffigurante \"San Giuseppe con Bambino\", ultimato nel 1915, proveniente dal Laboratorio di restauro degli Arazzi del Vaticano e donato da papa Giovanni Paolo II nel 1979. La \"Via crucis\" \u00e8 di Vasco Nasorri: dello stesso \u00e8 una grande ceramica (del 1986), posta sull'abside, con la rappresentazione di un \"codice miniato aperto\". A fianco dell'altare maggiore una \"Ultima cena\" di E. Hotis del 1981 e l'organo a canne a trasmissione elettrica con sistema multiplo e 44 registri, costruito nel 2008 da Leonardo Forti."}
{"id": "2195284", "revid": "729019", "url": "https://it.wikipedia.org/wiki?curid=2195284", "title": "Raraka", "text": "Raraka \u00e8 un atollo appartenente all'arcipelago delle Isole Tuamotu nella Polinesia francese."}
{"id": "2195285", "revid": "110157", "url": "https://it.wikipedia.org/wiki?curid=2195285", "title": "Romanze senza parole (Verlaine)", "text": "Romanze senza parole (\"Romances sans paroles\") \u00e8 una raccolta di poesie di Paul Verlaine.\n\"Romances sans paroles\" sono state composte tra il 1872 e il 1873, durante il suo \"vagabondaggio\" insieme con Rimbaud, e si possono considerare come il controcanto, in questa intensa e disperata avventura vissuta tra il Belgio e Londra, di \"Une saison en enfer\".\nLa raccolta segna l'apice della maturazione artistica di Verlaine. La musicalit\u00e0 del verso, la \"nuance\", l'indefinito, lo \"spleen\", e quant'altro li ritroveremo anche in altre raccolte successive, ma non pi\u00f9 con questa riuscita, con questa concisione e organicit\u00e0. Il titolo \u00e8 esemplificativo \"Romanze senza parole\", proprio perch\u00e9 le parole sono solo un pretesto, o meglio, la loro musica, alla quale quasi interamente viene affidata ogni sorta di evocazione. \nEsegesi critica.\nRenato Minore. \"Romances sans paroles\" rappresenta una fase delicata e poeticamente feconda per Verlaine, il momento in cui la sua esistenza \u00e8 \u00ab calamitata da quella meteorica di Rimbaud \u00bb. [...] Verlaine non ha pi\u00f9 bisogno di riattivare la spenta energia ideologica dei suoi Arlecchini e delle sue Colombine, per fermare - nei loro smorti gesti articolabili attraverso antiche carcasse letterarie - le sue melanconiche \"rev\u00earies\", il suo \"spleen\" [...]\nMario Luzi. La convinta \"na\u00efvet\u00e9\" della sua poesia non esclude che in essa sia portata a compimento l'opera magica di evocazione e l'opera di ricostruzione dell'unit\u00e0 dell'anima e il mondo, mediante quell'unico esorcismo musicale che dissolve e ricompone l'interiore e l'esterno; [...] I decadenti videro nell'arte di Verlaine il lato dissolutivo, i simbolisti intuirono l'altro della ricostruzione e lo annetterono senz'altro, come maestro, al loro movimento."}
{"id": "2195289", "revid": "133248", "url": "https://it.wikipedia.org/wiki?curid=2195289", "title": "Chronicon Scotorum", "text": ""}
{"id": "2195291", "revid": "767487", "url": "https://it.wikipedia.org/wiki?curid=2195291", "title": "Le amanti di Dracula", "text": "Le amanti di Dracula (\"Dracula Has Risen from the Grave\") \u00e8 un film del 1968 diretto da Freddie Francis.\nTerzo esperimento horror della celebre serie della Hammer Film con Lee nei panni del Conte Dracula, affidato al direttore della fotografia Francis per volont\u00e0 del distributore americano Warner.\nAll'epoca fu un grande successo commerciale, pi\u00f9 che altro grazie alla campagna pubblicitaria impostata sul richiamo erotico delle donne vampirizzate.\nTrama.\nUn anno dopo la morte di Dracula nel fiume ghiacciato, Monsignor Muller, vescovo di Keinenberg, visita la parrocchia di padre Kurt e lo trova in preda al terrore, convinto che il conte sia ancora vivo. Per dimostrargli che non c'\u00e8 pi\u00f9 nulla da temere, il vescovo lo convince a recarsi con lui al castello del conte.\nDurante la faticosa salita del pendio roccioso, padre Kurt terrorizzato decide di fermarsi a met\u00e0 strada davanti a una grotta. Monsignor Muller prosegue da solo e giunge all'ingresso del castello di Dracula. L\u00ec recita pi\u00f9 volte gli esorcismi e poi pianta una croce sulla porta. Intanto infuria il temporale e padre Kurt scivola da una roccia e cade sul fiume ghiacciato, ferendosi alla testa.\nL'urto spacca la coltre di ghiaccio che avvolge il corpo del vampiro ed il sangue del parroco cade sulle labbra di Dracula, riportandolo in vita. Dracula riduce il parroco in suo potere ma quando torna al castello vi trova la croce fissata all'ingresso e non pu\u00f2 entrarvi. Per vendicarsi del vescovo, il conte obbliga padre Kurt a condurlo a Keinenberg, dove intende mordere sul collo Maria, nipote del vescovo e farla sua sposa. Spetter\u00e0 al giovane Paul fidanzato di Maria sconfiggere il conte trovando cos\u00ec la fede in Dio. Dracula muore impalato sopra il crocifisso nel tentativo di uccidere Paul diventando cenere"}
{"id": "2195292", "revid": "767487", "url": "https://it.wikipedia.org/wiki?curid=2195292", "title": "Taxatio", "text": "Nel processo formulare romano il potere di valutazione del giudice poteva essere limitato apponendo alla \"condemnatio\" una limitazione, comunemente detta taxatio, ossia un importo massimo che il giudice non avrebbe potuto superare, commettendo altrimenti un illecito. \nLa taxatio veniva applicata nei casi di \"iniuria\" particolarmente grave (detta \"atrox) e sempre e soltanto in corrispondenza della richiesta da parte dell'actor.\nNel processo moderno il giudice civile provvede alla taxatio nel momento in cui ammette il giuramento estimatorio (ex 241, 265 cpc); cass civ 9 ottobre 1974 n.2718."}
{"id": "2195295", "revid": "2189985", "url": "https://it.wikipedia.org/wiki?curid=2195295", "title": "Chiesa di San Giuliano Martire (Roma)", "text": "La chiesa di San Giuliano \u00e8 un luogo di culto cattolico di Roma, situato nella zona Tomba di Nerone, in via Cassia, a poche decine di metri dal grande raccordo anulare.\nStoria.\nOpera dell'architetto Igino Pineschi, fu costruita all'inizio degli anni novanta e consacrata solennemente dal cardinal Camillo Ruini il 18 novembre 1995; \u00e8 dedicata a San Giuliano, martire del II secolo, compatrono della citt\u00e0 di Sora. \u00c8 sede parrocchiale, eretta il 21 dicembre 1980 con decreto del cardinale vicario Ugo Poletti \"La situazione religiosa\". Il 2 marzo 1997 la chiesa ricevette la visita di papa Giovanni Paolo II.\nSu questa chiesa insiste la diaconia di san Giuliano Martire, istituita il 18 febbraio 2012 da papa Benedetto XVI."}
{"id": "2195297", "revid": "299827", "url": "https://it.wikipedia.org/wiki?curid=2195297", "title": "That\u2019s what friends are for", "text": ""}
{"id": "2195303", "revid": "4175", "url": "https://it.wikipedia.org/wiki?curid=2195303", "title": "Chiesa di Santa Giulia Billiart", "text": "La chiesa di Santa Giulia Billiart \u00e8 un luogo di culto cattolico di Roma, situato nel quartiere Tuscolano, in viale Antonio Averulino Filarete 227.\nStoria.\nFu costruita tra il 1987 e il 1991 su progetto architettonico-strutturale di Ernesto Vichi ed Aldo Aloysi, e dedicata a Giulia Billiart, fondatrice della congregazione delle suore di Nostra Signora di Namur canonizzata da Paolo VI nel 1976. Venne dedicata dal cardinale vicario Camillo Ruini il 2 giugno 1991.\nLa chiesa \u00e8 sede parrocchiale, eretta il 10 dicembre 1981 con decreto del cardinale vicario Ugo Poletti, ed affidata inizialmente alla congregazione dei figli di Maria Immacolata (detti pavoniani); dal 2003 \u00e8 affidata al clero della diocesi di Roma.\nDescrizione.\nEsternamente la chiesa si presenta come un basso edificio, senza facciata, ma con una semplice entrata con tre porte. Sul lato destro dell'entrata centrale \u00e8 posta una lapide a ricordo del parroco Fortunato Dellandrea che \u00abcon tenacia volle questa chiesa, con amore form\u00f2 la comunit\u00e0\u00bb. Sull'architrave di cemento che sovrasta l'ingresso \u00e8 la scritta dedicatoria: \"D.O.M. in h(onorem) S. Juliae Billiart A.D. MCMXCI\".\nAll'interno la chiesa si presenta come una vasta aula, illuminata da diverse finestre con vetrate policrome. Il presbiterio \u00e8 dominato dalla grande statua lignea di \"Cristo risorto\"; alle sue spalle l'intera parete \u00e8 stata dipinta nel 2018 dalle maestranze del Centro Aletti con gli \"Apostoli\" (ai lati), la \"Madonna orante\" (al centro, sulla sinistra) e la \"Gerusalemme celeste\" (al centro, sulla destra). Sulla sinistra dell'aula si apre la cappella del Santissimo Sacramento.\nL'organo a canne della chiesa, situato alla destra del presbiterio, \u00e8 stato costruito nel 1990 dalla ditta Tamburini per una casa privata e in seguito trasferito nella chiesa nel 1992 dopo il suo acquisto da parte della parrocchia. A trasmissione integralmente meccanica, ha 25 registri su tre manuali e pedale."}
{"id": "2195304", "revid": "344432", "url": "https://it.wikipedia.org/wiki?curid=2195304", "title": "Storno rosa", "text": ""}
{"id": "2195314", "revid": "88740", "url": "https://it.wikipedia.org/wiki?curid=2195314", "title": "Chiesa di San Giovanni Maria Vianney", "text": "La chiesa di San Giovanni Maria Vianney \u00e8 un luogo di culto cattolico di Roma situato nella zona Borghesiana, in largo Monreale.\nFu costruita negli anni ottanta, al posto di una precedente chiesa prefabbricata edificata nel 1952, e consacrata solennemente dal cardinale Ugo Poletti il 4 novembre 1990; \u00e8 dedicata a san Giovanni Maria Vianney, conosciuto semplicemente come \"\u201csanto curato d'Ars\u201d\", che fu ispiratore dell'Istituto del Prado, associazione sacerdotale internazionale che ebbe incarico della parrocchia nei suoi primi decenni di vita.\nLa chiesa \u00e8 sede parrocchiale, eretta il 26 luglio 1963 con il decreto del cardinale vicario Clemente Micara \"Quo efficacius\", affidata dapprima all'Istituto del Prado, poi, dal 1974, al clero della diocesi di Treviso, ed infine, dal 1999, ai preti della diocesi di Roma. Il 27 febbraio 1983 la chiesa ricevette la visita di papa Giovanni Paolo II. \nNel concistoro del 18 febbraio 2012, viene istituito da papa Benedetto XVI il titolo cardinalizio di San Giovanni Maria Vianney. L'attuale cardinale titolare \u00e8 Rainer Maria Woelki."}
{"id": "2195315", "revid": "729019", "url": "https://it.wikipedia.org/wiki?curid=2195315", "title": "Nakajima Type 91", "text": "Il Nakajima Type 91 era un aereo da caccia monomotore, monoplano ad ala alta a parasole, sviluppato dall'azienda aeronautica giapponese Nakajima Hik\u014dki KK nei primi anni trenta e utilizzato dal Dai-Nippon Teikoku Rikugun K\u014dk\u016b Hombu, il servizio aeronautico dell'esercito imperiale giapponese, prima dello scoppio della seconda guerra mondiale.\nStoria del progetto.\nNegli anni venti i vertici dell'esercito imperiale espressero la necessit\u00e0 di sostituire il Ko-4, il Nieuport-Delage NiD 29 del quale la Nakajima aveva acquistato una licenza per produrlo localmente, nei propri reparti da caccia della sua componente aerea, emettendo nel 1927 una specifica per la fornitura di tre esemplari da avviare a prove di valutazione. Al concorso vennero parteciparono la Nakajima, la Kawasaki K\u014dk\u016bki Kogyo, divisione aeronautica della Kawasaki J\u016bk\u014dgy\u014d KK, e la Mitsubishi; alla fine la competizione fu vinta dalla Nakajima.\nIl Type 91 venne creato dalla serie di caccia prototipi NC. Il prototipo fu la sesta macchina sotto quella designazione ma aveva un aspetto fondamentalmente differente. Comparata con i primi NC, il Type 91 aveva un'ala dalle minori dimensioni, un serbatoio di combustibile ricollocato, una struttura generalmente rinforzata, l'adozione di un anello Townend, ed un impennaggio e carrello d'atterraggio ridisegnati. In questa configurazione venne portato in volo per la prima volta nel 1931.\nImpiego operativo.\nL'esercito ordin\u00f2 il nuovo aereo sotto la designazione di Type 91 e le prime consegne avvennero nel tardo 1931. Tuttavia, si manifestarono problemi alla stabilit\u00e0 direzionale e al centro di massa, con il risultato che il Type 91 venne ritardato dal servizio.\nTra il 1931 ed il 1934 ne vennero prodotti 420 esemplari, inclusi i 100 realizzati dalla Ishikawajima Hik\u014dki; 23 di questi erano nella versione Type 91-2 caratterizzata dall'adozione di un motore radiale Nakajima Kotobuki da 580 CV (432 kW). Quest'ultima venne portata in volo per la prima volta nel luglio 1934.\nIl Type 91 venne rimpiazzato nel servizio operativo dal Kawasaki Type 95, poi ridenominato Ki-10 secondo la nuova convenzione di designazione dell'esercito, tra il 1936 ed il 1937."}
{"id": "2195316", "revid": "767487", "url": "https://it.wikipedia.org/wiki?curid=2195316", "title": "Le spose di Dracula", "text": "\"Le spose di Dracula (The Brides Of Dracula)\" \u00e8 un film horror britannico del 1960, diretto da Terence Fisher.\nDracula non appare nel film (Christopher Lee ritorner\u00e0 nel 1966 con Dracula, principe delle tenebre) ed \u00e8 citato solo due volte, una volta nel prologo e una volta da Van Helsing.\nTrama.\nMarianne Danielle \u00e8 una giovane insegnante alle prime armi diretta al collegio femminile di Baldstein. Quando la carrozza che la accompagna fa sosta ad una locanda, riparte improvvisamente senza attendere la ragazza che, non potendo rimanere alla locanda poich\u00e9 non vi sono stanze, diviene ospite dell'anziana baronessa Meinster. La baronessa le racconta la triste storia di suo figlio, descritto da lei come un uomo pazzo e incurabile. Durante la notte Marianne si reca d\u00ec sotto dal giovane barone, di cui si invaghisce, che le racconta la sua versione dei fatti, secondo la quale sua madre si \u00e8 inventata la storia della sua pazzia, spargendo inoltre la notizia della sua morte, per non rinunciare al suo titolo di baronessa. Lei, credendogli, lo aiuta a fuggire portandogli la chiave della catena che lo imprigiona. Subito dopo, Marianne viene scoperta dalla baronessa, che viene uccisa dal suo stesso figlio. Mentre Marianne fugge in preda al terrore, la serva Greta impazzisce dalla paura decidendo di aiutare i vampiri, di cui il barone Meinster \u00e8 il nuovo capostipite. La mattina seguente Marianne viene rinvenuta dal dottor Van Helsing che, dopo averla accompagnata al collegio femminile di Baldstein, si reca dal sacerdote locale, da cui \u00e8 stato convocato, per convenire con lui sul culto del vampirismo. Infatti quel giorno il barone ha mietuto la sua seconda vittima, che viene scovata dal dottor Van Helsing, ma riesce a fuggire tramutandosi in un pipistrello. Successivamente il barone Meinster si ripresenta da Marianne, proponendole di sposarlo e lei accetta. Frattanto il dottor Van Helsing scova la baronessa (vampirizzata) e la uccide, liberando la sua anima. Poco dopo il barone Meinster vampirizza Gina, collega di Marianne gelosa dell'affetto del barone nei suoi confronti. Quella stessa notte, Gina si sveglia e tenta di vampirizzare Marianne, ma fallisce grazie all'intervento di Van Helsing, che si reca vecchio mulino, ove si trovano il barone, le due ragazze da lui vampirizzate e Greta. Durante il loro scontro, il dottor Van Helsing viene morso dal barone, ma riesce a liberarsi attraverso una fiasca di acqua santa donatagli tempo prima dal sacerdote. Quando il barone torna al mulino insieme a Marianne, il dottor Van Helsing appicca il fuoco, riuscendo a salvarsi insieme a Marianne, mentre i vampiri periscono liberando il mondo da quest'orribile morbo.\nCuriosit\u00e0.\nIl film \u00e8 andato in produzione il 16 gennaio 1960 ai Bray Studios. \u00c8 stato proiettato il 6 luglio 1960 in anteprima nel Regno Unito.\n\"Le spose di Dracula\" risulterebbe essere il primo sequel della Serie della Hammer dedicata a Dracula. Ma non appartiene alla serie perch\u00e9, appunto, manca Dracula. Tra l'altro i vampiri possiedono capacit\u00e0 negate ai vampiri nel primo film della Serie (\"Dracula il vampiro\" del 1958).\nIl finale originale \u00e8 stato cambiato perch\u00e9 Peter Cushing si oppose dicendo che, Van Helsing non sarebbe mai ricorso alla stregoneria. \u00c8 stato poi ripreso ne \"Il mistero del castello\".\nIn \"Matrix Reloaded\" \u00e8 presente una scena in cui si vede una TV che trasmette \"Le spose di Dracula\".\nHome Video.\nIl film \u00e8 stato pubblicato in DVD, in Italia, dalla PULP nel 2012."}
{"id": "2195321", "revid": "106872", "url": "https://it.wikipedia.org/wiki?curid=2195321", "title": "Classe Yermak (rompighiaccio)", "text": ""}
{"id": "2195329", "revid": "104458", "url": "https://it.wikipedia.org/wiki?curid=2195329", "title": "Andrea Dettling", "text": "Biografia.\nStagioni 2003-2008.\nAndrea Dettling debutt\u00f2 in campo internazionale il 16 dicembre 2002 sulle nevi di casa di Grimentz, disputando uno slalom speciale valido come gara FIS. In Coppa Europa esord\u00ec l'11 dicembre 2004, senza completare lo slalom gigante di a Schruns, e ottenne il primo podio il 21 dicembre 2006 a Kaunertal (2\u00ba) nella medesima specialit\u00e0.\nVenne chiamata per la prima volta in Coppa del Mondo il 6 gennaio 2007, quando partecip\u00f2 allo slalom gigante di Kranjska Gora senza per\u00f2 qualificarsi per la seconda manche. Un anno dopo, il 7 gennaio 2008, ottenne a Turnau la sua unica vittoria in Coppa Europa, sempre in slalom gigante. Nella stessa stagione conquist\u00f2 i suoi primi punti in Coppa del Mondo arrivando 19\u00aa nel supergigante disputato a Sestriere il 10 febbraio.\nStagioni 2009-2014.\nNel 2009 ottenne il suo ultimo podio in Coppa Europa, nello slalom gigante di Lenzerheide del 6 gennaio (2\u00aa), il suo unico podio in Coppa del Mondo, nel supergigante dell'Olimpia delle Tofane di Cortina d'Ampezzo del 26 gennaio (3\u00aa alle spalle della svedese Jessica Lindell Vikarby e dell'austriaca Anna Fenninger), e prese parte alla sua unica rassegna iridata: a Val-d'Is\u00e8re 2009 si classific\u00f2 22\u00aa nello slalom gigante e non port\u00f2 a termine il supergigante e la supercombinata.\nAi XXI Giochi olimpici invernali di , sua unica presenza olimpica, si piazz\u00f2 12\u00aa nel supergigante, 23\u00aa nella combinata e non complet\u00f2 lo slalom gigante. La sua ultima gara in carriera fu la discesa libera di Coppa del Mondo disputata a Val-d'Is\u00e8re il 21 dicembre 2013 e chiusa dalla Dettling al 33\u00ba posto; annunci\u00f2 la fine della sua attivit\u00e0 agonistica, segnata da ripetuti infortuni, nell'aprile del 2015.\nPalmar\u00e8s.\nCoppa Europa.\nCoppa Europa - vittorie.\nLegenda:\nGS = slalom gigante"}
{"id": "2195332", "revid": "106872", "url": "https://it.wikipedia.org/wiki?curid=2195332", "title": "Classe Kapitan M. Izmaylov (rompighiaccio)", "text": ""}
{"id": "2195334", "revid": "106872", "url": "https://it.wikipedia.org/wiki?curid=2195334", "title": "Classe Kapitan Sorokin (rompighiaccio)", "text": ""}
{"id": "2195336", "revid": "1305772", "url": "https://it.wikipedia.org/wiki?curid=2195336", "title": "Linda Buckley-Archer", "text": "Nata nel Sussex, ha passato la maggior parte della giovinezza in una fattoria nello Staffordshire, e ora vive a Londra.\nDopo gli studi come linguista, ha insegnato francese per alcuni anni prima di diventare romanziera e sceneggiatrice a tempo pieno. Ha scritto alcuni sceneggiati per la BBC Radio (ad esempio \"Pearls in the Tate\") e per la televisione (\"One Night in White Satin\") ma \u00e8 principalmente nota per la serie di libri \"The Time Quake Trilogy\", anche nota come la \"Trilogia di Gideon\" o \"L'illuminazione di Peter Schock\"."}
{"id": "2195339", "revid": "106872", "url": "https://it.wikipedia.org/wiki?curid=2195339", "title": "Classe Kapitan Yevdokimov (rompighiaccio)", "text": ""}
{"id": "2195341", "revid": "106872", "url": "https://it.wikipedia.org/wiki?curid=2195341", "title": "Classe Mudyug (rompighiaccio)", "text": ""}
{"id": "2195343", "revid": "1711941", "url": "https://it.wikipedia.org/wiki?curid=2195343", "title": "Drogo Baggins", "text": ""}
{"id": "2195358", "revid": "767487", "url": "https://it.wikipedia.org/wiki?curid=2195358", "title": "P\u00e1lh\u00e1za", "text": "P\u00e1lh\u00e1za \u00e8 una citt\u00e0 dell'Ungheria di 1.143 abitanti (dati 2001) . \u00c8 situata nella provincia di Borsod-Aba\u00faj-Zempl\u00e9n, 87 km a est dal capoluogo Miskolc.\nStoria.\nLa zona \u00e8 abitata dai tempi antichi. La citt\u00e0 \u00e8 menzionata per la prima volta in un documento nel 1387, e la sua fondazione \u00e8 datata agli anni '20 del XIV secolo, come sobborgo di F\u00fcz\u00e9r. \u00c8 stata distrutta pi\u00f9 volte nel corso dei secoli durante le guerre degli Hussiti e durante le invasioni ottomane in Europa. Divenne disabitata nel 1711 a seguito di un'epidemia di peste.\n\u00c8 necessario risalire fino all'anno 1786, per trovare nuove testimonianze scritte riguardo alla storia del luogo. Nel 1875 fu costruito un mulino per legno, nucleo primigenio dell'odierna fabbrica di legname. Ad esso segu\u00ec la costruzione di una linea ferroviaria a scartamento ridotto, che fu anche \"la prima ferrovia forestale\" in Ungheria.\nDopo la stipula del Trattato del Trianon nel 1920, divenne una zona di confine del nuovo Stato ungherese, e torn\u00f2 ad un'economia fiorente, anche in virt\u00f9 dell'apertura di una miniera nel 1958. Malgrado le proteste degli abitanti, la linea forestale fu demolita nel 1980 per essere ripaerta nuovoa e potenziata nel 1989.\nLa prima fiera degli animali fu organizzata nel 1914. Ottenne lo status di citt\u00e0 nel 2005 diventando la pi\u00f9 piccola citt\u00e0 dell'Ungheria."}
{"id": "2195359", "revid": "1543377", "url": "https://it.wikipedia.org/wiki?curid=2195359", "title": "Claude McKay", "text": "In giovent\u00f9 era stato un comunista, ma dopo un viaggio in Unione Sovietica appur\u00f2 che il comunismo era troppo rigido e limitante. Non fu comunque mai un vero membro del Partito Comunista. McKay fece parte del movimento dell'Harlem Renaissance e scrisse tre romanzi: \"Home to Harlem\" (1928), un best seller che vinse l'Harmon Gold Award for Literature, \"Banjo\" (1929), e \"Banana Bottom\" (1933).\nFu inoltre autore di una raccolta di racconti, \"Gingertown\" (1932), e di due libri autobiografici, \"A Long Way from Home\" (1937) e \"Harlem: Negro Metropolis\" (1940). Il suo libro di poesie, \"Harlem Shadows\" (1922), fu tra i primi libri pubblicati durante l'Harlem Renaissance. Una sua raccolta di poesie scelte, \"Selected Poems\" (1953), fu pubblicata postuma.\nBiografia.\nInfanzia e giovent\u00f9.\nNato a \"James Hill\", nella parrocchia di Clarendon, McKay era il pi\u00f9 giovane dei figli di Thomas McKay, un contadino che aveva abbastanza terre per poter votare. Fu educato da suo fratello maggiore, che aveva cinque anni pi\u00f9 di lui. Claude McKay attir\u00f2 l'attenzione di Walter Jekyll, che lo aiut\u00f2 a pubblicare il suo primo libro di poesie, \"Songs of Jamaica\", nel 1912. Furono le prime poesie pubblicate in Patois (un dialetto che unisce un lessico inglese con una costruzione grammaticale africana).\nL'opera successiva di McKay, \"Constab Ballads\", usc\u00ec nello stesso anno ed era basata sulla sua esperienza come poliziotto in Jamaica. In quello stesso anno part\u00ec per gli Stati Uniti dove frequent\u00f2 il Tuskegee Institute di Booker T. Washington. McKay rimase scioccato dal radicato razzismo che vide a Charleston, dove in molte strutture pubbliche si applicava il principio della segregazione razziale.\nMal sopportando \"la vita semi-militare e robotizzata di quel posto\", McKay si iscrisse all'Universit\u00e0 statale del Kansas; a quel periodo risale il suo interesse per la politica. Lesse la raccolta di saggi \"Souls of Black Folk\" di William Edward Burghardt Du Bois che lo colp\u00ec profondamente. Nonostante la sua carriera universitaria procedesse bene, nel 1914 McKay decise che non voleva diventare agronomo e si trasfer\u00ec in Giappone dove spos\u00f2 la fidanzatina di giovent\u00f9, Eulalie Lewars.\nLa carriera.\nNel 1917 McKay vide due sue poesie pubblicate sulla rivista \"Seven Arts\" con lo pseudonimo di \"Eli Edwards\", mentre continuava a lavorare come cameriere per le ferrovie. Nel 1919 conobbe Crystal e Max Eastman, fondatori ed editori di \"The Liberator\" (dove McKay avrebbe lavorato come Co-Executive Editor fino al 1922). Fu qui che pubblic\u00f2 una delle sue poesie pi\u00f9 famose, \"If We Must Die\" (in italiano \"Se dobbiamo morire\"), durante l'\"Estate Rossa del 1919\", un periodo di intensi scoppi di violenza razziale contro la gente di colore nelle societ\u00e0 anglo-americane. Questo successo rappresent\u00f2 il momento della sua carriera in cui divent\u00f2 uno scrittore professionista.\nDurante la collaborazione con \"The Liberator\", ebbe relazioni con uomini e donne, tra cui Waldo Frank e Edward Arlington Robinson. I dettagli noti sulle sue storie sentimentali sono per\u00f2 molto scarsi. McKay si un\u00ec a un movimento di attivisti radicali neri che non erano soddisfatti n\u00e9 del nazionalismo nero di Marcus Garvey n\u00e9 dell'organizzazione riformista della classe media NAACP. Insieme a lui, Cyril Briggs, Richard B. Moore e Wilfrid Domingo; lo scopo del movimento era l'autodeterminazione delle persone di colore nel contesto di una rivoluzione socialista, ed a questo scopo fondarono una organizzazione rivoluzionaria semi-segreta, l'\"African Blood Brotherhood\" (in italiano, la \"Confraternita del sangue africano\"). Presto, per\u00f2, McKay si trasfer\u00ec a Londra.\nHubert Harrison aveva chiesto a McKay di scrivere per il \"Negro World\" di Garvey, ma sono poche le copie di quel periodo della rivista giunte fino a noi, e nessuna di queste contiene articoli dello scrittore. Frequentava spesso un club per soldati nella Drury Lane e l'International Socialist Club di Shoreditch. Fu in quel periodo che il suo impegno per il socialismo divenne pi\u00f9 profondo, e cominci\u00f2 a leggere Marx assiduamente. All'International Socialist Club, McKay incontr\u00f2 Shapurji Saklatvala, A. J. Cook, Guy Aldred, Jack Tanner, Arthur McManus, William Gallacher, Sylvia Pankhurst e George Lansbury. Presto gli fu proposto anche di scrivere per il \"Workers' Dreadnought\".\nNel 1920, il \"Daily Herald\", un giornale socialista pubblicato da George Lansbury, fece uscire un articolo di inclinazione razzista scritto da E. D. Morel, chiamato \"Black Scourge in Europe: Sexual Horror Let Loose by France on the Rhine\" (It. \"Il flagello nero in Europa: l'orrore sessuale liberato dalla Francia sul Reno\"): l'articolo faceva volgari insinuazioni sulla supposta ipersessualit\u00e0 degli africani in generale ma l'editore si rifiut\u00f2 di stampare la risposta di McKay, che apparve poi sul \"Workers' Dreadnought\". Questo diede inizio alla sua regolare collaborazione con il \"Workers' Dreadnought\" e con la WFS, un gruppo comunista consiglista attivo nell'East End di Londra, e che aveva una maggioranza di donne a tutti i livelli dell'organizzazione.\nDivenne un giornalista stipendiato del giornale e alcuni sostengono che sia stato il primo giornalista di colore nel Regno Unito. Frequent\u00f2 la Communist Unity Conference che in seguito fond\u00f2 il Partito comunista del Regno Unito. In quel periodo riusc\u00ec a far anche pubblicare alcune delle sue poesie nel \"Cambridge Magazine\", edito da C. K. Ogden. Quando Sylvia Pankhurst fu arrestata per la normativa del Defence of the Realm Act per aver pubblicato articoli \"premeditatamente e verosimilmente per causare atti di sedizione tra le forze di Sua Maest\u00e0, nella marina e tra la popolazione civile\", la casa di McKay fu perquisita.\nSi suppone che McKay sia l'autore di \"The Yellow peril and the Dockers\" attribuito a Leon Lopez, il quale fu uno degli articoli citati dal governo nel suo processo contro il \"Workers' Dreadnought\". Nel 1922 visit\u00f2 la Russia sovietica ed assistette al quarto Congresso dell'Internazionale Comunista a Mosca durante la quale incontr\u00f2 molti dirigenti bolscevichi come Trotsky, Bucharin e Karl Radek.\n\"Home to Harlem\" e altre opere.\nNel 1928 McKay pubblic\u00f2 il suo romanzo pi\u00f9 noto, \"Home to Harlem\", che vinse l\"'Harmon Gold Award for Literature\". Il romanzo, che ritrae la vita di strada di Harlem, avrebbe avuto un grande impatto sugli intellettuali di colore dei Caraibi, dell'Africa occidentale ed europei. Nonostante ci\u00f2, il libro attir\u00f2 le critiche di uno degli eroi di McKay, William Edward Burghardt Du Bois. Secondo Du Bois, le esplicite rappresentazioni di sensualit\u00e0 e della vita notturna di Harlem facevano leva soltanto sulle \"lascive pretese\" dei lettori e degli editori bianchi che cercavano ritratti della \"licenziosit\u00e0\" dei neri. Come disse Du Bois, \"\"Home to Harlem\"... per lo pi\u00f9 mi d\u00e0 la nausea, e dopo le parti pi\u00f9 volgari [...] ho sentito un distinto bisogno di farmi un bagno\".\nI critici moderni ora respingono questo giudizio di Du Bois, che era pi\u00f9 occupato ad usare l'arte come propaganda nella lotta per i diritti civili degli afroamericani che a considerarla come un modo di mostrare la vita delle persone di colore. Rimasto deluso dal comunismo, McKay ader\u00ec agli insegnamenti sociali della Chiesa cattolica e si fece battezzare. Mor\u00ec di infarto all'et\u00e0 di 59 anni. \nNel 2002, lo studioso Molefi Kete Asante mise Claude McKay nella sua lista dei \"Cento pi\u00f9 grandi afroamericani\"."}
{"id": "2195360", "revid": "31886", "url": "https://it.wikipedia.org/wiki?curid=2195360", "title": "Guglielmo I di Boulogne", "text": "Origine.\nSecondo la \"Chronica Albrici Monachi Trium Fontium\", Guglielmo era il figlio ultimogenito del duca di Normandia e re d'Inghilterra, Stefano di Blois e fratello di Eustachio, che, secondo il documento n\u00b0 508 del \"Regesta Regum Anglo-Normannorum, vol III\", era il figlio secondogenito del conte di Mortain e futuro duca di Normandia e re d'Inghilterra, Stefano di Blois e della contessa di Boulogne, Matilde I, che, secondo la \"Genealogica comitum Buloniensium\" era l'unica figlia del conte di Boulogne, Eustachio III e della moglie, Maria di Scozia, che secondo il monaco e cronista inglese, Orderico Vitale, era sorella del re di Scozia, Edgardo di Scozia e figlia del re di Scozia, Malcolm III e della sua seconda moglie, Margherita del Wessex (Ungheria, 1045 \u2013 16 novembre 1093), che secondo il \"The Chronicles of Florence of Worcester with two continuations\" era figlia del principe Edoardo (figlio del re d'Inghilterra, Edmondo II, che, secondo Orderico Vitale, discendeva da Alfredo il Grande e quindi dal primo re d'Inghilterra, Egberto del Wessex) e di Agata, che, sempre secondo il \"The Chronicles of Florence of Worcester with two continuations\" era nipote dell'imperatore del Sacro Romano Impero, Enrico II (\"daughter of the brother of Emperor Henry\"), mentre secondo la \"Chronica Albrici Monachi Trium Fontium\" era la sorella della regina d'Ungheria (\"Agatham regine Hunorem sororem\"), mentre per Orderico Vitale era figlia del re d'Ungheria; Margherita era la sorella di Edgardo Atheling, ultimo discendente del Casato dei Wessex e pretendente alla corona d'Inghilterra.&lt;br&gt;Stefano di Blois, sempre secondo Orderico Vitale, era il figlio maschio terzogenito del conte di Blois, di Chartres, di Ch\u00e2teaudun, di Tours, di Provins, di Sancerre e di Meaux, Stefano II, e di Adele d'Inghilterra (circa 1062 - 1137), che, sia secondo il monaco e cronista normanno Guglielmo di Jumi\u00e8ges, autore della sua \"Histori\u00e6 Normannorum Scriptores Antiqui\", che secondo il cronista e monaco benedettino dell'abbazia di Malmesbury, nel Wiltshire (Wessex), Guglielmo di Malmesbury e Orderico Vitale, ed ancora il cronista e monaco benedettino inglese, Matteo di Parigi, era figlia del duca di Normandia e re d'Inghilterra, Guglielmo il Conquistatore, e di Matilde delle Fiandre (1032 - 1083), che, secondo la \"Genealogica Comitum Flandri\u00e6 Bertiniana\", era figlia di Baldovino V, conte delle Fiandre, e della sorella del re di Francia, Enrico I, Adele di Francia, che secondo la \"Genealogi\u00e6 Scriptoris Fusniacensis\" era figlia del re di Francia, Roberto II, detto il Pio.&lt;br&gt;Inoltre Guglielmo era nipote dei primi due re di Gerusalemme, Goffredo di Buglione e Baldovino I di Gerusalemme, fratelli del nonno materno, Eustachio III.\nBiografia.\nNel 1125, dopo il matrimonio dei suoi genitori (matrimonio che era stato sponsorizzato dal re d'Inghilterra, Enrico Beauclerc), il nonno materno, Eustachio III abdic\u00f2 a favore della figlia e si fece monaco a Rumilly, dipendenza del priorato di St-Pierre, come ci viene confermato dal documento n\u00b0 3984 del \"Recueil des chartes de l'abbaye de Cluny. Tome 5\", datato 1225 inerente ad una donazione di Eustachio, in cui si definisce conte di Boulogne in passato ed ora monaco cluniacense (\"Eustachius olim comes Boloniensis nunc autem, disponente Deo, monachus Cluniacensis\") e viene controfirmata dal genero, Stefano, come conte di Boulogne e dalla figlia, Matilde, come contessa di Boulogne. Sua madre, Matilde oltre alla contea di Boulogne eredit\u00f2 anche i feudi inglesi del padre, nell'Essex. \nAlla morte del re d'Inghilterra, Enrico I Beauclerc, suo padre, Stefano, il giorno di Natale del 1135, fu incoronato re nell'abbazia di Westminster, impossessandosi del trono di cui era erede sua cugina Matilde, detta l'Imperatrice e alla quale aveva giurato fedelt\u00e0; anche sua madre Matilde fu incoronata regina consorte d'Inghilterra nell'abbazia di Westminster il 22 marzo 1136.\nNel 1144, suo padre Stefano, perse definitivamente la Normandia, conquistata dal marito dell'imperatrice Matilde Goffredo Plantageneto, conte d'Angi\u00f2, che venne riconosciuto anche duca di Normandia.\nNel 1148, Guglielmo spos\u00f2 la contessa del Surrey, Isabella di Warenne, per cui Guglielmo divenne Conte del Surrey, per diritto di matrimonio (\"de iure uxoris\"), come ci conferma lo storico normanno, priore dell'abbazia di Bec e sedicesimo abate di Mont-Saint-Michel, Roberto di Torigni.\nSuo fratello maggiore Eustachio, conte titolare di Mortain e conte di Boulogne, mor\u00ec all'improvviso, a Bury St Edmunds, nell'agosto del 1153, come ci conferma Roberto di Torigni e fu tumulato accanto alla madre, nell'abbazia cluniacense di Faversham (Kent), fatta costruire dalla madre, Matilde di Boulogne, alcuni anni prima, e Guglielmo gli subent\u00f2 nei titoli.Alla morte di Eustachio, suo padre, Stefano, si sent\u00ec vecchio e stanco, senza pi\u00f9 voglia di continuare la lotta per conto dell'ultimo figlio rimastogli, il suo erede, Guglielmo, che, a detta dei cronisti dell'epoca, a differenza del fratello Eustachio, non era molto ambizioso. Stefano allora per porre fine a quel periodo di guerre e contese, conosciuto come l'\u201cAnarchia (o guerra civile) inglese\u201d, riconobbe come proprio successore Enrico Plantageneto. Nella successiva ratifica solenne del trattato, tenuta a Winchester a Guglielmo furono riconosciuti oltre le contee di cui era gi\u00e0 titolare, i possedimenti del padre sia in Francia che in Inghilterra, quindi gli fu restituita da Enrico II la contea di Mortain. Con soddisfazione generale la guerra civile era finita.Secondo il cronista, Gervaso di Canterbury, dopo la ratifica del trattato di Winchester, fu ordito un complotto da parte di alcuni mercenari fiamminghi per uccidere Enrico II Plantageneto nella cattedrale di Canterbury, a cui forse Guglielmo aveva aderito o almeno ne era a conoscenza. Tuttavia non successe nulla e Enrico pot\u00e9 far ritorno in Normandia.\nSuo padre, Stefano mor\u00ec il 25 ottobre del 1154, a Dover e, come concordato (Guglielmo non cerc\u00f2 di proporsi come pretendente, anche perch\u00e9 nessuno dei baroni aveva intenzione di nominarlo re), gli succedette al trono di Inghilterra Enrico II (incoronato re d'Inghilterra il 18 dicembre 1154), iniziatore della dinastia dei Plantageneti, deciso a ristabilire il sistema di governo del nonno, Enrico I.Stefano fu sepolto nell'abbazia cluniacense di Faversham, fatta costruire dalla moglie Matilde alcuni anni prima, accanto alla moglie, Matilde di Boulogne ed al figlio Eustachio.\nGuglielmo, come ci conferma Roberto di Torigni, mor\u00ec, nel 1159, durante il ritorno dalla spedizione contro Tolosa, quando Enrico II, che rivendicava la contea di Tolosa in nome della moglie, la duchessa d'Aquitania, Eleonora, dopo aver occupato una parte della contea, si era diretto su Tolosa, e l'aveva assediata. Alla sua morte, data la mancanza di eredi, re Enrico II si trattenne tutti i domini di Guglielmo, inclusa la contea di Mortain, mentre la contea di Boulogne pass\u00f2 alla sorella, Maria di Boulogne, che era badessa del convento di Ramsey.Guglielmo fu tumulato nell'abbazia di Montmorillon nel Poitou.\nMatrimonio e discendenza.\nNel 1148, Guglielmo aveva sposato Isabella di Warenne (\u2020 1199), contessa del Surrey, figlia del Conte del Surrey, Guglielmo III.&lt;br&gt;Da Isabella Guglielmo non ebbe figli, e non si conoscono altri discendenti.\nDopo che, nel 1159, era rimasta vedova, nel 1164, Isabella di Warenne, spos\u00f2, in seconde nozze, Hamelin d'Angi\u00f2 (1130 \u2013 1202), figlio illegittimo di Goffredo Plantageneto, come ci viene confermato da Roberto di Torigni."}
{"id": "2195364", "revid": "599013", "url": "https://it.wikipedia.org/wiki?curid=2195364", "title": "Cirano Snidero", "text": "Biografia.\nFiglio di un autista di pullman incaricato di condurre l'Udinese in trasferta, ebbe i primi contatti col mondo del calcio nell'ambiente del Ricreatorio Festivo Udinese, per poi approdare tra i professionisti ventenne con la squadra della sua citt\u00e0. Gioc\u00f2 diversi tornei di Serie A coi bianconeri e l'Alessandria, per poi chiudere tra i dilettanti.\nAl termine della carriera di calciatore torn\u00f2 ad Udine, dove gest\u00ec una pizzeria e s'impegn\u00f2 nella politica locale, nelle file del Partito Socialista. Nel 1991 fu nominato Cavaliere dell'Ordine al merito della Repubblica italiana. Ebbe tre figli; il nipote Alberto Simonetti \u00e8 calciatore dilettante.\nMor\u00ec nel 2007, a 79 anni, in una clinica della citt\u00e0 friulana.\nCaratteristiche tecniche.\nCon l'Udinese esord\u00ec all'ala, per poi venire spostato in mediana, a destra, dove secondo il giornalista Piero Micoli \u00ab\"poteva esprimere le sue caratteristiche di implacabile marcatore, senza avere tuttavia perso la sua indole naturale di attaccante\"\u00bb. Negli anni Cinquanta il cronista Giuseppe Melillo lo giudic\u00f2 \u00ab\"mobilissimo e tenacissimo\"\u00bb.\nParlando dell'esperienza alessandrina, il giornalista Marcello Marcellini lo ha descritto \u00ab\"uomo francobollo del centrocampo, colui a cui vengono affidati gli avversari pi\u00f9 rognosi. In campo \u00e8 \"cattivo\" al punto giusto e non si d\u00e0 mai per vinto\"\u00bb. Per Ugo Boccassi nel centrocampo grigio \u00ab\"se Boniardi era il buono e Traverso il brutto, Snidero era senz'altro il cattivo [...]; \"vedeva\" il gioco, i compagni, gli avversari, spesso anche la porta\"\u00bb.\nCarriera.\nUdinese.\nDopo aver giocato in giovent\u00f9 con la Serenissima di Pradamano e con la Pro Cervignano, nei campionati minori, debutt\u00f2 nella prima squadra dell'Udinese nella stagione 1947-1948, in Serie B. Titolare nelle due stagioni successive, in cui la compagine bianconera ottenne due promozioni consecutive partendo dalla C e approd\u00f2 per la prima volta nella sua storia nel massimo campionato, fece il suo esordio in A il 10 settembre 1950, in Milan-Udinese 6-2.\nNei primi anni non gioc\u00f2 con regolarit\u00e0 e fu alternato ai pi\u00f9 esperti Bimbi, Revere ed Invernizzi. Nella stagione 1954-1955 l'allenatore Giuseppe Bigogno lo scelse per formare una solida mediana in coppia con Augusto Magli; il reparto contribu\u00ec all'inserimento della poco quotata compagine friulana nella lotta per lo scudetto e al conseguimento del secondo posto in campionato, migliore prestazione in campionato nella storia dei friulani. Il club fu retrocesso in Serie B per gli sviluppi del caso relativo alla cosiddetta confessione di Settembrino, ma rimase comunque celebre per l'imbattibilit\u00e0 assoluta mantenuta nel corso di tutto l'anno solare 1955.\nAvendo disputato nove stagioni nelle file dei friulani, vantando oltre duecento gare da titolare e avendo partecipato a due promozioni dalla Serie B (1949-1950 e 1955-1956) e ad una dalla C (1948-1949), Snidero \u00e8 considerato \u00ab\"una colonna bianconera degli anni Cinquanta\"\u00bb. Un sondaggio tra i sostenitori dell'Udinese lanciato nel 2012 dal Messaggero Veneto lo ho indicato come miglior mediano di tutti i tempi.\nAlessandria e Pordenone.\nNel 1956 Snidero lasci\u00f2 l'Udinese assieme al compagno di squadra Castaldo per vestire la maglia dell'Alessandria, formazione cadetta con ambizioni di alta classifica, e nel giugno successivo guadagn\u00f2 la terza promozione personale in Serie A.\nMilit\u00f2 nuovamente in massima serie per altre tre stagioni; in quest'occasione risent\u00ec \u00ab\"un po' del salto di categoria\"\u00bb. Nel 1957-1958, torneo del \u00ab\"catenaccissimo\"\u00bb grigio, fu impiegato come riserva di Antonio Marcellini, nel campionato successivo occup\u00f2 il posto di terzino destro lasciato libero da Nardi, passato momentaneamente a libero, infine nel 1959-1960 ritorn\u00f2 in mediana, dove veniva schierato alternativamente a Filini, Forin e Moriggi anche per via di un infortunio e di una conseguente operazione chirurgica.\nCoi grigi gioc\u00f2 ancora una stagione nel campionato cadetto, per poi chiudere in Serie C col Pordenone."}
{"id": "2195366", "revid": "767487", "url": "https://it.wikipedia.org/wiki?curid=2195366", "title": "Parasznya", "text": "Parasznya \u00e8 un comune dell'Ungheria di 1.294 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2195367", "revid": "1543377", "url": "https://it.wikipedia.org/wiki?curid=2195367", "title": "Lucas Douglas", "text": "Lucas Douglas \u00e8 un personaggio della serie televisiva statunitense \"Dr. House - Medical Division\", interpretato da Michael Weston.\nCaratteristiche.\n\u00c8 un investigatore privato assunto da House con la scusa di cercare notizie di rilevanza medica sulla paziente Apple nell'episodio \"Non \u00e8 cancro\", ma con la reale intenzione di spiare Wilson per sapere se avrebbe potuto fargli cambiare idea in qualche modo sulla sua decisione di lasciare la citt\u00e0 e rompere l'amicizia con lui. Inoltre, cerca informazioni riguardo al dottor O'Shea, per sapere se avrebbe avuto i \"requisiti\" per diventare il suo nuovo amico, \"sostituto\" del suo caro Wilson.\nSuccessivamente House lo utilizza per le solite indagini a casa dei pazienti e per scoprire cose imbarazzanti sul conto della Cuddy. Inizialmente, House ne addebita la parcella (2300 dollari) all'ospedale, facendolo passare per il tecnico della macchina del caff\u00e8, ma la Cuddy si oppone. Nell'episodio \"Eventi avversi\" Lucas fa un accordo duplice con House e con la Cuddy secondo il quale egli avrebbe dovuto dare all'uno informazioni imbarazzanti sull'altro; Lucas non scopre niente tranne che la Cuddy ricambia il suo interesse e che anche House \u00e8 interessato a lei.\nNella sesta stagione Lucas torna ad essere un personaggio ricorrente, perch\u00e9 intraprende una relazione con la Cuddy. House ne \u00e8 inizialmente geloso e in \"Beata ignoranza\" cerca di romperla, invano.\nSpin-off.\nAlla fine del mese di giugno, nel 2008 si diffuse nei blog la notizia di uno spin-off, ovvero di un altro telefilm \"staccatosi\" dalla serie madre; l'informazione \u00e8 stata divulgata dal giornalista televisivo Michael Ausiello, che l'ha saputo dalla Fox.Nel mese di settembre, David Shore parl\u00f2 al giornale \"Entertainment Weekly\" dei suoi progetti per il personaggio: \"Non voglio creare un altro telefilm medico. Ci\u00f2 che mi interessa della scrittura \u00e8 il comportamento delle persone e la natura del bene e del male... e un investigatore privato pu\u00f2 fornire un approccio a questi temi molto pi\u00f9 facilmente di un medico.\" Al centro dello spin-off, se il personaggio fosse stato accettato dal pubblico, ci sarebbe stato l'investigatore privato Lucas Douglas, interpretato da Michael Weston, e la Cuddy sarebbe \"migrata\" verso la nuova serie. Attualmente, comunque, lo spin-off non \u00e8 stato ancora realizzato."}
{"id": "2195368", "revid": "130040", "url": "https://it.wikipedia.org/wiki?curid=2195368", "title": "Guglielmo di Boulogne", "text": ""}
{"id": "2195373", "revid": "120868312", "url": "https://it.wikipedia.org/wiki?curid=2195373", "title": "Pere (Ungheria)", "text": "Pere \u00e8 un comune dell'Ungheria di 356 abitanti (dati 2010) . \u00c8 situato nella provincia di Borsod-Aba\u00faj-Zempl\u00e9n, nel distretto di G\u00f6nc. Dista 38 km dal capoluogo Miskolc. \u00c8 situato sulle sponde del fiume Hern\u00e1d che nasce in Slovacchia per poi confluire nel Saj\u00f2 a sud-est di Miskolc."}
{"id": "2195379", "revid": "729019", "url": "https://it.wikipedia.org/wiki?curid=2195379", "title": "Perecse", "text": "Perecse \u00e8 un comune dell'Ungheria di 44 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2195381", "revid": "281465", "url": "https://it.wikipedia.org/wiki?curid=2195381", "title": "Filippo Lombardi", "text": "Biografia.\nFilippo Lombardi \u00e8 un giornalista ed amministratore delegato della TeleTicino SA e Radio 3i. Studi\u00f2 diritto ed economia politica all'Universit\u00e0 di Friburgo ed era dal 1979 al 1981 sottoassistente di diritto canonico. Dal 1981 al 1987 Filippo Lombardi \u00e8 stato Segretario generale dell\"'EYCD\" (Giovani Democristiani Europei), l'odierna YEPP, a Bruxelles. Dal 1987 al 1996 \u00e8 stato direttore del quotidiano ticinese \u201eGiornale del Popolo\u201c a Lugano e nel 1996 fu fondatore, oggi Direttore ed amministratore delegato della Televisione Regionale TeleTicino (Presidente del CdA dal 1996 al 1999, dal 1999 Direttore Generale). Nel 2001 Filippo Lombardi venne nominato Presidente dell'Associazione delle Televisioni regionali svizzere Telesuisse. Dal 2009 \u00e8 presidente del Consiglio d'Amministrazione dell'Hockey Club Ambr\u00ec-Piotta SA.\nVicende giudiziarie.\nNel 2008 Filippo Lombardi \u00ab\"\u00e8 stato condannato a una pena pecuniaria di 60 aliquote giornaliere di 480 franchi ciascuna, pari a 28'800 in totale, sospesi per cinque anni, e a una multa di 3'000 franchi\"\u00bb per aver falsificato le tirature del \"Giornale del Popolo\" allorch\u00e9 ne era direttore e per \u00ab\"guida in stato di inattitudine per spossatezza e alcol\"\u00bb. Nel 2001 era inoltre stato condannato \u00ab\"a quindici giorni di carcere\" [...] \"da un tribunale del Canton Berna\" [...] \"per guida in stato di ebriet\u00e0 (0,9 per mille quando il limite legale era ancora di 0,8)\"\u00bb; anche in quel caso benefici\u00f2 della sospensione condizionale della pena."}
{"id": "2195382", "revid": "110157", "url": "https://it.wikipedia.org/wiki?curid=2195382", "title": "Perkupa", "text": "Perkupa \u00e8 un comune dell'Ungheria di 925 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2195394", "revid": "1543377", "url": "https://it.wikipedia.org/wiki?curid=2195394", "title": "Larry Sacharuk", "text": "Carriera.\nGiocatore.\nSacharuk crebbe a livello giovanile nella WCHL con i Saskatoon Blades e nella OHA con i Niagara Falls Flyers. Nell'NHL Amateur Draft 1972 egli fu scelto in ventunesima posizione assoluta dai New York Rangers.\nEsord\u00ec nella National Hockey League nella stagione 1972-73 giocando otto incontri con i Rangers, oltre che nel farm team in American Hockey League dei Providence Reds. Dopo due stagioni fra NHL e AHL Sacharuk disput\u00f2 l'intera stagione 1974-75 con i St. Louis Blues, stabilendo il suo massimo in carriera con 42 punti in 76 partite di stagione regolare.\nL'anno successivo fece nuovamente ritorno ai New York Rangers, non riuscendo per\u00f2 a confermarsi all'interno del roster; fu soprattutto prestato alla squadra affiliata in AHL dei New Haven Nighthawks. Gioc\u00f2 inoltre nella World Hockey Association con gli Indianapolis Racers, dove fu compagno di squadra di Wayne Gretzky.\nConcluse la carriera in Europa giocando alcune stagioni in Austria e in Gran Bretagna, ritirandosi definitivamente nel 1983.\nAllenatore.\nUna volta ritiratosi Sacharuk intraprese la carriera da allenatore in Europa: nei Paesi Bassi, in Austria (TWK Innsbruck e Graz 99ers), in Serbia (Vojvodina Novi Sad e la Nazionale serba), prima di approdare, nel dicembre 2008, nel campionato italiano all'SG Pontebba.\nHa poi allenato in Spagna il Club Gel Puigcerd\u00e0."}
{"id": "2195395", "revid": "767487", "url": "https://it.wikipedia.org/wiki?curid=2195395", "title": "Julie &amp; Julia", "text": "Julie &amp; Julia \u00e8 un film del 2009 scritto e diretto da Nora Ephron con Amy Adams e Meryl Streep, tratto dai libri \"Julie &amp; Julia. 365 giorni, 524 ricette, una piccola cucina\" di Julie Powell e \"My Life in France\" di Julia Child e Alex Prud'homme.\nIl film ha chiuso il Festival Internazionale del Film di Roma 2009, dove \u00e8 stato presentato fuori concorso, successivamente \u00e8 stato distribuito nelle sale italiane a partire dal 23 ottobre 2009.\nTrama.\n2002, New York. La ventinovenne Julie Powell \u00e8 una brillante scrittrice mancata che si ritrova intrappolata in uno spiacevole impiego amministrativo al \"call center\" della societ\u00e0 che si occupa della ricostruzione dell'area colpita dagli attentati dell'11 settembre 2001.\nPer evadere dalla grigia monotonia della sua vita quotidiana, decide di cimentarsi in un eccentrico progetto che unisca le sue passioni per la scrittura e per la cucina: sperimentare personalmente nel giro di 365 giorni tutte le 524 ricette contenute nel celebre libro di cucina \"Mastering the Art of French Cooking\" di Julia Child e raccontare l'esperienza in un blog, \"The Julie/Julia Project - Nobody here but we servantless American cooks...\".\nIl film segue parallelamente le vicende di Julie Powell e quelle di Julia Child negli anni cinquanta, durante il suo soggiorno parigino, al seguito del marito diplomatico Paul, nel corso del quale apprende la cucina francese alla scuola \"Cordon Bleu\" al punto da poterla insegnare con due amiche francesi e intraprendere insieme a loro la stesura di un libro di cucina francese per gli americani.\nJulie \u00e8 rivitalizzata dal suo progetto fino ad esserne ossessionata e mettere a dura prova l'affiatato rapporto con il marito Eric, causando perfino una breve separazione. Il suo blog diventa sempre pi\u00f9 popolare fino a guadagnarle un articolo sul \"New York Times\", che attira a sua volta l'attenzione di altri giornali, agenti letterari ed editori, consentendole cos\u00ec di intraprendere l'agognata carriera di scrittrice.\nJulia, con il costante supporto dell'amato marito, si dedica per quasi un decennio alla sua monumentale opera culinario-letteraria, sopportando anche il trasferimento dall'amata Parigi a residenze meno affascinanti (Marsiglia, Bonn, Oslo) e gli iniziali rifiuti degli editori alla pubblicazione. Quando Julia e Paul si sono ormai stabiliti in patria, nel 1961 il libro viene infine pubblicato da Alfred A. Knopf."}
{"id": "2195401", "revid": "223378", "url": "https://it.wikipedia.org/wiki?curid=2195401", "title": "Haute couture", "text": ""}
{"id": "2195403", "revid": "767487", "url": "https://it.wikipedia.org/wiki?curid=2195403", "title": "Le cinque chiavi del terrore", "text": "Le cinque chiavi del terrore (\"Dr. Terror's House of Horrors\") \u00e8 un film del 1965 diretto da Freddie Francis.\nFilm horror britannico, primo prodotto da Amicus.\nTrama.\nIn uno scomparto di un treno al binario di una stazione di Londra si trovano cinque estranei. Poco prima della partenza, un sesto personaggio dall'aspetto misterioso (interpretato da Peter Cushing) si unisce al gruppo.\nDichiara di essere il dottor Shock (Schreck, nella versione originale) e si offre di leggere il futuro ai presenti per mezzo dei suoi tarocchi, che egli chiama \"le chiavi del terrore\". \u00c8 sufficiente, spiega, che una persona tocchi tre volte il mazzo e le carte le sveleranno il futuro: le prime quattro prevederanno gli eventi e la quinta offrir\u00e0, qualora esista la possibilit\u00e0, un suggerimento su come cambiarli.\nUno per volta i passeggeri toccano le carte: il destino di ognuno viene presentato in un diverso episodio.\nL'architetto Jim Dawson, tornato nella sua casa d'origine, ormai venduta ad una ricca e affascinante vedova, per apportare delle modifiche, dovr\u00e0 affrontare un licantropo, proprietario originario a cui venne sottratta la casa dalla famiglia di Dawson e protetto dalla donna.\nBill Rogers, in compagnia della sua famiglia, verr\u00e0 attaccato, al rientro dalle vacanze estive, da rampicanti che potranno essere sconfitti solamente tramite l'utilizzo del fuoco, strumento di paura per qualsiasi essere vivente.\nBiff Bailey, trombettista, ottiene un ingaggio ad Haiti assieme alla sua band. In cerca di divertimento, viene avvertito di tenersi alla larga dal voodoo, ma assiste ugualmente ad uno dei riti. Riorchestrare per i suoi fini la musica sentita in quel contesto, non sar\u00e0 senza conseguenze.\nFranklyn Marsh, famoso critico d'arte, dopo aver impietosamente giudicato le opere del pittore Eric Landor, verr\u00e0 perseguitato dalla mano mozzata di questi. Il pittore aveva deciso di uccidersi dopo aver perso la mano, poich\u00e9 investito dal critico.\nBob Carroll, giovane medico trasferitosi in una nuova casa assieme alla moglie, con l'ausilio del Dr. Blake si render\u00e0 conto di aver spostato un vampiro. Sar\u00e0 proprio Blake ad invogliare il collega ad uccidere, tramite un pugnale in legno, la moglie per poi far credere alla polizia che il giovane sia pazzo in quanto, nella cittadina in cui vivono, \"non vi \u00e8 posto n\u00e9 per due medici n\u00e9 per due vampiri\".\nDistribuzione.\nIl film \u00e8 stato distribuito nei cinema britannici dal 23 febbraio 1965. Negli Stati Uniti il film \u00e8 uscito il 28 febbraio 1965."}
{"id": "2195407", "revid": "486946", "url": "https://it.wikipedia.org/wiki?curid=2195407", "title": "Drogo baggins", "text": ""}
{"id": "2195413", "revid": "124979152", "url": "https://it.wikipedia.org/wiki?curid=2195413", "title": "Biblioteca Casanatense", "text": "La Biblioteca Casanatense \u00e8 una biblioteca aperta nel 1701 presso il convento domenicano di Santa Maria sopra Minerva a Roma.\nStoria.\nNata come biblioteca pubblica, ebbe come primo nucleo la collezione formata da circa 25.000 volumi che il cardinale Girolamo Casanate (1620-1700) don\u00f2, insieme con la somma di 160.000 scudi, con un testamento del 5 ottobre 1698, per realizzare una grande biblioteca romana affidata ai domenicani.\nL'edificio che ospita la biblioteca fu appositamente costruito, secondo la volont\u00e0 dello stesso Casanate, all'interno del complesso della Minerva, su progetto dell'architetto Antonio Maria Borioni.\nCon successive acquisizioni la biblioteca si arricch\u00ec di opere riguardanti sia le tradizionali discipline religiose e teologiche che studi di filosofia e diritto romano, di economia e opere riguardanti la citt\u00e0 di Roma.\nFu tra le pi\u00f9 importanti biblioteche romane e tra i suoi curatori risalta la figura di Giovanni Battista Audiffredi (1714-1794). Dopo il 1872, essendo stata estesa anche a Roma la legge sull'eversione dell'asse ecclesiastico, la biblioteca pass\u00f2 all'Amministrazione dello Stato Italiano, sotto la guida di Carlo Gargiolli. Importante fu, anche, la lunga direzione di Ignazio Giorgi, iniziata nel 1893, che introdusse miglioramenti organizzativi e inaugur\u00f2 due nuove sale di lettura.\nOggi la Biblioteca Casanatense \u00e8 un Istituto periferico del Ministero dei beni e delle attivit\u00e0 culturali.\nPatrimonio.\nAllo stato attuale la collezione della biblioteca contiene circa 400.000 volumi, 6.000 manoscritti e 2.200 incunaboli. Fanno parte del vastissimo patrimonio della biblioteca anche 90 manoscritti del violinista Niccol\u00f2 Paganini e l'archivio del pianista Giovanni Sgambati."}
{"id": "2195416", "revid": "1305772", "url": "https://it.wikipedia.org/wiki?curid=2195416", "title": "NAHL", "text": "NAHL pu\u00f2 riferirsi a:"}
{"id": "2195419", "revid": "666668", "url": "https://it.wikipedia.org/wiki?curid=2195419", "title": "Klub Sportowy P.A. Nova Gliwice", "text": "Il Klub Sportowy P.A. Nova Gliwice \u00e8 stato una societ\u00e0 polacca di calcio a 5 con sede a Gliwice. Nonostante lo scioglimento, rimane tuttora una delle squadre pi\u00f9 vincenti dell'Ekstraklasa.\nStoria.\nLa squadra \u00e8 stata fondata nel 1987 come \"Rotring\"; dal 1989 al 2009 \u00e8 stata sponsorizzata ininterrottamente dell'azienda edile PaNova S.A.. Iscritta al campionato polacco di calcio a 5 fin dalla sua istituzione, la societ\u00e0 ha vinto cinque campionati di prima divisione (il primo nel 1995, l'ultimo nel 2008), due coppe di Polonia e una supercoppa. A livello continentale, il P.A. Nova Gliwice ha partecipato a due edizioni della Coppa UEFA (2003-04 e 2008-09); in entrambi i casi la squadra ha ospitato il proprio girone ma si \u00e8 dovuto fermare al primo turno della manifestazione. Nell'estate del 2009 la societ\u00e0 \u00e8 stata assorbita dal Futsal Club Jango."}
{"id": "2195420", "revid": "4711", "url": "https://it.wikipedia.org/wiki?curid=2195420", "title": "NBA All-Star Game 2009", "text": ""}
{"id": "2195424", "revid": "21605697", "url": "https://it.wikipedia.org/wiki?curid=2195424", "title": "Ettore Sottsass jr", "text": ""}
{"id": "2195427", "revid": "28406", "url": "https://it.wikipedia.org/wiki?curid=2195427", "title": "Epirioti", "text": ""}
{"id": "2195430", "revid": "21605895", "url": "https://it.wikipedia.org/wiki?curid=2195430", "title": "Carlo Gesualdo da Venosa", "text": ""}
{"id": "2195432", "revid": "33689", "url": "https://it.wikipedia.org/wiki?curid=2195432", "title": "\u00c1lvaro Quir\u00f3s", "text": "Quiros \u00e8 noto per il suo lunghissimo tiro dal tee, essendo stato il recordman per il lancio pi\u00f9 lungo dell'European Tour nel 2007 e nel 2008, con una media di oltre 280 metri.\nCarriera.\nHa giocato nel Challenge Tour nel 2006, vincendo un torneo, e si \u00e8 guadagnato una card per la stagione 2007 dell'European Tour finendo nei primi 35 classificati delle qualificazioni.\nHa vinto il suo primo torneo dell'European Tour, l'Alfred Dunhill Championship, che si \u00e8 disputato in Sudafrica nel 2007.\nIl secondo successo arriva invece nel 2008, al Portugal Masters, nel quale ha chiuso con due birdie alle buche 17 e 18, vincendo di tre colpi su Paul Lawrie.\nNel gennaio 2009 ha vinto il suo terzo torneo del circuito dell'European Tour, il Commercialbank Qatar Masters entrando nei primi 50 giocatori del Ranking Mondiale."}
{"id": "2195435", "revid": "247222", "url": "https://it.wikipedia.org/wiki?curid=2195435", "title": "Femmina (Marcella Bella)", "text": "Femmina \u00e8 un album di Marcella Bella del 1977.\nIl disco.\nUscito nell'autunno del 1977, l'LP \u00e8 accompagnato dall'uscita del 45 giri \"Non m'importa pi\u00f9\", con cui Marcella segue ancora la lunga onda della disco music. \nOltre al brano d'apertura \"Andare\", in cui interviene Gianni Bella, vi sono altre due partecipazioni vocali di Umberto Tozzi, cantautore all'epoca emergente, anch'egli prodotto da Ivo Callegari e appartenente alla scuderia CGD: i brani in questione sono \"Pane caldo \"e il successo \"Abbracciati\", gi\u00e0 uscito come singolo nel dicembre del 1976 e presentato da Marcella al Festival di Sanremo 1977 in qualit\u00e0 di ospite. La stessa \"Abbracciati\" comprende anche un fortunato adattamento in spagnolo (\"El ultimo abrazo\")."}
{"id": "2195437", "revid": "110157", "url": "https://it.wikipedia.org/wiki?curid=2195437", "title": "Pr\u00fcgy", "text": "Pr\u00fcgy \u00e8 un comune dell'Ungheria di 2.616 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n. "}
{"id": "2195442", "revid": "767487", "url": "https://it.wikipedia.org/wiki?curid=2195442", "title": "Pusztafalu", "text": "Pusztafalu \u00e8 un comune dell'Ungheria di 257 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n. "}
{"id": "2195444", "revid": "1348957", "url": "https://it.wikipedia.org/wiki?curid=2195444", "title": "Amanda Young", "text": "Amanda Young \u00e8 un personaggio creato da James Wan e Leigh Whannell, ideatori della serie cinematografica \"Saw\".\nIl personaggio.\nAmanda Young \u00e8 un personaggio della saga di Saw. Inizialmente un personaggio secondario in Saw - L'enigmista, il suo ruolo \u00e8 cresciuto nei sequel fino a diventare uno dei personaggi pi\u00f9 importanti della saga, ed \u00e8, dopo John Kramer, il personaggio che compare maggiormente nei film della saga.\n\u00c8 interpretata dall'attrice Shawnee Smith.\nFilm.\nSaw - L'enigmista.\nAmanda fa la sua prima apparizione nel film del 2004 come personaggio secondario. Fu una dei sopravvissuti alle riabilitazioni di Jigsaw, un uomo che voleva far apprezzare la vita alle persone che avevano intrapreso brutte strade, quali la droga, l'alcool, la violenza, la vendetta e l'omicidio, costringendole a cimentarsi in trappole mortali. La sua trappola \u00e8 mostrata nel flashback mentre il Dr. Lawrence Gordon viene posto sotto interrogatorio: lei si sveglia con un'apparecchiatura legata alla testa che pu\u00f2 letteralmente spezzarle la mascella. La chiave \u00e8 nello stomaco del suo compagno (Donnie Greco) \"morto\" che invece \u00e8 stato sedato, in modo da farlo sembrare morto; lei lo uccide comunque e si libera un attimo prima che le si frantumi il cranio. Guardando i sequel, si scopre che Amanda era stata scelta nei giochi di Saw perch\u00e9 era una tossicodipendente.\nSaw II - La soluzione dell'enigma.\n\u00c8 rivelato nel secondo film che Amanda cominci\u00f2 a fare uso e spaccio di eroina. Fu condannata alla prigione dal Detective Eric Matthews, per un crimine che non aveva mai commesso. Appare molte volte nel film come una delle vittime delle trappole di Saw nella casa abbandonata in cui \u00e8 disperso nell'aria del gas nervino, insieme ad altre persone che il Detective Matthews aveva condannato, tra cui suo figlio Daniel.\nCome ultima donna sopravvissuta nella casa, si scopre che era a conoscenza dei fatti sin dall'inizio. Alla fine del film \u00e8 rivelato che Amanda \u00e8 sempre stata una complice di Saw, vedendolo come una figura paterna. Lei sosteneva che il test che aveva affrontato nel primo film le ha concesso di cambiare vita, infatti ha iniziato ad apprezzare grazie a Saw il dono della vita. Sopravvive al gas nervino, salvata da Daniel durante un attacco da parte di una delle vittime. Rivela cos\u00ec ad Eric lo scopo del gioco: in realt\u00e0, suo figlio Daniel era nella cassaforte nella vecchia fabbrica di manichini mentre interrogava John. Le regole erano semplici, doveva rimanere seduto ad ascoltare ma non l'ha fatto, picchiandolo e costringendolo a portarlo alla casa abbandonata. Amanda dice cos\u00ec ad Eric che sar\u00e0 la sua prima cavia per i test, e lo lascia agonizzare con il piede legato con una catena gridando \"Game Over\", scena che rimanda al primo film della serie. Pi\u00f9 tardi, si scopre che Amanda aveva intenzione di continuare i giochi di Saw quando egli sarebbe morto.\nSaw III - L'enigma senza fine.\nNel terzo film, si scopre che Amanda ha aiutato John nelle trappole sin dal primo film. Viene inoltre rivelato che era stata lei a catturare Adam e a posizionare la chiave sul suo petto, in modo che non potesse trovarla; inoltre, nella scena iniziale il Detective Matthews si rompe l'osso del piede per riuscire a togliersi la catena e raggiunge Amanda, picchiandola e costringendola a dirle dove fosse suo figlio. Lei gli spezza l'osso dell'altro piede e fugge, finch\u00e9 Eric non le grida \"Tu non sei l'enigmista!\" e lei lo accoltella, lasciandolo agonizzare.\nLa trama principale si basa sulla Dr. Lynn Denlon, catturata e portata al rifugio di Saw. Qui viene mostrato il corpo di John Kramer, ormai malato terminale, collegato a dei macchinari medici per tenerlo in vita. Le viene attaccato un collare intorno al collo che le esploder\u00e0 se non riuscir\u00e0 a tenere in vita John. Amanda nota fin dall'inizio una particolare piet\u00e0 di John verso Lynn, e questo inizia a deprimerla. Il gioco si sposta su Jeff, marito di Lynn e padre di due figli, uno dei quali \u00e8 stato investito. Il gioco consister\u00e0 in una serie di prove in cui il giudizio sar\u00e0 questa volta nelle sue mani, decidendo se lasciar sopravvivere o meno le persone che hanno avuto a che fare con la morte di suo figlio. Alla fine si trover\u00e0 faccia a faccia con l'uomo che ha ucciso suo figlio, decidendo se perdonarlo o meno. Vuole perdonarlo, ma la macchina a cui \u00e8 attaccato gli torce letteralmente gli arti. Nel frattempo, Lynn ha eseguito una rudimentale operazione al cranio di John, ristabilizzando la pressione. A un certo punto, John va in crisi e viene mostrata una scena in cui Jill Tuck lo bacia. Viene cos\u00ec rivelato che \u00e8 la sua ex moglie. In uno stato di totale inconscio prende cos\u00ec le mani della Dr. Denlon e le dice che la ama, facendo impazzire Amanda. Quest'ultima aveva appena letto una lettera, e piangendo prende una pistola e si dirige nella stanza in cui ci sono John e Lynn, puntandola contro quest'ultima. John cerca di dissuadere Amanda da ci\u00f2 che sta per fare, dicendole che anche se \u00e8 lei ad avere in pugno una pistola, era Lynn ad avere in pugno la sua vita. Nel frattempo, Jeff si stava dirigendo verso quella stanza. Amanda, ormai verso l'orlo del precipizio, spara a Lynn nell'esatto momento in cui entra Jeff. Egli, disperato, spara Amanda alla gola, dando cos\u00ec inizio a una serie di rivelazioni. Amanda era sotto esame sin dal primo momento in cui ha deciso di collaborare con John: era stata messa alla prova la sua volont\u00e0 di far vivere qualcuno. Ella, infatti, aveva sottoposto tutte le sue vittime in prove senza soluzione. John non le aveva mai raccontato che Jeff e Lynn erano sposati, non le aveva raccontato del desiderio di vendetta del marito, dei tradimenti della moglie, del ragazzo investito e della figlia trascurata. Tutto questo per portare avanti il suo gioco. La prova finale di Amanda consisteva nel lasciar vivere Lynn, e dato che non ce l'ha fatta viene uccisa da Jeff. Il finale si sposta cos\u00ec su Jeff che viene sottoposto ad una prova finale: faccia a faccia con Saw, deve decidere se perdonarlo o ucciderlo per il \"male\" che ha procurato a tutta la sua famiglia. Pronunciate le parole \"Ti perdono\", d\u00e0 il via a un colpo di scena: prende una sega elettrica e sgozza profondamente Saw, uccidendolo. Quest'ultimo, prima di morire, avvia un'audiocassetta, spiegandogli che il gioco non era ancora finito: in realt\u00e0 quello era l'ultimo test, basato sul perdono finale. Era chiaro che le precedenti prove non avevano cambiato il suo animo, ancora pieno di vendetta, portandolo a uccidere l'unica persona che conosceva il luogo in cui era tenuta nascosta sua figlia, nonch\u00e9 John stesso. L'Enigmista muore, facendo cos\u00ec partire i proiettili legati al collare di Lynn. In Saw VI si scoprir\u00e0 poi il contenuto della lettera che ha convinto Amanda a uccidere comunque Lynn. Era una lettera scritta dal detective Mark Hoffman, complice di Amanda e dell'enigmista nei giochi; egli sapeva benissimo del test dell'apprendista di Jigsaw e per sbarazzarsene gli lascia una lettera con scritto che, se non avesse ucciso Lynn, avrebbe rivelato a John la sua colpevolezza nell'aver aiutato l'uomo responsabile della morte di suo figlio.\nSaw IV - Il gioco continua.\nNel quarto film, dopo il recupero del cadavere della detective Kerry, l'FBI dubita del fatto che Amanda possa essere riuscita a sollevarla e posizionarla da sola nella trappola mostrata nel precedente film, quindi cresce il sospetto che l'Enigmista possa avere un secondo apprendista. Non si sa come, in quel momento, l'FBI sapesse della complicit\u00e0 di Amanda con l'Enigmista; \u00e8 probabile che sia stato Hoffman a riverarlo, nascondendo cos\u00ec il fatto che anche lui fosse un complice.\nViene successivamente rivelato che gli eventi di Saw III e Saw IV si svolgono contemporaneamente, e che pertanto Amanda fosse ancora viva nello scorrere di questo film. L'agente speciale Peter Strahm ritrova il suo corpo senza vita, in un lago di sangue, nella stanza in cui John era stato operato, poco tempo dopo la morte della donna stessa.\nSaw V - Non crederai ai tuoi occhi.\nAmanda riappare nel quinto film attraverso una serie di flashback e materiale d'archivio. In uno di questi flashback, Hoffman si chiede perch\u00e9 Amanda debba essere coinvolta nella trappola della casa in Saw II; nella stessa scena, Amanda giace incosciente a terra, mentre John ed Hoffman preparano il gioco. In un altro flashback, nella stanza dell'operazione di Saw III, Hoffman dice a John di non farsi influenzare dall'attaccamento alla donna, poich\u00e9 lo avrebbe deluso; Hoffman lascia la stanza tramite un passaggio segreto appena prima che Amanda entrasse insieme a Lynn.\nSaw VI - Credi in lui.\nNel sesto film viene mostrato che fu Amanda, in astinenza da droga, a convincere Cecil ad andare nella clinica di Jill Tuck per prenderne un po', facendosi cos\u00ec complice indiretta della perdita del figlio di John. Viene anche mostrato che John porta Amanda da Jill come prova vivente del successo dei suoi metodi; Jill sembra credere loro e diventa anch'ella complice, in un certo senso, dell'Enigmista. In un altro flashback, Amanda, John ed Hoffman preparano la trappola di Timothy in Saw III, mettendo ben in evidenza un atteggiamento di sfida tra i due apprendisti: Amanda esclama che anche l'uomo dovrebbe essere sottoposto ad una prova, visto che lei ne aveva gi\u00e0 superata una (o, sotto un altro punto di vista, due). Viene inoltre confermato che era stata a lei a rapire Lynn Denlon in Saw III.\n\u00c8 in questo film che Hoffman sabota il test di Amanda mandandole la lettera in cui le rivela di sapere del suo coinvolgimento nella morte di Gideon, costringendola ad uccidere Lynn se voleva mantenere il segreto.\nIn un altro flashback, Amanda si reca, in Saw III, nel luogo in cui la piccola Corbett Denlon \u00e8 tenuta prigioniera, dicendole di non fidarsi dell'uomo che l'avrebbe salvata quella notte (cio\u00e8 Hoffman). Questo si rivela di estrema importanza quando la bambina informa l'agente Perez e l'agente Erickson di quello che le aveva detto Amanda, alimentando cos\u00ec enormemente i sospetti dei due poliziotti nei confronti del loro collega.\nSaw 3D - Il capitolo finale.\nIn questo film la figura di Amanda compare solamente come cameo in alcuni flashback.\nAltri media.\nAmanda Young compare anche nel videogioco Dead by Daylight come killer giocabile, sotto il nome \"Il Maiale\"."}
{"id": "2195446", "revid": "110157", "url": "https://it.wikipedia.org/wiki?curid=2195446", "title": "Putnok", "text": "Putnok \u00e8 una citt\u00e0 dell'Ungheria di 7.625 abitanti (dati 2001) . \u00c8 situata nella provincia di Borsod-Aba\u00faj-Zempl\u00e9n a 40 km dal capoluogo Miskolc tra le montagne B\u00fckk e il fiume Saj\u00f3.\nStoria.\nLa zona \u00e8 abitata fin dal Neolitico. Fino al 1283 il territorio era di propriet\u00e0 reale, quando il Re L\u00e1szl\u00f3 IV lo don\u00f2 alla famiglia R\u00e1tolth (che in seguito cambi\u00f2 nome in Putnoky). Il castello della famiglia fu costruito tra il 1412 e il 1427 e fu distrutto durante l'occupazione turca.\nOttenne lo status di citt\u00e0 nel 1989."}
{"id": "2195447", "revid": "110157", "url": "https://it.wikipedia.org/wiki?curid=2195447", "title": "Chiesa di Santa Maria Maddalena (Lodi)", "text": "La chiesa di Santa Maria Maddalena rappresenta il miglior esempio di edificio barocco a Lodi. Fu completata nella prima met\u00e0 del Settecento su progetto di Antonio Veneroni, incorporando sul lato destro una preesistente costruzione romanica risalente al 1162.\nL'esterno.\nLa facciata in stile neobarocchetto, ha un andamento curvilineo con una elaborata ornamentazione in stucco, ed \u00e8 opera di un rifacimento del 1888 dell'architetto Angelo Colla.\nL'alto campanile \u00e8 opera dei lodigiani Michele e Pier Giacomo Sartorio.\nLe 5 campane attuali sono state realizzate da Giovanni Crespi di Crema nel 1856.\nL'interno.\nL'interno della chiesa \u00e8 caratterizzato da una navata unica con pianta ellittica e numerose cappelle disposte ai lati.\nLo spazio principale quadrato \u00e8 coperto da una volta a vela a sesto ribassato. Questo \u00e8 preceduto e seguito da due spazi trapezoidali coperti da volta a crociera, a loro volta preceduti e seguiti da due spazi pi\u00f9 piccoli con volta a botte lunettata; sul fondo troviamo infine il presbiterio a pianta rettangolare con l'altare realizzato da Simone Cantoni, e quindi l'abside. Proprio nell'abside \u00e8 conservato un crocifisso ritenuto miracoloso. \nNell'ultima cappella di sinistra \u00e8 conservato l'organo costruito dall'organaro Livio Tornaghi nel 1853. Quest' ultimo, nonostante conservi tutte le sue caratteristiche originali, \u00e8 attualmente in pessimo stato, e non pi\u00f9 funzionante.\nSono degni di nota anche gli affreschi conservati nell'edificio, tra cui alcune opere di Carlo Innocenzo Carloni e una \"Deposizione\" attribuita a Robert De Longe detto il Fiammingo."}
{"id": "2195455", "revid": "1705737", "url": "https://it.wikipedia.org/wiki?curid=2195455", "title": "Hutt River", "text": "Il Principato di Hutt River (denominazione in inglese: Hutt River Principality) \u00e8 stata una micronazione con un territorio di 75\u00a0km\u00b2, occupante due piccole enclavi in Australia, 595\u00a0km a nord di Perth. Ha proclamato la propria indipendenza il 21 aprile 1970, in seguito ad una disputa sulla produzione di grano tra il proprietario terriero Leonard Casley e lo Stato australiano, la micronazione si \u00e8 dissolta ufficialmente il 3 agosto 2020.\nStoria.\nLo status internazionale del principato di Hutt River \u00e8 controverso. In passato, per un breve periodo \u00e8 stato riconosciuto da Hong Kong (che ha rivisto la propria posizione dopo alcune rimostranze dall'Australia), mentre sono tuttora ambigui i rapporti con il Regno Unito: formalmente, il principato riconosce la regina Elisabetta II come proprio capo di Stato, e vi sarebbero stati carteggi \"di cortesia\" tra Londra e Nain. Fondamento giuridico della sua sovranit\u00e0 \u00e8 una risalente norma britannica (il British Treason Act, varato nel 1495), in forza della quale un principe de facto, che giuri fedelt\u00e0 alla Corona inglese, non pu\u00f2 essere accusato di tradimento, mentre pu\u00f2 esserlo chi gli si opponga: tale legge \u00e8 andata incontro ad una formale abrogazione, di cui per\u00f2 la costituzione australiana esclude la retroattivit\u00e0, e sarebbe perci\u00f2 da ritenersi tuttora applicabile, almeno nei rapporti con Canberra.\nLa formale dichiarazione di \"secessione\", infatti, non \u00e8 stata a tutt'oggi concretamente sanzionata, n\u00e9 dal Segretariato generale del Commonwealth n\u00e9 dai governi federale e statale; quest'ultimo, tra l'altro, \u00e8 l'unico che potrebbe ancora farlo, in quanto l'azione penale (di competenza federale) si \u00e8 prescritta nel 1972. I contrasti con le autorit\u00e0 australiane non sono mai andati oltre circoscritti contenziosi fiscali (il principato non pagava le imposte all'Australia) e burocratici. Essi sono per\u00f2 rapidamente cessati quando, nel 1977, a seguito di una formale \"dichiarazione di guerra\" (in realt\u00e0 mai realmente combattuta), il piccolo \"Stato\" ha ottenuto (nel 1980) dall'autorit\u00e0 giudiziaria australiana il ripristino del servizio postale, precedentemente sospeso, nonch\u00e9 il riconoscimento di valore legale, seppur solo all'interno del Principato, a monete e francobolli emessi dallo stesso; successivamente l'ATO (Australian Taxation Office) ha classificato i cittadini del principato come \"non residenti in Australia\", rinunciando a qualunque pretesa fiscale sulle attivit\u00e0 economiche svolte nella piccola enclave.\nIn occasione del loro 50\u00ba anniversario di matrimonio, i monarchi di Hutt River hanno ricevuto formali messaggi di auguri da parte del governatore del West Australia e, come si accennava, della stessa regina Elisabetta II d'Inghilterra.\nNegli scorsi anni il governatore dello Stato americano del Kentucky \u00e8 stato ricevuto a Nain, la capitale, per conferire ai reali il titolo di \"colonnello del Kentucky\", la pi\u00f9 alta onorificenza conferita dallo stato americano. Si \u00e8 inoltre registrata la visita di alcuni cardinali, non \u00e8 chiaro per\u00f2 se a titolo privato o come rappresentanti diplomatici della Citt\u00e0 del Vaticano.\nGoverno.\nA capo del piccolo Stato, i cittadini di Hutt River hanno eletto un principe nel 1970, che ne ha anche proclamato l'indipendenza; Leonard I, al secolo Leonard Casley, al quale (secondo la legislazione del Commonwealth, e il diritto internazionale) \u00e8 attribuito l'appellativo di \"Sua Altezza Reale\". Il potere \u00e8 ereditario. Sposato con Shirley Butler, gli \u00e8 succeduto nel 2017 il figlio pi\u00f9 giovane Graeme.\nSecondo la Costituzione, il principato ripudia la guerra. Pertanto, a Nain \u00e8 di stanza un piccolo contingente con funzioni prevalentemente di rappresentanza e polizia interna, mentre in varie regioni del globo un discreto numero di persone, inquadrate nei ranghi della Marina e dell'Esercito, presta servizio non armato a favore della popolazione civile in occasione di gravi calamit\u00e0 naturali.\nFolklore.\nA sottolineare la reale volont\u00e0 di indipendenza nazionale, \u00e8 stata fondata una capitale, Nain (che \u00e8 anche l'unico vero agglomerato urbano, dal momento che la zona \u00e8 prevalentemente agricola), una Zecca Reale che conia francobolli e monete (la valuta \u00e8 il Dollaro di Hutt River), un servizio postale. Inoltre, il Governo rilascia passaporti e patenti di guida, e consente la registrazione di targhe automobilistiche e societ\u00e0.\nAllo stato, tuttavia, tali servizi non sono giuridicamente riconosciuti al di fuori del Principato. In passato, per un breve periodo Hong Kong ha ritenuto valide le registrazioni di societ\u00e0, ma ha poi bruscamente mutato atteggiamento a seguito di formali rimostranze da parte del Governo di Canberra.\nIl turismo \u00e8 promosso attraverso l'offerta di un servizio di visite guidate gestite direttamente dal governo.\nTre volte l'anno, di sua iniziativa o su segnalazione di enti, privati o associazioni, il principe concede titoli onorifici a chi, sudditi e non, si sia particolarmente distinto nelle scienze, nelle arti, nello sport, nel servizio alla propria comunit\u00e0 o alla Corona. Dopo la recente riforma, che ha introdotto solo quattro ordini di merito (di cui uno, peraltro, riservato ai sudditi), la selezione \u00e8 pi\u00f9 esigente di quanto le piccole dimensioni dello staterello lascerebbero ipotizzare: ad oggi, il novero degli \"insigniti\" \u00e8 relativamente basso, e limitato per lo pi\u00f9 a campioni sportivi, docenti universitari e massimi esponenti religiosi (da ultimo, il rabbino capo emerito degli Usa, che ha ritirato l'onorificenza personalmente).\nDollaro di Hutt River.\nCome gi\u00e0 detto, l'entit\u00e0 secessa dall'Australia batte moneta propria (non riconosciuta all'estero) nella cosiddetta \"Zecca Reale di Hutt River\".\nIl nome ufficiale della moneta \u00e8 \"Dollaro di Hutt River\" e questa si pu\u00f2 trovare sia come moneta, principalmente da 1 o 5 e i vari centesimi, sia come banconota, presente coi valori di 10, 20, 50 centesimi e 1 e 2 dollari.\nIn occasione della ricorrenza del 40\u00ba Anniversario della Proclamazione d'Indipendenza, \u00e8 previsto il conio di una serie commemorativa.\nNotevole, ma anch'essa priva di valore legale al di fuori del Principato, \u00e8 anche l'emissione di francobolli, commercializzati per lo pi\u00f9 a scopo collezionistico.\nInno nazionale.\nOltre a una propria bandiera e a un proprio stemma, il Principato di Hutt River ha anche un suo inno nazionale.\nEcco il testo:\nIt's a hard land,\nBut it's our own land,\nBuilt with love and dedication.\nSelf assured,\nIs our small nation.\nOne man's dream of Independence.\nGod blessed the Prince\nOf the Hutt River Province.\nGod blessed the man\nWhose dream has come true.\nGod blessed this land\nWhere dreams can come true.\nAnd God blessed the Prince\nOf the Hutt River Province\nGod blessed the man\nWhose dream has come true.\nGod blessed this land\nWhere dreams can come true."}
{"id": "2195458", "revid": "37056", "url": "https://it.wikipedia.org/wiki?curid=2195458", "title": "Carbolithium", "text": ""}
{"id": "2195468", "revid": "320578", "url": "https://it.wikipedia.org/wiki?curid=2195468", "title": "Museo Ferrari - Maranello Rosso", "text": ""}
{"id": "2195472", "revid": "539155", "url": "https://it.wikipedia.org/wiki?curid=2195472", "title": "Estampes (Debussy)", "text": "Estampes \u00e8 una suite per pianoforte composta da Claude Debussy nel 1903 e pubblicata nello stesso anno da Durand.\nStoria.\nIl 10 luglio 1903 Debussy part\u00ec con la moglie Lily per Bichain, in Borgogna, per passarvi l'estate e dove era gi\u00e0 stato l'anno precedente. Qui inizi\u00f2 a scrivere La mer e compose il primo brano delle \"Estampes\" per pianoforte. \"Pagodes\" e il pezzo successivo, \"La soir\u00e9e dans Grenade\", sono echi di paesi lontani che il musicista avrebbe voluto visitare ma, come egli scrisse al direttore d'orchestra Andr\u00e9 Messager \"quando non si hanno i mezzi per pagarsi i viaggi bisogna supplire con l'immaginazione\"; il secondo brano infatti fu scritto da Debussy dopo aver visto una fotografia dell'Alhambra di Granada che lo ispir\u00f2. La raccolta fu terminata entro il mese di agosto e fu inviata a met\u00e0 settembre all'editore Durand con indicazioni per la copertina che avrebbe dovuto avere la partitura. I tre brani furono pubblicati nel mese di ottobre con la dedica a Jacques-\u00c9mile Blanche che aveva realizzato un ritratto del compositore l'anno precedente.\nLa prima esecuzione della suite avvenne a Parigi il 9 gennaio 1904 alla Salle \u00c9rard della Soci\u00e9t\u00e9 Nationale de Musique. L'interprete fu il pianista Ricardo Vi\u00f1es; il successo fu tale che l'esecutore dovette concedere il bis del terzo brano, \"Jardins sous la pluie\". \nStruttura e analisi.\n\"Pagodes\". Il brano evoca sensazioni di Oriente e l'immagine di magnifiche pagode sullo sfondo di paesaggi incantati. Composto nella chiara tonalit\u00e0 di Si maggiore, il brano dura all'incirca quattro minuti e trenta; particolare \u00e8 l'utilizzo dei due pedali, quello di \"risonanza\" e \"una corda\", che da un lato amplificano il suono percussivo degli accordi della mano sinistra e dall'altro creano un'atmosfera armonica suggestiva. Inoltre l'uso della scala pentatonica \u00e8 una chiara reminescenza delle melodie giavanesi che Debussy ascolt\u00f2 all'Esposizione universale del 1889.\n\"La soir\u00e9e dans Grenade\". L'atmosfera cambia completamente, fin dalle prime note il richiamo alla Spagna \u00e8 vivido; il ritmo di habanera e, verso il finale, un accenno di flamenco ci riportano alle calde serate nelle strade di Granada. Il richiamo, probabilmente voluto, all\"'Habanera\" di Maurice Ravel \u00e8 pi\u00f9 che evidente, con numerosi prestiti, ma il risultato ottenuto da Debussy nel suo brano \u00e8, nell'incantevole suggestione spagnoleggiante, notevolmente superiore. Composto nella tonalit\u00e0 di Fa diesis minore, il brano dura circa cinque minuti.\n\"Jardins sous la pluie\" \u00e8 un pezzo di puro virtuosismo pianistico in cui le melodie, tratte da motivi popolari, servono ad alleggerire l'aspetto di studio del pezzo. Il tema principale \u00e8 una citazione di una canzone di bambini, \"Dodo, l'enfant do\", arricchito da una vera pioggia di note che suggeriscono scrosci e zampilli. Un altro richiamo infantile della canzone \"Nous n'irons plus au bois\" ricorda i fanciulli spaventati dal temporale con folate di vento riprese nelle veloci note della partitura. Composto nella tonalit\u00e0 di Mi minore, il brano dura poco pi\u00f9 di tre minuti,\nBench\u00e9 il pezzo sia stato composto a Bichain, sembra che Debussy lo abbia scritto ricordando i giardini dell'H\u00f4tel de Croisy a Orbec dove aveva soggiornato nel 1894 ."}
{"id": "2195474", "revid": "112589887", "url": "https://it.wikipedia.org/wiki?curid=2195474", "title": "Riccardo Sfondrini", "text": "Carriera.\nInizia a lavorare nel 1992 come autore televisivo di programmi come \"Sabato Notte Live\" con Paolo Bonolis e Luca Laurenti e in \"Smile\" con Federica Panicucci. In seguito lavora sempre come autore nel programma Il Quizzone con Gerry Scotti, \"Buona Domenica\" e \"Jammin 94\". Nel 1995 \u00e8 autore del famoso programma \"Scherzi a parte\". Nel 1998 lavora in Matricole con Gene Gnocchi. Nel 2000 lavora a \"Candid Camera Show\" con Fabio Volo e Samantha De Grenet. Dal 2001 al 2008 \u00e8 stato uno degli autori del programma \"Amici di Maria De Filippi\". Nel 2012 \u00e8 autore e capo progetto su la7 di Cristina Parodi Live. Attualmente figura tra gli autori di Ballando con le stelle e Domenica in su Raiuno."}
{"id": "2195479", "revid": "767487", "url": "https://it.wikipedia.org/wiki?curid=2195479", "title": "Alessandro Carmignani", "text": "Biografia.\nDiplomato in Canto al Conservatorio \u201cCherubini\u201d di Firenze, ha affiancato all'emissione tenorile quella da controtenore; dopo gli studi tradizionali si \u00e8 perfezionato nella pratica della musica antica.\nHa debuttato nel 1991 al Teatro \"Verdi\" di Pisa, nel \u201cRinaldo\u201d di Georg Friedrich H\u00e4ndel, sotto la direzione di Piero Bellugi e nel famoso allestimento di Pier Luigi Pizzi, primo controtenore italiano nella storia dell\u2019Opera a interpretare il ruolo di Goffredo. In seguito si \u00e8 esibito nei pi\u00f9 prestigiosi teatri e sale da concerto di tutto il mondo, e vanta circa 170 incisioni per varie case discografiche (Tactus, Symphonia, Bongiovanni, Cpo, Erato, Opus 111, Astr\u00e9e-Auvidis, Sarx, Harmonia Mundi France, Stradivarius, Dynamic, Naxos, Challenge Classics, Virgin, Arcana, Universal, Deutsche Grammophon-Archiv), molte delle quali insignite di vari premi, e vincitrici in alcune occasioni del \"Diapason d'or de l'ann\u00e9e\", riconoscimento al miglior disco dell'anno della prestigiosa rivista francese \"Diapason\", alcune di prossima commercializzazione. \u00c8 stato insignito del premio della critica musicale \"Franco Abbiati\" nel 2018 con Odhecaton diretto da Paolo Da Col quale miglior Ensemble, e nel 2019 nella prima edizione de \"l'Abbiati del disco\" ha vinto con Nova Ars Cantandi diretto da Giovanni Acciai con i \"Responsoria\" di Leonardo Leo."}
{"id": "2195481", "revid": "731511", "url": "https://it.wikipedia.org/wiki?curid=2195481", "title": "Moisej Solomonovi\u010d Urickij", "text": "Biografia.\nFiglio di un mercante ebreo, rest\u00f2 molto presto orfano di padre e fu allevato dalla madre. Studi\u00f2 legge all'Universit\u00e0 di Kiev. Durante gli studi, ader\u00ec al partito socialdemocratico dei lavoratori di Russia ed organizz\u00f2 una rete clandestina per l'importazione e la distribuzione di materiale politico. Nel 1897 fu arrestato ed esiliato con l'accusa di aver istituito e diretto una stamperia clandestina.\nPartecip\u00f2 successivamente al movimento rivoluzionario aderendo all'Unione generale dei lavoratori ebrei (in Yiddish: \"Algemeyner Yidisher Arbeter Bund\"). Nel 1903 divenne menscevico. Durante i moti rivoluzionari del 1905 riusc\u00ec, assieme a Aleksandr L'vovi\u010d Parvus ad infiltrare agenti rivoluzionari nell'apparato di sicurezza zarista. A causa di tale attivit\u00e0 fu nuovamente esiliato.\nNel 1914 emigr\u00f2 in Francia, dove lavor\u00f2 al giornale di partito \"Na\u0161e Slovo\" (\"La nostra parola\"). Al ritorno in Russia nel 1917, entr\u00f2 a far parte del gruppo Me\u017erajoncy. Pochi mesi prima dell'inizio della Rivoluzione d'ottobre divenne bolscevico e fu eletto al Comitato Centrale nel luglio del 1917. Urickij, che ebbe un ruolo centrale nella rivoluzione, fu successivamente nominato responsabile della \u010ceka (la polizia politica sovietica) a San Pietroburgo.\nFortemente contrario, come Dzer\u017einskij e Bucharin, al Trattato di Brest-Litovsk, si dimise dal suo incarico nel 1918. Nel marzo del 1918 venne pubblicato il primo numero del giornale \"Kommunist\", diretto da Urickij e da Karl Radek. Il giornale fu concepito come l'organo ufficiale dell'opposizione dei \"Comunisti di sinistra\".\nNel corso del settimo congresso del partito comunista russo, tenutosi tra il 6 e l'8 marzo 1918, la tesi proposta dal gruppo dei Comunisti di sinistra venne rigettata. Tre membri del gruppo (Bujarin, Lomov e Urickij) furono eletti al Comitato Centrale, ma si rifiutarono per molte settimane di prendere parte ai lavori. Urickij riprese il suo posto con l'inizio della guerra civile il 25 maggio 1918.\nIl successivo 30 agosto, Urickij venne assassinato da un giovane cadetto, Leonid Ioakimovi\u010d Kannegiser, che intendeva vendicare l'esecuzione di un suo amico e di altri ufficiali. A seguito di tale azione, e del contemporaneo tentato omicidio di Lenin ad opera della socialrivoluzionaria Fanja Kaplan, i bolscevichi iniziarono la campagna nota come Terrore rosso."}
{"id": "2195482", "revid": "380453", "url": "https://it.wikipedia.org/wiki?curid=2195482", "title": "Coppa panamericana di pallavolo femminile 2003", "text": "La II Coppa panamericana di pallavolo femminile si \u00e8 svolta dal 30 giugno al 5 luglio 2003 a Saltillo, in Messico. Al torneo hanno partecipato 8 squadre nazionali nordamericane e sudamericane e la vittoria finale \u00e8 andata per la prima volta agli Stati Uniti, i quali si \u00e8 qualificata di diritto al World Grand Prix 2004, insieme al Brasile, prima squadra sudamericana classificata e Repubblica Dominicana e Cuba, rispettivamente seconda e terza squadra nordamericana classificata.\nPodio.\nCampione.\nStati Uniti(Primo titolo)\nSecondo posto.\nRepubblica Dominicana\nTerzo posto.\nCuba"}
{"id": "2195484", "revid": "122923949", "url": "https://it.wikipedia.org/wiki?curid=2195484", "title": "Nathan Kress", "text": "Biografia.\nInfanzia.\nNathan Kress \u00e8 nato il 18 novembre 1992 a Glendale in California.\nHa iniziato la sua carriera professionale all'et\u00e0 di 4 anni: quando ha mostrato un talento naturale per la memorizzazione e rievocazione degli spettacoli che vedeva in televisione, spingendo la madre a portarlo a un dialogo aperto \"Cattle Call\". Nel corso dei successivi tre anni, ha partecipato a varie pubblicit\u00e0 di stampa. All'et\u00e0 di 6 anni ha deciso di prendersi una pausa dalla recitazione e tornare a scuola, dove condusse una vita relativamente \"normale\" per i successivi cinque anni, fino a decidere di tornare a recitare professionalmente all'et\u00e0 di undici anni.\nCarriera.\nInizi.\nAlla stessa et\u00e0 ha interpretato il ruolo principale: \"L'imperatore\" in una produzione scolastica de I vestiti nuovi dell'imperatore. Il ruolo ha riacceso il suo interesse per la recitazione e alla fine del suo quinto anno di scuola elementare chiese ai suoi genitori se poteva studiare a casa in modo da poter tornare a recitare.\nNell'aprile 2005, Nathan ha fatto la sua prima apparizione in diretta televisiva da quando \u00e8 tornato a recitare in uno sketch comico su \"Jimmy Kimmel Live!\" dove ha interpretato il giovane Simon Cowell di American Idol e avrebbe continuato ad apparire in vari sketch comici dello show per un totale di 5 volte nel corso del prossimo anno. Nathan ha continuato a fare un lavoro stabile per i due anni successivi, apparendo in ruoli guest-star di serie drammatica, come House MD, Supporti, e Senza traccia, cos\u00ec come la serie comica Zack e Cody al Grand Hotel. Nel febbraio 2006, ha ottenuto un piccolo ruolo nella serie Drake &amp; Josh prodotta da Dan Schneider; ha interpretato nell'episodio Battaglia di Panthatar: il ruolo di Toplin, un ragazzo ad una festa di compleanno con una cotta per la sorella minore di Drake e Josh Megan Parker, (Miranda Cosgrove). Durante le riprese le sue scene di Drake &amp; Josh, Dan ha avuto un interesse per lui e lo ha chiamato a parlare con lui e lui a introdurre alcuni dirigenti di rete.\nICarly.\nA quel tempo, Dan Schneider stava sviluppando una nuova serie per Nickelodeon, ed era alla ricerca di qualcuno con cui giocare uno dei ruoli principali nel progetto di iCarly. Schneider \u00e8 rimasto cos\u00ec colpito dalle sue prestazioni che lo ha chiamato per un provino per il ruolo di \"Freddie\". L'8 settembre del 2007 fino a 2012, iCarly \u00e8 stato prodotto da Nickelodeon.\nNel 2013 torna a fare da guest star in 1 episodio di \"Sam &amp; Cat\", spin-off di ICarly, e viene nominato in altri 4 episodi.\nDopo ICarly.\nNel 2008, ha interpretato Roland in Gym Teacher - The Movie, uno studente decisamente poco atletico che si trasferisce in una nuova scuola e si sottopone all'allenamento del suo ambizioso insegnante di ginnastica. \nNel marzo 2010, \u00e8 stato guest-star della CBS serie televisiva CSI: Crime Scene Investigation di stagione 10: episodio 15 dal titolo \"Neverland\". Ha interpretato Mason Ward, uno dei due migliori amici di una vittima di quattordici anni, con tracce di sangue di un detenuto. Successivamente diventa regista del nuovo show di Schneider Henry Danger e fa un cameo nella serie.\nNel 2014, Kress \u00e8 stato co-protagonista nel suo primo film importante, \"Into the Storm.\"\nNel 2015 ha debuttato come regista in \"Henry Danger\".\nVita privata.\nKress \u00e8 un devoto cristiano evangelico e ha detto che sente la responsabilit\u00e0 di essere un grande modello per i suoi fan pi\u00f9 giovani.\n\u00c8 sposato con l'attrice London Elise Moore dal 15 novembre 2015, conosciuta sul set di \"Into the Storm\". Al matrimonio hanno partecipato anche alcuni ragazzi del cast di \"iCarly\", ovvero Jennette McCurdy, Miranda Cosgrove e Jerry Trainor. Il 21 dicembre 2017 \u00e8 nata la piccola Rosie Carolyne Kress, sua primogenita. Il 21 ottobre 2020, lui e sua moglie hanno annunciato di aspettare una seconda bambina dopo molteplici aborti spontanei, nata il 20 marzo 2021: Evie Elise.\nDoppiatori italiani.\nDa doppiatore \u00e8 stato sostituito da: "}
{"id": "2195487", "revid": "181699", "url": "https://it.wikipedia.org/wiki?curid=2195487", "title": "Qa\u1e0d\u0101\u02be", "text": "Col termine qa\u1e0d\u0101\u02be ( \"qa\u1e0d\u0101\u02be\": , pl. \u0623\u0642\u0636\u064a\u0629 \"aq\u1e0diya\": ; in turco ottomano: ); letteralmente \"giurisdizione\"), in italiano caz\u00e0, si indica una suddivisione amministrativa di secondo livello in Iraq e Libano e per indicare una suddivisione amministrativa di terzo livello in Giordania, inferiore rispetto al governatorato (\"mu\u1e25\u0101fa\u1e93a\").\nIl \"qa\u1e0d\u0101\u02be\" \u00e8 stata una divisione amministrativa di secondo livello in Siria; ora esso \u00e8 chiamato Mintaqah (regione).\nLa pronuncia ottomana \u00e8 simile alle consuete forme inglesi \"kaza\" o \"caza\".\nLa denominazione trae origine dall'esperienza ottomana che col termine si riferiva (come ancor oggi avviene in Turchia) al territorio nel quale aveva piena giurisdizione ogni deliberato giudiziario (\"qa\u1e0d\u0101\u02be\") del \"q\u0101\u1e0d\u012b\", di nomina statale, e dove vigeva il governo del Caimacam. Il termine designa anche il giudizio emesso dal \"qa\u1e0d\u012b\" nell'ambito del \"foro esterno\", contrapposto alla \"diy\u0101na\" - la coscienza - del \"foro interno\".\n\u00c8 stato una suddivisione di un Sangiaccato che corrispondeva all'incirca a una citt\u00e0 con i suoi villaggi circostanti.\nNei primi anni nella Repubblica di Turchia si continu\u00f2 ad usare il termine \"caz\u00e0\", rinominato per\u00f2 \"il\u00e7e\" dopo il 1920."}
{"id": "2195488", "revid": "21880", "url": "https://it.wikipedia.org/wiki?curid=2195488", "title": "Sparganiaceae", "text": ""}
{"id": "2195490", "revid": "767487", "url": "https://it.wikipedia.org/wiki?curid=2195490", "title": "La caduta delle aquile", "text": "La caduta delle aquile (\"The Blue Max\") \u00e8 un film di guerra del 1966 diretto da John Guillermin che narra l'ascesa e la caduta del tenente Bruno Stachel, un arrivista pilota da caccia tedesco, impegnato sul fronte occidentale durante la prima guerra mondiale.\nIl titolo originale del film prende il nome dall'Ordine Pour le M\u00e9rite, la pi\u00f9 alta decorazione militare prussiana attribuibile sino alla fine della prima guerra mondiale.\nTrama.\nPrima guerra mondiale, fronte occidentale, Bruno Stachel \u00e8 un giovane sergente dell'esercito tedesco che, non senza difficolt\u00e0, riesce ad entrare nella Luftstreitkr\u00e4fte, l'aviazione militare tedesca, divenendo ufficiale. Il suo ambientamento nella squadriglia comandata dal colonnello Otto Heidemann \u00e8 tuttavia difficoltoso ed il suo desiderio di salire la scala sociale \u00e8 presto compresso dai camerati, tutti di nobile estrazione, che progressivamente iniziano ad irriderlo ed a voltargli le spalle.\nLa situazione degenera quando, dopo avere catturato un aereo britannico, a causa di un gesto improvviso del mitragliere che Bruno scambia per un tentativo di reazione, lo abbatte proprio mentre lo stava facendo atterrare nel campo. Questo provoca il disappunto di tutti gli astanti ed un'inchiesta da parte del comandante ma, grazie alla testimonianza di Willi von Klugermann, un nobile asso, nipote del generale von Klugermann, che aveva appena ricevuto la croce azzurra dopo avere conseguito la sua ventesima vittoria, viene scagionato.\nLa sua popolarit\u00e0 tuttavia cresce e la macchina della propaganda, esaltando le sue umili origini, ne fa un eroe popolare, ma il suo desiderio di conseguire la decorazione provoca molte perdite tra i giovani piloti che hanno rimpiazzato i veterani caduti durante il conflitto, i quali ingenuamente lo seguono in ogni sua azione avventata, provocando il disappunto del comandante Heidemann, che inutilmente ne chiede il trasferimento, ed il suo arrivismo arriva al punto di umiliare la moglie del generale Klugermann, con la quale ha iniziato una relazione.\nLa reazione della donna \u00e8 immediata e minaccia Bruno di rivelare quanto le ha confidato, ossia che le sue ultime due vittorie, quelle che gli hanno consentito di ricevere l'agognata decorazione Pour le M\u00e9rite, sono in realt\u00e0 state conseguite da Willi, ma il generale, impossibilitato a ritirare la decorazione appena assegnata, al fine di evitare il discredito e lo scandalo, non lo avverte del pericolo rappresentato dalla scarsa stabilit\u00e0 del nuovo monoplano, testato da Otto nel primo volo, che il giovane asso \u00e8 chiamato a pilotare di fronte ad una folla venuta per festeggiarlo, chiudendo la vicenda con la sua morte.\nProduzione.\nRiprese.\nLe riprese del film si sono svolte in Irlanda."}
{"id": "2195491", "revid": "52076", "url": "https://it.wikipedia.org/wiki?curid=2195491", "title": "Muhafazah", "text": ""}
{"id": "2195499", "revid": "112023387", "url": "https://it.wikipedia.org/wiki?curid=2195499", "title": "Riserva naturale Duna costiera ravennate e foce torrente Bevano", "text": "La riserva naturale Duna costiera ravennate e foce torrente Bevano \u00e8 un'area naturale protetta situata in provincia di Ravenna. La zona tutelata \u00e8 la fascia litoranea di dune costiere naturali comprese tra Lido di Dante a nord e Lido di Classe a sud. Fa parte della zona umida dell'Ortazzo e dell'Ortazzino.\nStoria.\nNegli anni settanta del XX secolo la Foce del Bevano era rimasta l'ultima foce \"naturale\" di tutta la riviera romagnola. \nNel 1973 il Comune di Ravenna approv\u00f2 il nuovo Piano regolatore. Conteneva una vasta serie di \"permute\" di aree demaniali a favore di societ\u00e0 private. Nel 1975 una societ\u00e0 immobiliare annunci\u00f2 la costruzione, nell'area tra Lido di Classe e il Bevano, di un nuovo lido balneare. Gli ambientalisti locali si coalizzarono ed avviarono una battaglia in difesa della Foce del torrente. Agirono su due fronti: civile (raccolta delle firme dei cittadini) e legale (invio di un esposto alla magistratura). La \"battaglia dell'Ortazzo\" (dal nome dell'area umida retrostante le dune) fu insperatamente vinta. In pochi anni si giunse alla tutela giuridica dell'area, ratificata dal D.M. 5 giugno 1979, che sanc\u00ec la nascita dell'attuale Riserva naturale orientata, su 64 ettari.\nTerritorio.\nOltre al Bevano, l'area naturale comprende anche il paesaggio dunale che fa da corona alla foce del torrente. L'insieme forma un particolare habitat per gli uccelli acquatici. Il decreto ministeriale che istituisce l'area fa riferimento infatti alla Convenzione di Ramsar sulle zone umide d'importanza internazionale (1971)."}
{"id": "2195502", "revid": "4711", "url": "https://it.wikipedia.org/wiki?curid=2195502", "title": "The Blue Max", "text": ""}
{"id": "2195504", "revid": "767487", "url": "https://it.wikipedia.org/wiki?curid=2195504", "title": "Z\u00e9 S\u00e9rgio", "text": "Caratteristiche tecniche.\nVeloce e con una grande abilit\u00e0 nel dribbling, fu tormentato nel corso della sua carriera da numerosi infortuni. Z\u00e9 S\u00e9rgio fu eletto nel 1980 miglior giocatore del Brasile.\nCarriera.\nClub.\nInizi\u00f2 a giocare nelle giovanili del San Paolo, grazie a suo cugino Rivelino. Gioc\u00f2 un ruolo importante durante il Campeonato Paulista 1980, giocando come ala sinistra, ma rimase fermo due mesi per infortunio durante il Campeonato Paulista 1981, dopo essersi rotto il braccio destro in una partita contro la Nazionale di calcio del Messico, a Los Angeles. Durante la prima partita dopo l'infortunio, contro il Noroeste, al Pacaembu, sub\u00ec un fallo e cadde sul braccio, rompendoselo nuovamente. Rimasto fuori per il resto della stagione, fu sostituito da M\u00e1rio S\u00e9rgio. L'anno successivo, un altro infortunio lo tenne fuori dal .\nDopo il ritiro.\nDopo essersi ritirato, con il denaro accumulato dal periodo in Giappone, Z\u00e9 S\u00e9rgio cre\u00f2 una scuola calcio a Vinhedo. Nel 2003, ricevette un'offerta per entrare nello staff delle giovanili del San Paolo. Nel 2007 e nel 2008, allen\u00f2 la selezione Under-17 tricolor del San Paolo. Fu una figura significativa per il debutto di Breno e di Den\u00edlson."}
{"id": "2195505", "revid": "1543377", "url": "https://it.wikipedia.org/wiki?curid=2195505", "title": "Discografia di Nas", "text": "Questa pagina contiene la discografia del rapper statunitense Nas."}
{"id": "2195512", "revid": "729019", "url": "https://it.wikipedia.org/wiki?curid=2195512", "title": "San Pietro in Aprica", "text": "San Pietro in Aprica \u00e8 una frazione del comune di Corteno Golgi, in alta Val Camonica, provincia di Brescia. \nPiccola frazione, \u00e8 quasi un tutt'uno con la localit\u00e0 della provincia di Sondrio, Aprica.\nGeografia fisica.\nSan Pietro \u00e8 l'ultima roccaforte del comune di Corteno Golgi prima del passo dell'Aprica in Valtellina. Si colloca dopo la frazione di Sant'Antonio."}
{"id": "2195513", "revid": "4711", "url": "https://it.wikipedia.org/wiki?curid=2195513", "title": "Alfred Graf von Waldersee", "text": ""}
{"id": "2195515", "revid": "729019", "url": "https://it.wikipedia.org/wiki?curid=2195515", "title": "Raroia", "text": "Raroia \u00e8 un atollo appartenente all'arcipelago delle Isole Tuamotu nella Polinesia francese.\nStoria.\nUna collisione con la barriera corallina dell'atollo pose fine alla spedizione Kon-Tiki, condotta su una zattera dall'esploratore norvegese Thor Heyerdahl e altri cinque uomini di equipaggio nel 1947 per dimostrare che la colonizzazione della Polinesia poteva essere avvenuta, in epoca precolombiana, da popolazioni del Sud America."}
{"id": "2195516", "revid": "1452073", "url": "https://it.wikipedia.org/wiki?curid=2195516", "title": "Indiana Jones e il bastone dei re", "text": "Indiana Jones e il bastone dei re (\"Indiana Jones and the Staff of Kings\") \u00e8 un videogioco del 2009 sviluppato da Behaviour Interactive e pubblicato da LucasArts per Wii, Nintendo DS, PlayStation Portable e PlayStation 2. \u00c8 il terzo gioco in 3D di Indiana Jones, dopo \"La tomba dell'imperatore\" e \"La macchina infernale\".\nTrama.\nPrologo: Sudan.\nSiamo nel 1939, un anno dopo gli eventi narrati in \"Indiana Jones e l'ultima crociata\". Indiana Jones si trova in Sudan per esplorare un antico tempio, che scopre essere presidiato dai Nazisti. Lui riesce ad entrarci di nascosto e a ritrovare un antico Idolo celato al suo interno, ma appena ci arriva si vede braccato da un manipolo di soldati capeggiati da Magnus Voller, suo vecchio collega passato ai nemici. Con uno stratagemma riesce a intrappolare questo plotone nel tempio e a fuggire, dopo aver affrontato altri soldati, su uno scalcinato aereo, chiedendosi di cosa sia alla ricerca Voller.\nSan Francisco: La Sfera di Giada.\nPochi giorni dopo la fuga dal tempio in Sudan, Indy riceve una richiesta d'aiuto da parte del suo vecchio amico Archie, che \u00e8 stato preso come ostaggio da alcuni nazisti: lui \u00e8 l'unico che conosce il luogo in cui il professor Remington, ex mentore suo, di Indiana e di Voller, ha nascosto un antico artefatto noto come \"la Sfera di Giada\". Indiana Jones si reca cos\u00ec nella Chinatown di San Francisco e, dopo aver tratto in salvo la nipote di Archie, Suzie, questa gli rivela che la Sfera \u00e8 nascosta nei sotterranei dello studio dell'archeologo, tra le rovine di un antico vascello pirata cinese.\nIndy riesce a trovarla e a riportarla in superficie; quindi inganna Magnus Voller facendogli credere di consegnargli la Sfera in cambio della libert\u00e0 di Archie (in realt\u00e0 gli consegna una palla di cannone) e fugge con lui ingaggiando una battaglia coi nazisti a bordo di un tram senza freni.\nPanama: Il Diario di Remington.\nArchie rivela a Indy il motivo per il quale i nazisti volevano la Sfera: essa \u00e8 la chiave per aprire un misterioso tempio nella giungla di Panam\u00e1, in cui il professor Remington ha nascosto \"qualcosa\" che fa gola ai nazisti. Indiana parte per Panam\u00e1, dove incontra Maggie O'Malley, simpatica e scapestrata giornalista che decide di seguirlo per avere l'esclusiva di un articolo di giornale sull'avventura.\nIndy sconfigge Sudao e i suoi uomini, un gruppo di malviventi che avevano scelto il tempio come quartier generale, e dopo aver risolto i complicati enigmi che sbarrano l'accesso alle varie zone, riesce a trovare quello che Remington aveva nascosto nelle viscere di un planetario: il suo Diario. In esso, Remington aveva scritto i risultati delle sue ricerche circa il mitico Bastone dei Re, la verga che Mos\u00e8 aveva utilizzato per aprire le acque del Mar Rosso. Si dice che questo antico reperto sia in grado di scatenare immensi cataclismi sulla terra, ed \u00e8 per questo che i nazisti lo vogliono.\nIstanbul: Il Pastore.\nGli appunti di Remington portano Indy al Palazzo del Sultano ad Istanbul: qui \u00e8 infatti nascosto il Pastore, la chiave che, oltre ad aprire l'accesso al Bastone, indica anche il luogo della Terra dove esso \u00e8 nascosto. Dopo varie vicissitudini e sparatorie contro i Nazisti, Indy riesce ad attraversare tutti i pericoli di cui sono costellate le catacombe del palazzo e ritrova il Pastore, che gli indica la sua prossima meta. Uscito da un canale fognario, si trova a dover fuggire dai nazisti a bordo di un elefante guidato da Maggie.\nNepal: La citt\u00e0 di Suya Desh.\nIl Pastore indica a Indy che il Bastone si trova in un tempio a Suya Desh, citt\u00e0 abbandonata sulle cime dell'Himalaya. Indy e Maggie ci arrivano e vi trovano Remington, che rivela loro che i Pastori in realt\u00e0 erano due, e i nazisti hanno gi\u00e0 ritrovato l'altro. Nonostante questo, Indy ha la meglio sugli invasori nazisti e riesce a penetrare nel tempio, dove risolve tutti gli enigmi presenti e ritrova il Bastone dei Re. All'uscita dal tempio Maggie gli rivela di essere in realt\u00e0 un'agente dei Servizi Segreti, e di averlo seguito per impedire che il Bastone cadesse in mani sbagliate; tuttavia Magnus arriva e, dopo essersi impossessato del Bastone, rapisce Maggie e imprigiona Indiana nel tempio. Lui riesce a fuggire a bordo di un'improvvisata imbarcazione solcando le acque di un fiume sotterraneo.\nIl Dirigibile Odin.\nIndy riesce a penetrare nel dirigibile Odin, in cui affronta i soldati nazisti di Voller e riesce a liberare Maggie. Arrivato al confronto con Magnus, tuttavia, questi uccide Remington e, utilizzando il Bastone, fa esplodere il dirigibile.\nEpilogo: il Mar Rosso.\nLe rovine dell'Odin precipitano nel Mar Rosso, e Magnus Voller fugge col Bastone separandone le acque e creandosi un sentiero in mezzo. Indy e Maggie lo seguono in moto e riescono a sconfiggerlo, facendo tornare tutto alla normalit\u00e0. Mentre i due ammirano il tramonto, il Bastone si trasforma in un serpente e torna da dov'era venuto.\nDifferenze tra le versioni.\nIl gioco \u00e8 uscito su quattro piattaforme: PS2, Wii, PSP e Nintendo DS. Le prime due presentano grafica, trama e gameplay sostanzialmente uguale, a parte l'utilizzo dei diversi controller delle due console, mentre le restanti due sono state sviluppate appositamente per le console portatili in base alla loro potenza e ai loro controlli.\nVersione Wii.\nLa versione Wii si avvale dell'utilizzo del nunchuk per comandare Indy e fargli eseguire le azioni di default (camminare, sparare eccetera), mentre si utilizza il controller base per eseguire le azioni \"speciali\", come la frustata, il salto, la guida di veicoli eccetera. Per il resto non differisce dalla versione PS2, anche se tra gli extra sbloccabili ha \"Indiana Jones and the Fate of Atlantis\", disponibile una volta completato il gioco.\nVersione PS2.\nLa versione PS2 \u00e8 identica alla versione Wii, anche se graficamente inferiore, e tutti i comandi vengono eseguiti col controller. Tra gli extra non \u00e8 inserito \"Fate of Atlantis\", ma si pu\u00f2 sbloccare Ian Solo come personaggio giocabile.\nVersione PSP.\nLa versione PSP \u00e8 stata concepita e realizzata da un diverso team rispetto alle precedenti due, e presenta sostanziali differenze in termini di trama, grafica e gameplay. La prima \u00e8 infatti raccontata in maniera piuttosto diversa, anche se gli elementi basilari e le location ci sono tutte; non c'\u00e8 per\u00f2 il Sudan, sostituito da una missione d'addestramento ambientata nel 1922, che segna il primo incontro tra Indy e Magnus V\u00f6ller. Il gioco \u00e8 invece diviso in una cinquantina di piccole missioni da portare a termine per proseguire. Rispetto alle due versioni base, pi\u00f9 che l'azione e gli enigmi, prevalgono gli scontri fra Indiana e i vari nemici, che fa sembrare il gioco un picchiaduro a scorrimento, anche se non mancano rompicapo e . \u00c8 possibile anche utilizzare la pistola per uccidere i nemici durante la battaglia, cosa che nella versione Wii/PS2 accade solo in momenti del gioco prestabiliti. , e i . Per ogni missione vengono dati da due a cinque obiettivi principali, che se soddisfatti tutti danno un punteggio per sbloccare potenziamenti di gioco, e uno o due obiettivi secondari che, soddisfatti, danno accesso a degli extra (bozzetti, filmati ecc).\nSolo in questa versione (e solo \"in-game\"), il Bastone dei Re viene chiamato \"il Vincastro di Mos\u00e9\".\nVersione Nintendo DS.\nLa versione Nintendo DS \u00e8 stata concepita e realizzata appositamente per questa console portatile, e, come per la PSP, presenta molte differenze con le versioni PS2/Wii. Si pu\u00f2 comandare Indy con il cursore o cliccando con lo stilo su un determinato punto dello schermo; lo stilo si utilizza anche per usare la frusta. , e il livello in Sudan \u00e8 sostituito da un livello nelle catacombe di Parigi.\nAccoglienza.\n\"Indiana Jones e il bastone dei re\" ha ricevuto un'accoglienza mista dalla critica, in base alle recensioni aggregate su Metacritic.\nIGN ne ha lodato l'interfaccia, gli effetti grafici, il numero di extra, i livelli interattivi e il gameplay versatile, ma criticato i \"controlli motion stupidamente implementati\". \"The A.V. Club\" lo ha votato con una F (equivalente a uno 0 sulla scala Metacritic), e ne ha considerato i controlli motion \"senza scuse\", dichiarando al contempo che il miglior aspetto del gioco fosse l'inclusione dell'avventura punta e clicca \"Indiana Jones e il destino di Atlantide\". \"GameSpot\" ne ha criticato i \"checkpoint messi in luoghi improbabili\", le visuali \"obsolete\" e i \"controlli motion atroci e irritanti\"."}
{"id": "2195518", "revid": "729019", "url": "https://it.wikipedia.org/wiki?curid=2195518", "title": "Ravahere", "text": "Ravahere \u00e8 un atollo appartenente all'arcipelago delle Isole Tuamotu nella Polinesia francese, localizzato 53\u00a0km a nord-ovest dell'atollo di Nengo Nengo. \u00c8 separato da uno stretto ampio 2\u00a0km dall'atollo di Marokau, la terra pi\u00f9 prossima a nord.\nGeografia.\nMarokau e Ravahere formano un piccolo sottogruppo delle isole Tuamotu, noto come Isole Due Gruppi.\nL'atollo Ravahere ha una forma grossolanamente simile a quella di un boomerang. Misura 18\u00a0km in lunghezza per una larghezza massima di 7,5\u00a0km. La laguna, poco profonda, ha una superficie di 50\u00a0km2, ma non vi sono passaggi per accedervi.\nRavahere \u00e8 permanentemente disabitato.\nStoria.\nIl primo europeo di cui si abbia notizia ad avvistare i due vicini atolli di Marokau e Ravahere fu Louis Antoine de Bougainville nel 1768.\nAmministrazione.\nRavahere fa parte del comune di Hikueru, che comprende gli atolli di Hikueru, Marokau, Ravahere, Reitoru e Tekokota."}
{"id": "2195534", "revid": "320578", "url": "https://it.wikipedia.org/wiki?curid=2195534", "title": "Museo Abarth - Maranello Rosso", "text": ""}
{"id": "2195541", "revid": "21607056", "url": "https://it.wikipedia.org/wiki?curid=2195541", "title": "Revisione paritetica", "text": ""}
{"id": "2195542", "revid": "19933", "url": "https://it.wikipedia.org/wiki?curid=2195542", "title": "Forze armate francesi", "text": ""}
{"id": "2195544", "revid": "486946", "url": "https://it.wikipedia.org/wiki?curid=2195544", "title": "Revisione dei pari", "text": ""}
{"id": "2195545", "revid": "1149807", "url": "https://it.wikipedia.org/wiki?curid=2195545", "title": "Baccano!", "text": " \u00e8 una serie di light novel scritta da Ry\u014dgo Narita ed illustrata da Katsumi Enami. Nel 2007 i primi quattro romanzi della serie sono stati adattati in una serie televisiva anime prodotta dalla Aniplex, mentre i successivi sono stati adattati in un manga.\nLa serie, che prende avvio negli Stati Uniti d'America degli anni trenta e si muove avanti e indietro nel tempo dal XVIII secolo fino ai giorni nostri, \u00e8 costituita da svariate storie separate che si intersecano tra di loro in un crescendo di azione e intrecci tra i numerosi personaggi: bande mafiose, alchimisti in cerca della vita eterna, ladruncoli da strapazzo e giornalisti. Il titolo \"Baccano!\" viene interpretato dall'autore come \u00abstupida confusione\u00bb.\nTrama.\nNel 1711 alcuni alchimisti a bordo della nave \"Advena Avis\" evocano un demone con l'intento di ottenere la vita eterna. La creatura dona loro l'elisir di lunga vita e il metodo per mettere fine alla loro esistenza \"divorandosi\" a vicenda, nel caso in cui qualcuno, stanco della sua incapacit\u00e0 di morire, volesse mettere fine alle proprie sofferenze. Il demone confida inoltre al loro capo Maiza Avaro la formula dell'elisir. Egli e la maggior parte degli alchimisti decidono che nessun altro debba diventare immortale e che la formula debba rimanere un segreto; solo Szilard Quates \u00e8 contrario alla proposta. La notte seguente gli alchimisti cominciano a sparire uno dopo l'altro, divorati da Szilard. Resisi conto della minaccia costituita dallo stare insieme, i rimanenti si disperdono quindi in tutto il globo.\nA New York nel novembre 1930, Szilard riesce a ricreare l'elisir di lunga vita, che gli viene per\u00f2 sottratto dal giovane ladruncolo Dallas Genoard. La bottiglia di elisir inizia a viaggiare avanti e indietro per la citt\u00e0, passando per le mani di Dallas, dei tre fratelli mafiosi Gandor, della coppia di ladri eccentrici Isaac Dian e Miria Harvent e di Firo Prochainezo, giovanissimo capo della piccola famiglia camorrista dei Martigio; senza che nessuno di loro si accorga del suo reale contenuto. Szilard trasforma Dallas in un immortale incompleto, con l'incarico di ritrovare l'elisir, tuttavia, prima di riuscirci, i Gandor, Firo Prochainezo, i Martigio e Isaac e Miria consumano il contenuto della bottiglia. Firo si innamora di Ennis, homunculus di Szilard. Ella tradisce il suo padrone spiegando al giovane come divorare un altro immortale e in cambio Firo le salva la vita. I fratelli Gandor puniscono Dallas per aver ucciso alcuni membri della loro famiglia, chiudendolo in un barile riempito di cemento lasciato affondare nel fiume Hudson.\nSul finire del 1931 i Gandor sono in guerra con la Onorata Famiglia per il controllo della stessa zona. Nel tentativo di mettere fine alle ostilit\u00e0 Luck Gandor chiede aiuto a suo fratello adottivo Claire Stanfield, un consumato assassino. Il giovane si dirige quindi a Chicago e sale a bordo del treno \"Flying Pussyfoot\" come conducente. Il treno \u00e8 dirottato in contemporanea dalle gang dei Russo e dei Lemuri, tra le quali scoppia una disputa per il controllo del veicolo. Intanto Jacuzzi Splot, Nice Holystone e la loro banda cercano di proteggere i passeggeri, mentre Claire assume l'identit\u00e0 del leggendario \"Rail Tracer\" \u2014 un mostro temuto per divorare i viaggiatori \u2014 e uccide gran parte dei membri delle due gang rivali. I restanti criminali sono sconfitti dalla banda di Jacuzzi, prima dell'arrivo del treno a New York a inizio 1932. Nel frattempo Eve Genoard si mette in cerca del fratello Dallas e viene coinvolta nella faida tra Gandor e Onorata Famiglia. Nonostante sia ancora arrabbiato per le morti causate da Dallas, Luck rivela ad Eva la posizione del fratello, ottenendo dalla donna l'aiuto necessario a mettere fine allo scontro tra le due famiglie.\nNel 1933 Dallas \u00e8 tirato fuori dal fiume, ma viene immediatamente sequestrato dai Lamia, un gruppo alle dipendenze di Huey Laforet. Intanto le operazioni di Jacuzzi cominciano a sconfinare negli affari dei Gandor e dei Martigio. Alcuni rappresentanti delle due famiglie si dirigono quindi a casa di Eve, dove si trovano i membri della banda. Nello stesso istante arrivano anche i Lamia in cerca di aiuto da parte di Jacuzzi; essi hanno rapito Dallas per dimostrare che \u00e8 possibile ottenere l'immortalit\u00e0 e convincono Jacuzzi ad unirsi a loro. In un'altra zona di New York, per ordine di Huey, viene provocata un'esplosione nella sede della Mist Wall, una branca della ditta di ricerca e sviluppo di attrezzatura militare Nebula.\nL'anno seguente nel penitenziario dell'isola di Alcatraz si trovano Ladd Russo, imprigionato per i massacri compiuti a bordo del \"Flying Pussyfoot\", Firo, incarcerato per distruzione di propriet\u00e0 pubblica durante l'esplosione di Mist Wall e Isaac, accusato di diversi furti. I tre stringono amicizia e incontrano Huey, imprigionato anni prima con l'accusa di tradimento e cospirazione. Intanto Christopher Shouldered, homunculus di Huey, e Graham Specter, fedele servitore di Ladd causano agitazioni a Chicago. Successivamente Jacuzzi e la sua gang ritornano a Chicago, mentre Ladd cerca di uccidere Huey.\nPersonaggi.\nIl cast della serie \u00e8 composto da molti personaggi apparentemente scollegati tra loro, tra cui Isaac Dian e Miria Harvent, una coppia di ladri eccentrici; Firo Prochainezo e il suo mentore Maiza Avaro, membri della piccola famiglia camorrista dei Martigio; Keith, Berga e Luck Gandor, tre fratelli che gestiscono la famiglia mafiosa dei Gandor; Szilard Quates, alchimista che ha ricreato l'elisir di lunga vita, bevuto accidentalmente da molti personaggi; Dallas Genoard, un giovane ladruncolo di nobile famiglia, e sua sorella Eve; il sicario Ladd Russo e la sua fidanzata Lua Klein; i gangster Jacuzzi Splot e Nice Holystone; e il fratello adottivo dei Gandor, Claire Stanfield, conosciuto anche come il leggendario assassino Vino.\nNel creare la serie Narita non aveva in mente uno sviluppo preciso e dettagliato. Ha fatto quindi in modo di \"tessere\" la storia attorno al comportamento dei vari personaggi, cambiando pi\u00f9 volte le trame e le strutture dei romanzi. L'autore ha inoltre dichiarato di lasciare ai suoi personaggi la libert\u00e0 di agire a loro piacimento, ma di trovare in questo suo metodo delle difficolt\u00e0, poich\u00e9 alcuni protagonisti si \"muovono\" troppo e corrono il rischio di distruggere la trama, mentre altri sono difficili da far procedere con la storia. I personaggi creati da Narita sono stati apprezzati per i loro diversi aspetti e personalit\u00e0 e perch\u00e9 ognuno sembra possedere una particolare psicosi.\nMedia.\nLight novel.\nNarita ha presentato il primo racconto alla nona edizione del Dengeki Novel Prize nel 2002, aggiudicandosi il terzo posto. Questa light novel \u00e8 stata poi pubblicata da ASCII Media Works il 10 febbraio 2003 sotto l'etichetta della Dengeki Bunko. Attualmente l'opera \u00e8 ancora in corso di pubblicazione, con 22 volumi messi in commercio. La serie \u00e8 stata esportata in tutto il sud-est asiatico: l'edizione sudcoreana \u00e8 edita da Daewon C.I. nella collana \"Newtype Novels\", una versione in cinese \u00e8 pubblicata dalla Kadokawa Media.\nAnime.\nUn adattamento anime di 16 puntate \u00e8 stato diretto da Takahiro Omori e prodotto da Brain's Base e Aniplex nel 2007. I primi 13 episodi sono andati in onda dal 26 luglio al 1\u00ba novembre 2007 su WOWOW, un canale pay-per-view giapponese, mentre gli ultimi 3 sono stati messi in commercio solo per il mercato home video come OAV, pubblicati rispettivamente col quinto, settimo e ottavo DVD della serie. L'anime \u00e8 stato raccolto in 8 DVD, ognuno contenente due episodi, pubblicati da Aniplex dal 24 ottobre 2007 al 28 maggio 2008. La collezione Blu-ray \u00e8 stata messa in commercio il 26 gennaio 2011. La sigla di apertura utilizzata \u00e8 \"Gun's &amp; Roses\" dei Paradise Lunch, la sigla di chiusura \"Calling\" di Kaori Oda.\nManga.\nUn adattamento manga intitolato \u00e8 stato scritto da Narita e illustrato da Giny\u016b Shijin. L'opera \u00e8 stata pubblicata sulla rivista \"Dengeki Comic Gao!\" di MediaWorks dal 27 dicembre 2006 al 27 febbraio 2008. I capitoli sono stati poi raccolti in 2 volumi formato tank\u014dbon, pubblicati il 27 luglio 2007 e il 26 aprile 2008.\nVideogioco.\nIl 28 febbraio 2008 MediaWorks ha pubblicato un videogioco d'avventura per Nintendo DS intitolato semplicemente \"Baccano!\". Esso ripercorre gli eventi avvenuti a bordo del \"Flying Pussyfoot\", come narrato nelle light novel \"The Grand Punk Railroad\", attraverso molteplici prospettive. Lo scopo del gioco \u00e8 far arrivare i passeggeri sani e salvi fino a New York, compiendo le giuste scelte. Il gioco pu\u00f2 concludersi con un finale tra circa cinquanta disponibili, direttamente collegato alle decisioni prese dal giocatore.\nAccoglienza.\nL'adattamento anime di \"Baccano!\" ha incontrato i favori del pubblico e della critica. Molti esperti hanno elogiato la serie per via della trama, i personaggi, l'animazione e la colonna sonora. Bradley Meek di T.H.E.M. Anime gli ha assegnato cinque stelle su cinque e ha affermato che \"la serie \u00e8 una gioia a vedersi\". Nonostante il finale possa sembrare \"un po' piatto\", lo ha lasciato con un mix di sensazioni tra \"soddisfazione e voglia di vedere di pi\u00f9\". Inoltre ha lodato l'animazione, di una qualit\u00e0 non usuale in una serie televisiva, e ha riassunto l'anime come un \"disordine bello e confusionario di caos e piacere\".\nLa serie \u00e8 stata molto apprezzata anche dai critici di Anime News Network. Theron Martin l'ha descritta come \"a tratti spiritosa, occasionalmente brutale e quasi sempre divertente\", aggiungendo che \"la trama complessa e il variegato cast di personaggi, uniti alla solida animazione e colonna sonora, rendono la serie un \"must\"\" e \"uno dei migliori anime dell'anno\". Nella sua recensione, Carl Kimlnger ha dichiarato che \"Baccano!\" \u00e8 \"una delle serie migliori e certamente la pi\u00f9 accattivante, dal punto di vista della sceneggiatura, degli ultimi anni\". Manuel Crispo cit\u00f2 \"Baccano!\" come una delle migliori serie anime tratte dalle light novel."}
{"id": "2195547", "revid": "322321", "url": "https://it.wikipedia.org/wiki?curid=2195547", "title": "Cristallo molecolare", "text": "Un cristallo molecolare \u00e8 un cristallo formato da molecole unite tra loro da deboli legami chimici secondari quali le forze di van der Waals, interazioni dipolo-dipolo, o il legame idrogeno.\nIn tali cristalli, quindi, i costituenti sono molecole e non ioni o atomi rispettivamente legati fra loro tramite legame ionico o metallico. Le molecole, formate dal legame covalente di pi\u00f9 atomi, possono essere polari o non polari e interagiscono fra loro in base alla propria natura. Le molecole polari formano legami dipolo-dipolo e legami idrogeno, mentre quelle non polari sono soggette alle pi\u00f9 deboli forze di Forze di Debye o\ndi Forze di London. I solidi molecolari sono solitamente soffici, hanno punti di fusione bassi e sono scarsi conduttori di elettricit\u00e0.\nEsempi di cristalli molecolari sono il ghiaccio, lo iodio, il ghiaccio secco o il fosforo bianco."}
{"id": "2195548", "revid": "110157", "url": "https://it.wikipedia.org/wiki?curid=2195548", "title": "Coriano (Forl\u00ec)", "text": "Coriano \u00e8 una frazione della citt\u00e0 di Forl\u00ec.\nFrazione un tempo agricola, circa un chilometro a nord-est di Forl\u00ec, gradualmente \u00e8 stata assorbita dall'espansione dell'abitato, tanto da risultare ormai un quartiere urbano.\nLa chiesa parrocchiale \u00e8 dedicata a San Giovanni Battista.\nStoria.\nSi ha notizia di un \"castrum Gauriani\", da cui poi \"Goriano\" e quindi Coriano, in un documento datato 1177 quando Federico Barbarossa lo concedeva al monastero di San Lorenzo in Cesarea (monastero di cui poi non \u00e8 rimasta traccia). L'atto di concessione \u00e8 datato 11 maggio e, altri beni e terreni, viene menzionato come \"Massam Aurelianam cum castro quod dicitur Gauriani\"\nIl castello sorgeva dove si trova l'attuale chiesa, anche se il tempo ha cancellato le tracce della sua presenza, rilevabile solo dalle sue fondamenta."}
{"id": "2195549", "revid": "287204", "url": "https://it.wikipedia.org/wiki?curid=2195549", "title": "Giovanni Bernardo Zucchinetti", "text": "Membro di una famiglia di musicisti attiva nella Lombardia centro-orientale, in giovent\u00f9 fu allievo di Giovanni Andrea Fiorini a Milano. Nel 1755 divenne maestro di cappella e organista del Duomo di Varese e dal 1757 affianc\u00f2 le medesime cariche anche per il Duomo di Monza. Nel 1765, a causa di forti contrasti con ambedue le amministrazioni delle due, cess\u00f2 tutte le proprie attivit\u00e0 sia a Varese a Monza e si fece sostituire dal fratello minore Giovanni Domenico. Si rec\u00f2 dunque a Milano, dove dal 1773 al 1779 fu organista e maestro di cappella del Duomo."}
{"id": "2195551", "revid": "88812", "url": "https://it.wikipedia.org/wiki?curid=2195551", "title": "Scepsi", "text": ""}
{"id": "2195552", "revid": "1543377", "url": "https://it.wikipedia.org/wiki?curid=2195552", "title": "Spitalfields", "text": "Spitalfields \u00e8 un'area del London Borough of Tower Hamlets, sita nell'East End di Londra, vicino a Liverpool Street station ed a \"Brick Lane\". L'area si trova a cavallo di \"Commercial Street\" ed ospita due mercati, lo storico \"Old Spitalfields Market\", fondato nel XVII secolo, ed il \"Brick Lane Market\" sito fra Brick Lane e \"Cheshire Street\".\nToponimo.\nIl toponimo compare per la prima volta nella forma \"Spittellond\" nel 1399; come \"The spitel Fyeld\" nel XVI secolo nella mappa \"Civitas Londinium\" attribuita a Ralph Agas; e come \"Spyttefeildes\" nel 1561.\nIl nome \"Spitalfields\" \u00e8 una contrazione di \"hospital fields\" (campi dell'ospedale), in riferimento al \"St Mary Spital\" eretto qui nel 1197 sul lato orientale della strada del Bishopsgate, fuori dalle mura cittadine.. In precedenza il nome dell'area era forse \"Lolsworth\".\nStoria.\nOrigini.\nSpitalfields era il luogo in cui era ubicato uno dei cimiteri romani posti all'esterno del London Wall. Esso si trovava ad est di Bishopsgate ed era sulla strada che da \"Londinium\" si dirigeva verso nord.\nLa presenza del cimitero romano \u00e8 confermata dall'antiquario John Stow sin dal 1576 e divenne il punto centrale degli scavi archeologici degli anni novanta realizzati durante la ricostruzione dello Spitalfields Market. Il ritrovamento pi\u00f9 importante fu realizzato nel 1999: si tratta di un sarcofago contenente i resti di una donna romana appartenente ad una classe molto elevata, vestita con abiti in seta e ornata con monili di giaietto.\nNel 1197 sull'ex cimitero romano fu costruito il \"The New Hospital of St Mary without Bishopgate\", successivamente noto come \"St Mary Spital\", fondato da Walter Brunus e da sua moglie Roisia. Questo fu uno dei pi\u00f9 grandi ospedali inglesi del medioevo e dell'annesso grande cimitero anch'esso uno dei pi\u00f9 grandi del suo tempo. Esso \u00e8 stato riscoperto durante recenti lavori di scavo e sistemato per essere aperto al pubblico. L'ospedale and\u00f2 sotto la scure della legge, emanata da Enrico VIII, che va sotto il nome di dissoluzione dei monasteri, nel 1539. La zona adiacente venne utilizzata come campo di addestramento della \"Old Artillery Ground\" e posto sotto la giurisdizione della Torre di Londra.\nUgonotti.\nLa \"Spitalfields historic association\" con la associata industria della seta venne fondata dagli ugonotti provenienti dalla Francia, che si rifugiarono qui dopo l'espulsione dal loro paese a seguito della proclamazione dell'Editto di Fontainebleau del 1685. Insediandosi qui, fuori dal territorio della City of London, essi speravano di aggirare la restrittiva legislazione che regolamentava l'esercizio delle arti e dei mestieri nella City. Nel tardo XVII secolo e nel XVIII secolo vennero realizzate delle dimore di grande pregio per alloggiare i grandi proprietari dell'industria della seta e grandi residenze ubicate attorno alla nuova \"Spital Square\". La \"Christ Church\" costruita in \"Fournier Street\", venne costruita durante il regno di Anna d'Inghilterra per dimostrare la potenza della chiesa anglicana ai dissidenti ugonotti. Dimore molto pi\u00f9 umili vennero realizzate in \"Tenterground\".\nL'Old Spitalfields Market, che \u00e8 frequentato da circa 20.000 visitatori ogni domenica, venne fondato il 29 luglio 1682 su di un terreno non ancora costruito, vicino ad un ex mercato non ufficialmente istituito. La costruzione inizi\u00f2 nel 1684 ed il mercato fu originariamente adibito alla vendita di carne, frutta e verdura. Dal XIX secolo lo stesso venne convertito alla sola vendita di frutta e verdura. Nel 1991 il mercato venne trasferito nel nuovo \"New Spitalfields Market\" a Leyton.\nDai primi anni del 1730 i tessitori irlandesi si trasferirono qui, a seguito del declino dell'industria tessile in Irlanda, per iniziare il commercio della seta da loro prodotta. Nel 1769 avvenne un sommovimento di piazza quando si tent\u00f2 di rimuovere degli assembramenti di lavoratori che erano confluiti per discutere su incombenti minacce ai loro salari causate dalla crisi del settore della sete. La sommossa termin\u00f2 con l'impiccagione di alcuni lavoratori irlandesi ed ugonotti di fronte al pub \"Salmon and Ball\" a \"Bethnal Green\".\nEra vittoriana.\nNel corso dell'era vittoriana, l'industria della seta entr\u00f2 in una fase di crisi e le vecchie abitazione dei mercanti diventarono dei tuguri sovraffollati. Spitalfields divenne un modo di dire per indicare la pi\u00f9 cruda indigenza e nel 1832, a seguito di una epidemia di colera, il quotidiano londinese \"The Poor Man's Guardian\" (18 febbraio 1832) scrisse su Spitalfields:\n\"Le case basse ammassate le une alle altre in strette e buie viuzze, danno a prima vista un'apparenza di case disabitate, a causa della mancanza di porte e finestre: - in ogni stanza della casa, intere famiglie, genitori, bambini, e vecchi nonni sciamano insieme\".\nNel 1860, venne firmato un trattato con la Francia, per l'importazione di seta francese molto pi\u00f9 economica. Questo non fece altro che peggiorare le gi\u00e0 precarie condizioni economiche dei tessitori di Spitalfields e dei sobborghi Bethnal Green e Shoreditch. Nell'area si insediarono nuovi commerci di mobili e stivali realizzati sul posto e le grandi case degli ugonotti divennero utili per l'alloggiamento di attivit\u00e0 sartoriali condotte da ebrei che si installarono la dove prima esisteva l'industria tessile.\nNel tardo XIX secolo Spitalfields era divenuta il nascondiglio dei peggiori criminali di Londra e la zona intorno a \"Flower and Dean Street\" divenne conosciuta come luogo di ruberie e prostituzione. Quest'ultima strada venne definita nel 1881 come \"probabilmente la strada pi\u00f9 pericolosa della metropoli\".\nUn'altra strada detta \"la peggior strada di Londra\" era la vicina \"Dorset Street\", resa famosa per la raccapricciante uccisione di Mary Kelly per opera del serial killer Jack lo squartatore nell'autunno del 1888. Questo fu lo scenario di una serie di brutali uccisioni di prostitute noto come \"The Whitechapel Murders (1888-91)\". Le sanguinarie attivit\u00e0 di \"Jack\" furono uno dei fattori che portarono alla demolizione di alcune delle peggiori strade contenute nell'area dal 1891 al 1894 La miseria, comunque, continu\u00f2 ad imperversare nel quartiere e lo scrittore Jack London nel suo libro \"The People of the Abyss\" (1903) ne diede una descrizione crudamente reale. Egli sottoline\u00f2 che \"Itchy Park\", vicino alla Christ Church, era un luogo di incontro di senzatetto.\nSpitalfields oggi.\nAlla fine del XX secolo la presenza degli ebrei diminu\u00ec per essere sostituita da immigrati dal Bangladesh, anch'essi impiegati nell'industria tessile e facendo di \"Brick Lane\" la capitale del curry di Londra."}
{"id": "2195560", "revid": "466539", "url": "https://it.wikipedia.org/wiki?curid=2195560", "title": "Charles Middleton, I barone Barham", "text": "Biografia.\nNato a Leith, nel Midlothian (Scozia), suo padre, Robert Middleton, era un ufficiale di dogana, mentre sua madre Helen, era figlia del politico Charles Dundas, Primo Barone di Amesbury. Entr\u00f2 nella Royal Navy nel 1741 come aiuto-capitano, a bordo della \"HMS Sandwich\" prima e della \"HMS Duke\" poi. Successivamente prest\u00f2 servizio come Aspirante guardiamarina sulla \"HMS Flamborough\" diventando colonnello nel 1745 a bordo della fregata \"HMS Chesterfield\", e dal 1748 oper\u00f2 lungo le coste dell'Africa occidentale.\nNel corso della Guerra dei sette anni, Middleton si trovava a bordo della \"HMS Anson\" quando questa venne cattur\u00f2 due navi francesi nemiche presso Louisbourg e successivamente venne inviato nelle Isole Sopravento Settentrionali. Nel gennaio 1757 un incidente provocato da una lite con un marinaio a causa di una protesta riguardo al razionamento del rum a bordo, port\u00f2 alla corte marziale del marinaio e al trasferimento di Middleton sullo sloop \"HMS Speaker\".\nNel 1759 ottenne il comando della fregata \"HMS Arundel\" e l'anno successivo, mentre era al comando della \"HMS Emerald\" si distinse per la cattura di sedici navi francesi e di diverse navi di bucanieri al largo delle Indie occidentali, ricevendo il ringraziamento e la gratitudine dei mercanti della colonia delle Barbados. Dal marzo del 1762 fu inviato al pattugliamento delle coste della Normandia al comando della fregata \"HMS Adventure\".\nNel dicembre del 1761 Middleton spos\u00f2 Margaret Gambier, nipote del capitano Mead, suo comandante quando era a bordo della nave \"HMS Sandwich\". Quando sua moglie si trasfer\u00ec a Teston nel Kent per stare vicina alla sua cara amica Elizabeth Bouverie, suo marito la segu\u00ec nel 1763 decidendo di occuparsi della amministrazione dei terreni della Bouverie, conducendo la tranquilla vita del gentiluomo di campagna per ben dodici anni.\nNel 1775, con lo scoppio della Guerra d'indipendenza americana, Middleton venne richiamato per sorvegliare un punto d'approdo della marina britannica lungo l'estuario del Tamigi e venne nominato \"Comptroller of the Navy\" nel 1778, incarico che mantenne per dodici anni. Nel 1781 venne eletto baronetto."}
{"id": "2195565", "revid": "124548167", "url": "https://it.wikipedia.org/wiki?curid=2195565", "title": "Best of Marlene Kuntz", "text": "Best of Marlene Kuntz \u00e8 la prima raccolta dei Marlene Kuntz, pubblicata il 23 gennaio 2009.\nIl disco.\nL'album viene preceduto dal singolo \"Impressioni di settembre\", cover di un brano della Premiata Forneria Marconi, il primo della loro discografia. Nel CD sono presenti altri due rifacimenti: \"La libert\u00e0\" di Giorgio Gaber e \"Non gioco pi\u00f9\" di Mina (gi\u00e0 incisa nel 2004 per l'EP \"Fingendo la poesia\") ed inoltre un brano inedito, \"Il pregiudizio\"."}
{"id": "2195575", "revid": "287204", "url": "https://it.wikipedia.org/wiki?curid=2195575", "title": "Giovanni Domenico Zucchinetti", "text": "Biografia.\nMembro di una famiglia di musicisti attiva nella Lombardia centro-orientale, quasi nulla si conosce della sua vita. Nel 1765 succedette al fratello Giovanni Bernardo nelle posizioni di maestro di cappella e organista del Duomo di Varese e del Duomo di Monza.\nTra i suoi allievi ebbe la futura cantante contralto Giuseppina Grassini."}
{"id": "2195579", "revid": "76430", "url": "https://it.wikipedia.org/wiki?curid=2195579", "title": "Domenico Zucchinetti", "text": ""}
{"id": "2195581", "revid": "76430", "url": "https://it.wikipedia.org/wiki?curid=2195581", "title": "Giovanni Domenico Zucchetti", "text": ""}
{"id": "2195592", "revid": "54253", "url": "https://it.wikipedia.org/wiki?curid=2195592", "title": "RCA 1802", "text": ""}
{"id": "2195600", "revid": "1929898", "url": "https://it.wikipedia.org/wiki?curid=2195600", "title": "Bioparco di Sicilia", "text": "Il Bioparco di Sicilia \u00e8 un parco naturalistico a Villagrazia di Carini (a pochi chilometri da Palermo), nato nel 1999.\nAll'interno si trovano spazi espositivi che ospitano: modelli di dinosauri a grandezza naturale, piante tropicali, rettili, un giardino zoologico, un giardino botanico (quest'ultimo di circa 60000 m\u00b2).\nStoria.\nIl parco viene inaugurato nel 1999 con riproduzione a grandezza naturale di 20 dinosauri. Nel 2001 ha visto la realizzazione dell\u2019Acquario con pesci d\u2019acqua dolce e salata e l'ampliamento delle aree divertimento per i piccoli ospiti del Parco. Nel 2002 \u00e8 iniziato il programma per la realizzazione del giardino zoologico con l'immissione di numerose specie animali provenienti dai diversi continenti.\nIl Bioparco di Sicilia fa parte della UIZA.\nSpecie animali ospitate.\nIl Bioparco di Sicilia ospita, tra le altre, le seguenti specie animali: Alpaca, Anatra corritrice indiana, Anatra mandarina, Anatra muta, Ara dalle ali verdi, Ara ararauna, Bertuccia, Bisonte americano, Capibara, Capra d'Angora, Capra tibetana, Cigno nero, Coati rosso, Lichi del Nilo, Lemure rosso, Lemure dalla coda ad anelli, Daino, Em\u00f9, Fagiano dorato, Fagiano argentato, Fagiano Lady Amherst, Gibbone dalle mani bianche, Gru coronata, Damigella di Numidia, Ibis sacro, Iguana, Ippopotamo, Istrice africano, Lama, Lemure catta, Vari rosso, Mar\u00e0, Oca canadese, Scimpanz\u00e9, Pavone, Poiana di Harris, Struzzo, Suricato, Wallaby dal collo rosso, Zebra."}
{"id": "2195601", "revid": "1498232", "url": "https://it.wikipedia.org/wiki?curid=2195601", "title": "Shockwave Player", "text": "Shockwave Player \u00e8 stato un plug-in utilizzato per la riproduzione di contenuti web costruiti con Adobe Flash e Adobe Director.\nDistribuito anche in versione stand-alone \u00e8 stato scaricabile gratuitamente dal sito di Adobe.\nEssendo Flash ormai diventato uno standard su internet, dopo il debutto di Adobe Flash Player, pi\u00f9 leggero, Shockwave Player \u00e8 rimasto il player ufficiale per Director.\nSia Flash che Director erano usati per costruire siti interattivi, giochi pi\u00f9 o meno elaborati e CD multimediali.\nDirector, dalla versione 7, supportava anche una gestione avanzata e affidabile di un ambiente tridimensionale definito Shockwave 3D.\nIl 26 febbraio 2019, Adobe ha annunciato di voler cessare definitivamente lo sviluppo di Shockwave e del relativo Player, essendo divenuti ormai una tecnologia obsoleta. Pertanto, a partire dal 9 aprile 2019, non \u00e8 stato pi\u00f9 possibile scaricarlo dal sito di Adobe; tuttavia risulta ancora attiva la pagina per le distribuzioni del player, da cui \u00e8 ancora possibile lo scaricamento dal sito ufficiale. L'ultima e definitiva versione \u00e8 stata la 12.3.5.205, pubblicata il 15 marzo 2019."}
{"id": "2195605", "revid": "76430", "url": "https://it.wikipedia.org/wiki?curid=2195605", "title": "Giovan Battista Zucchinetti", "text": ""}
{"id": "2195607", "revid": "76430", "url": "https://it.wikipedia.org/wiki?curid=2195607", "title": "Giovan Bernardo Zucchinetti", "text": ""}
{"id": "2195617", "revid": "1856513", "url": "https://it.wikipedia.org/wiki?curid=2195617", "title": "Danube Wings", "text": "Danube Wings era la seconda compagnia aerea slovacca ed \u00e8 stata fondata nel 2008 per cessare le operazioni nel 2013.\nOperava con aerei di tipo ATR-72. La sede e la base della compagnia era l'aeroporto di Bratislava."}
{"id": "2195624", "revid": "31886", "url": "https://it.wikipedia.org/wiki?curid=2195624", "title": "Maria di Boulogne", "text": "Origine.\nSia secondo la \"Flandria Generosa (Continuatio Claromariscensis)\", che secondo il cronista e monaco benedettino inglese, Matteo di Parigi, Maria era figlia del re d'Inghilterra, Stefano di Blois (\"Mariam filiam Stephani regis Anglie\") (filia regis Stephani), quindi era figlia del conte di Mortain, duca di Normandia e re d'Inghilterra, Stefano di Blois e della contessa di Boulogne, Matilde I, che, secondo la \"Genealogica comitum Buloniensium\" era l'unica figlia del conte di Boulogne, Eustachio III e della moglie, Maria di Scozia, che secondo il monaco e cronista inglese, Orderico Vitale, era sorella del re di Scozia, Edgardo di Scozia e figlia del re di Scozia, Malcolm III e della sua seconda moglie, Margherita del Wessex (Ungheria, 1045 \u2013 16 novembre 1093), che secondo il \"The Chronicles of Florence of Worcester with two continuations\" era figlia del principe Edoardo (figlio del re d'Inghilterra, Edmondo II, che, secondo Orderico Vitale, discendeva da Alfredo il Grande e quindi dal primo re d'Inghilterra, Egberto del Wessex) e di Agata, che, sempre secondo il \"The Chronicles of Florence of Worcester with two continuations\" era nipote dell'imperatore del Sacro Romano Impero, Enrico II (\"daughter of the brother of Emperor Henry\"), mentre secondo la \"Chronica Albrici Monachi Trium Fontium\" era la sorella della regina d'Ungheria (\"Agatham regine Hunorem sororem\"), mentre per Orderico Vitale era figlia del re d'Ungheria; Margherita era la sorella di Edgardo Atheling, ultimo discendente del Casato dei Wessex e pretendente alla corona d'Inghilterra.&lt;br&gt;Stefano di Blois, sempre secondo Orderico Vitale, era il figlio maschio terzogenito del conte di Blois, di Chartres, di Ch\u00e2teaudun, di Tours, di Provins, di Sancerre e di Meaux, Stefano II, e di Adele d'Inghilterra (circa 1062 - 1137), che, sia secondo il monaco e cronista normanno Guglielmo di Jumi\u00e8ges, autore della sua \"Histori\u00e6 Normannorum Scriptores Antiqui\", che secondo il cronista e monaco benedettino dell'abbazia di Malmesbury, nel Wiltshire (Wessex), Guglielmo di Malmesbury e Orderico Vitale, ed ancora il cronista e monaco benedettino inglese, Matteo di Parigi, era figlia del duca di Normandia e re d'Inghilterra, Guglielmo il Conquistatore, e di Matilde delle Fiandre (1032 - 1083), che, secondo la \"Genealogica Comitum Flandri\u00e6 Bertiniana\", era figlia di Baldovino V, conte delle Fiandre, e della sorella del re di Francia, Enrico I, Adele di Francia, che secondo la \"Genealogi\u00e6 Scriptoris Fusniacensis\" era figlia del re di Francia, Roberto II, detto il Pio.&lt;br&gt;Inoltre Maria era nipote dei primi due re di Gerusalemme, Goffredo di Buglione e Baldovino I di Gerusalemme, fratelli del nonno materno, Eustachio III. \nBiografia.\nNel 1125, dopo il matrimonio dei suoi genitori (matrimonio che era stato sponsorizzato dal re d'Inghilterra, Enrico Beauclerc), il nonno materno, Eustachio III abdic\u00f2 a favore della figlia e si fece monaco a Rumilly, dipendenza del priorato di St-Pierre, come ci viene confermato dal documento n\u00b0 3984 del \"Recueil des chartes de l'abbaye de Cluny. Tome 5\", datato 1225 inerente ad una donazione di Eustachio, in cui si definisce conte di Boulogne in passato ed ora monaco cluniacense (\"Eustachius olim comes Boloniensis nunc autem, disponente Deo, monachus Cluniacensis\") e viene controfirmata dal genero, Stefano, come conte di Boulogne e dalla figlia, Matilde, come contessa di Boulogne. Sua madre, Matilde oltre alla contea di Boulogne eredit\u00f2 anche i feudi inglesi del padre, nell'Essex. \nAlla morte del re d'Inghilterra, Enrico I Beauclerc, suo padre, Stefano, il giorno di Natale del 1135, fu incoronato re nell'abbazia di Westminster, impossessandosi del trono di cui era erede sua cugina Matilde, detta l'Imperatrice e alla quale aveva giurato fedelt\u00e0; anche sua madre Matilde fu incoronata regina consorte d'Inghilterra nell'abbazia di Westminster il 22 marzo 1136.\nNel 1144, suo padre Stefano, perse definitivamente la Normandia, conquistata dal marito dell'imperatrice Matilde Goffredo Plantageneto, conte d'Angi\u00f2, che venne riconosciuto anche duca di Normandia.\nMaria, ancora bambina, fu avviata alla vita monastica. \u00c8 difficile rintracciare il percorso caotico di Maria di Blois, tanto confuse e contraddittorie sono le fonti in merito. Maria sarebbe stata novizia presso l'Abbazia di Notre-Dame du Nid-au-Merle, ma l'avrebbe un giorno lasciata per rientrare in Inghilterra insieme a sette monache. Il gruppetto sarebbe stato accolto nel monastero di Stratford at Bow nel Middlesex. La coabitazione fra religiose isolane e continentali si sarebbe rivelata difficile e quindi i genitori di Maria avrebbero creato per lei un nuovo monastero a Lillechurch (o Lilleherche, oggi Higham, nel Kent), filiale di Notre-Dame du Nid-au-Merle. Maria sarebbe in seguito divenuta badessa di Romsey. Secondo altri ancora ella avrebbe compiuto il noviziato proprio a Lillechurch Priory e sarebbe poi stata trasferita nell'abbazia benedettina di Ramsey, Cambridgeshire, Inghilterra, dove avrebbe preso i voti, tra il 1148 ed il 1155, quando ne fu nominata badessa. Infine, secondo \"Gallia Christiana\", Maria sarebbe stata la prima badessa dell'Abbazia di Notre-Dame du Nid au Merle, incarico che avrebbe ricoperto fino al 1159.\nSuo fratello, il Conte del Surrey (de iure uxoris), conte di Mortain e conte di Boulogne, Guglielmo I, come ci conferma Roberto di Torigni, mor\u00ec, nel 1159, durante il ritorno dalla spedizione contro Tolosa, quando Enrico II, che rivendicava la contea di Tolosa in nome della moglie, la duchessa d'Aquitania, Eleonora, dopo aver occupato una parte della contea, si era diretto su Tolosa, e l'aveva assediata. Alla sua morte, data la mancanza di eredi, re Enrico II si trattenne tutti i domini di Guglielmo, inclusa la contea di Mortain, mentre la contea di Boulogne pass\u00f2 a Maria, che era badessa del convento di Ramsey.\nMatteo di Lorena (circa 1130-1173), un nobile lorenese, che, secondo la \"Genealogica Comitum Flandri\u00e6 Bertiniana, Continuatio Leidensis et Divionensis\", era il figlio secondogenito del Conte delle Fiandre, Teodorico e della sua seconda moglie, Sibilla d'Angi\u00f2, si precipit\u00f2 a Ramsey e, con la forza, obblig\u00f2 Maria, che era badessa, a lasciare il convento ed a sposarlo, divenendo cos\u00ec il conte di Boulogne, come ci viene confermato dalla \"Genealogica comitum Buloniensium\"; questo matrimonio ci viene confermato anche dalla \"Flandria Generosa (Continuatio Claromariscensis)\" e da Matteo di Parigi.La chiesa reag\u00ec immediatamente; papa Alessandro III si occup\u00f2 dell'abbandono del convento da parte della badessa e scrisse all'arcivescovo di Reims, Enrico, il 18 dicembre 1161 e, subito dopo, Matteo e Maria furono scomunicati. Nel 1162 la scomunica venne rinnovata e tutti i canonici che appoggiavano i conti di Boulogne furono anch'essi scomunicati. Infine, nel 1168, anche la citt\u00e0 di Boulogne-sur-Mer, venne colpita dall'interdetto.Solo allora la coppia si arrese, si sottomise alla volont\u00e0 della chiesa e si separ\u00f2. Maria si ritir\u00f2 a Montreuil, mentre Matteo rimase a Boulogne a governare la contea. Maria si ritir\u00f2 in convento a Sainte-Austreberthe, vicino a Montreuil, dove riprese i voti, l\u00ec rimase sino alla sua morte, avvenuta nel 1182, e vi fu inumata.\nDiscendenza.\nMaria a Matteo diede due figlie:"}
{"id": "2195628", "revid": "19933", "url": "https://it.wikipedia.org/wiki?curid=2195628", "title": "San Juan Tenochtitlan", "text": ""}
{"id": "2195636", "revid": "339392", "url": "https://it.wikipedia.org/wiki?curid=2195636", "title": "Georges Buffon", "text": ""}
{"id": "2195639", "revid": "339392", "url": "https://it.wikipedia.org/wiki?curid=2195639", "title": "Georges-Louis Leclerc, Comte de Buffon", "text": ""}
{"id": "2195645", "revid": "287204", "url": "https://it.wikipedia.org/wiki?curid=2195645", "title": "Rising Star Trophy", "text": "Il Rising Star Trophy (in inglese, \"trofeo della stella emergente\") \u00e8 un premio che viene consegnato annualmente al miglior giocatore europeo Under-22 di pallacanestro.\nLa votazione della stella nascente viene effettuata dai capo allenatori dei team partecipanti annualmente all'Eurolega."}
{"id": "2195646", "revid": "339392", "url": "https://it.wikipedia.org/wiki?curid=2195646", "title": "Macromedia Shockwave", "text": ""}
{"id": "2195651", "revid": "12760", "url": "https://it.wikipedia.org/wiki?curid=2195651", "title": "Sacrobosco", "text": ""}
{"id": "2195661", "revid": "113986493", "url": "https://it.wikipedia.org/wiki?curid=2195661", "title": "Movimento Nazionalista Arabo", "text": "Il Movimento Nazionalista Arabo (), parimenti noto come Movimento dei Nazionalisti Arabi, o Harakiyyin \u00e8 stato un partito politico panarabo particolarmente influente.\nOrigine e ideologia del movimento.\nIl Movimento Nazionalista Arabo (MNA) ha le sue origini nell'Universit\u00e0 americana di Beirut verso la fine degli quaranta. Georges Habash guida col\u00e0 un gruppo di studenti nazionalisti. Il gruppo di Habash raggiunger\u00e0 all'inizio degli cinquanta un altro gruppo di studenti, condotto da un altro nazionalista arabo, Constantin Zureyq. Il gruppo fu fortemente influenzato dalle idee di Constantin Zureyq e adott\u00f2 un'ideologia rivoluzionaria e panaraba.\nMetter\u00e0 l'accento sulla formazione di una \u00e9lite intellettuale nazionalista,in grado (una volta giunto al potere) di realizzare l'unit\u00e0 araba.\nEra un movimento socialista, nazionalista e laico.\nI nazionalisti arabi diventeranno feroci avversari dell'imperialismo occidentale, del colonialismo e dello Stato d'Israele.\nI nazionalisti arabi prenderanno piede in diversi Paesi arabi e adotteranno il nome di \"Movimento Nazionalista Arabo\" nel 1952. Una certa divergenza politica si manifester\u00e0 quando la Siria e l'Iraq vieteranno la costituzione e l'attivit\u00e0 dei partiti politici d'impronta nasseriana, e quando una parte del movimento diretto da Habash e Nayef Hawatmeh si accoster\u00e0 al marxismo e all'URSS.\nDeclino e fine del movimento.\nTali tensioni causeranno il declino del Movimento negli anni sessanta, ed esso cesser\u00e0 la propria esistenza come forza politica regionale negli anni settanta. Il Movimento ritrover\u00e0 un'effimera rinascita allorch\u00e9 l'Egitto perder\u00e0 la Guerra dei sei giorni, nel 1967, che aveva provocato il discredito del movimento nasseriano del Presidente Gam\u0101l \u2018Abd al-N\u0101sir.\nIl partito non riuscir\u00e0 pi\u00f9 a impedire il lento disgregamento della sua branca marxista in Palestina.\nAttualmente, numerosi partiti politici arabi di sinistra trovano la propria origine nel MNA, in Siria, in Palestina e in Iraq. Questi partiti occuperanno un posto importante sulla scena politica dei loro rispettivi Paesi.\nSiria.\nNel 1962, dopo il fallimento della Repubblica Araba Unita, un gruppo d'intellettuali dar\u00e0 vita a un partito che chiedeva la riunificazione immediata della Siria con l'Egitto. Le adesioni al partito aumenteranno sensibilmente ed esso finir\u00e0 col partecipare al governo del Ba'th sorto dopo il colpo di Stato dell'8 marzo del 1963.\nIraq.\nIl MNA ha svolto un ruolo importante sulla scena politica irachena. I suoi membri erano assieme ai nasseriani nel governo di \u02bf\u0100ref. I nasseriani persero progressivamente la loro influenza e finirono col ritirarsi dal governo nel luglio del 1964. Il MNA continuer\u00e0 nondimeno a collaborare con essi.\nNel 1964, il MNA si \u00e8 fuso con la branca irachena dell'Unione Socialista Araba.\nEgitto.\nIn Egitto il MNA si fuse con la branca egiziana dell'Unione Socialista Araba.\nPalestina.\nFronte Popolare di Liberazione della Palestina.\nGli elementi marxisti del movimento ricostituirono una branca palestinese negli anni sessanta e crearono il Fronte Nazionale per la Liberazione della Palestina (FNLP). Nel dicembre del 1967, il FNLP form\u00f2 un gruppo indipendente con le altre due organizzazioni palestinesi, gli Eroi del Ritorno (\"abt\u0101l al-\u02bfawda\") e il Fronte per la Liberazione della Palestina (FLP) di Ahmed Jibril. Insieme dettero vita al Fronte Popolare di Liberazione della Palestina (FPLP) diretto da Georges Habash.\nFronte Democratico di Liberazione della Palestina.\nNel 1968 Nayef Hawatmeh, che si diceva fosse maoista, s'allontan\u00f2 dal FPLP per creare un suo proprio partito, il Fronte Democratico di Liberazione della Palestina (FDLP).\nOman.\nDal 1964, la branca omanita del MNA partecip\u00f2 alla formazione del Fronte di Liberazione del Dhofar (FLD). Questo partito di sinistra, sostenuto dall'Unione Sovietica e dalla Repubblica Popolare di Cina, decise di ampliare le proprie ambizioni. Sar\u00e0 dunque rinominato Fronte Popolare di Liberazione del Golfo Arabo Occupato (FPLGAO), poi nel 1972 il partito cambier\u00e0 ancora nome a favore del Fronte di Liberazione dell'Oman e del Golfo Arabo (FLOGA) per assumere un terzo nome nel 1974, diventando il Fronte Popolare di Liberazione dell'Oman (FPLO).\nIl fine di tale movimento era di rovesciare il Sultano Sa'id ibn Taymur, giudicato un tiranno, conservatore e reazionario dai componenti del movimento ribelle.\nIl Regno Unito incoraggi\u00f2 il figlio del Sultano, Qabus ibn Sa'id, ad assumere il potere: cosa che questi fece. Egli promise al movimento ribelle di applicare una politica moderna in Oman, e chiese ai combattenti di deporre le armi e unirsi al suo esercito regolare.\nLa maggior parte dei combattenti depose le armi, ma una piccola parte continu\u00f2 la lotta armata. I britannici aiutarono il Sultano ad avere la meglio sulla ribellione, i dirigenti del Fronte cercheranno asilo in Libia e Siria. Il FPLO avr\u00e0 da quel momento un'influenza assai marginale sugli affari del Paese.\nYemen.\nNello Yemen del Sud la branca locale del MNA form\u00f2 il Fronte di Liberazione Nazionale (FLN) che diventer\u00e0 pi\u00f9 tardi il Partito Socialista Yemenita (PSY).\nQuesto partito aveva come fine quello di proclamare l'indipendenza dello Yemen del Sud.\nQuando lo Yemen del Sud ottenne la propria indipendenza nel 1967, il partito govern\u00f2 col generoso sostegno finanziario dell'URSS, e metter\u00f2 in piedi un regime marxista.\nDopo la riunificazione dei due Yemen nel 1990, il PSY \u00e8 diventato il principale partito d'opposizione in Yemen.\nKuwait.\nIn Kuwait, la branca locale del MNA former\u00e0 il partito del Raggruppamento Democratico Kuwaitiano. Esso rappresenta in qualche misura l'ala moderata del MNA, cosa che gli varr\u00e0 il rimprovero degli omaniti del FPLO. \u00c8 un partito d'opposizione molto critico nei confronti del governo kuwaitiano, denunciandone in particolare la politica petrolifera, i problemi della societ\u00e0 kuwaitiana e battendosi in difesa della democrazia nel Paese.\nArabia Saudita.\nLa branca saudita \u00e8 stata formata all'inizio degli anni cinquanta. Inizialmente nasseriana, essa mut\u00f2 prospettiva ideologica accostandosi al marxismo-leninismo. Former\u00e0 il Partito Comunista Saudita e il Partito Socialista Arabo d'Azione."}
{"id": "2195662", "revid": "62004", "url": "https://it.wikipedia.org/wiki?curid=2195662", "title": "K League 2007", "text": ""}
{"id": "2195664", "revid": "767487", "url": "https://it.wikipedia.org/wiki?curid=2195664", "title": "Big Life", "text": "Big Life \u00e8 il quarto album in studio del gruppo musicale statunitense Night Ranger, pubblicato nel marzo 1987 dalla MCA Records."}
{"id": "2195666", "revid": "648716", "url": "https://it.wikipedia.org/wiki?curid=2195666", "title": "Cabildo di San Juan Tenochtitlan", "text": "Il cabildo di San Juan Tenochtitlan fu un consiglio amministrativo istituito nel XVI secolo per dotare la citt\u00e0 di Tenochtitl\u00e1n di un governo in stile spagnolo.\nQuesto cabildo era formato da un solo governatore, un certo numero di alcalde e di regidor, ed altri ufficiali minori.\nGovernatore.\nAll'inizio il titolo di governatore veniva assegnato al \"tlatoani\" (titolo dinastico indigeno), ed i primi quattro governatori furono tutti chiamati \"cacique y gobernador\" (\"capo indiano e governatore\") o \"se\u00f1or y gobernador\" (\"signore e governatore\"). In seguito, quando il titolo non fu pi\u00f9 ereditario, i governatori furono chiamati \"juez-gobernador\" (\"giudice-governatore\") o semplicemente \"gobernador\" (\"governatore\").\nNel 1564 il governatore riceveva un salario di 400 pesos l'anno.\nAlcalde.\nNuovi alcalde venivano eletti ogni anno. Fino al 1600 gli alcalde erano due. Negli anni dispari erano rappresentanti dei \"barrio\" di San Pablo Teopan e di San Juan Moyotlan, mentre nei pari rappresentavano San Sebasti\u00e1n Atzaqualco e Santa Mar\u00eda la Redonda Cuepopan. Nel 1600 il numero fu portato a quattro, uno per ogni distretto; nel 1610 divennero otto, due per distretto.\nNel 1564 gli alcalde ricevevano un salario di 50 pesos.\nRegidores.\nTenochtitlan aveva dodici regidores, un numero stranamente alto. Come gli alcalde, i regidor rappresentavano le quattro suddivisioni di Tenochtitlan, nonostante la rappresentanza di San Juan Moyotlan fosse sproporzionata.\nNel 1564 i regidores ricevevano un salario di 20 pesos."}
{"id": "2195668", "revid": "121067694", "url": "https://it.wikipedia.org/wiki?curid=2195668", "title": "Degradazione degli amminoacidi", "text": "La degradazione degli amminoacidi \u00e8 un processo energetico molto importante del metabolismo animale. Gli amminoacidi, a differenza dei carboidrati (glicogeno) e dei lipidi (trigliceridi), non possono essere immagazzinati per funzionare da riserva energetica, ma tramite la loro degradazione possiamo ricavare energia.\nQuesto processo avviene:\nIl processo porta alla separazione del gruppo amminico NH2 dal resto dello scheletro carbonioso dell'amminoacido. Passaggi successivi possono portare a produzione di ammoniaca e, dal momento che l'ammoniaca \u00e8 altamente tossica per l'uomo, essa viene rapidamente convertita in urea, una sostanza neutra, meno tossica, molto solubile ed eliminabile con le urine. Questa degradazione \u00e8 tipica degli animali ureotelici tra cui molti vertebrati terrestri e squali.\nNell'uomo, pi\u00f9 dell'80% dell'azoto eliminato dall'organismo deriva dagli amminoacidi introdotti con le proteine della dieta.\nModalit\u00e0 del processo.\nGli amminoacidi perdono il loro gruppo amminico che viene trasferito reversibilmente all'accettore \u03b1-Chetoglutarato tramite enzimi transaminasi. Il processo \u00e8 reso possibile grazie alla presenza del cofattore enzimatico piridossal fosfato.\nL'\u03b1-Chetoglutarato, unito al gruppo amminico, diventa glutammato. L'effetto di queste reazioni \u00e8 quello di raccogliere tutti gli NH2 provenienti dagli amminoacidi sul glutammato, in modo che possa espellere i composti azotati.\nL'acido glutammico a questo punto viene portato dal citoplasma all'interno dei mitocondri degli epatociti, dove viene sottoposto ulteriormente a deaminazione ossidativa, grazie all'enzima glutammato deidrogenasi. A questo punto si stacca il gruppo amminico che, a causa della sua tossicit\u00e0, viene trasportato nel ciclo dell'urea per essere eliminato.\nDal glutammato, oltre alla perdita dell'ammoniaca, si origina l'\u03b1-Chetoacido corrispondente che pu\u00f2 essere utilizzato nel ciclo dell'acido citrico.\nDa tessuti periferici (extraepatici), l'ammoniaca \u00e8 trasportata attraverso la glutammina per azione della glutammina sintetasi (un enzima citoplasmatico che si trova in tutte le cellule). La reazione prevede l'interazione tra glutammato (formatosi per transaminazione) e ATP, originando ADP e l'intermedio \u03b3-glutammilfosfato. Quest'ultimo composto reagisce con lo ione ammonio e genera glutammina e fosfato inorganico.\nUna volta nel fegato, la glutammina rilascia NH4 per azione dell'enzima glutamminasi, originando nuovamente glutammato. Parte di esso \u00e8 ulteriormente metabolizzato dal fegato per liberare altro ione ammonio e scheletri carboniosi utilizzabili come combustibile per le reazioni metaboliche; il restante glutammato \u00e8 coinvolto in altri processi metabolici, come la biosintesi degli amminoacidi.\nI muscoli, invece, sfruttano una via alternativa: il piruvato disponibile, ottenuto dalla glicolisi, subisce transamminazione dal glutammato per formare alanina. Una volta nel fegato, l'alanina trasferisce il gruppo amminico all' \u03b1-Chetoglutarato originando piruvato e glutammato. Quest'ultimo composto entra nei mitocondri degli epatociti, dove rilascia ammoniaca.\nIl piruvato prodotto \u00e8 impiegato nella gluconeogenesi del fegato per la produzione di glucosio, il quale verr\u00e0 trasferito attraverso il sangue al muscolo per intraprendere la glicolisi. Questo processo \u00e8 definito ciclo glucosio-alanina ed il funzionamento \u00e8 molto simile al ciclo di Cori nel quale il lattato, rilasciato dal muscolo scheletrico, viene utilizzato per la gluconeogenesi nel fegato.\nOltre alla via appena descritta, il glutammato pu\u00f2 andare incontro a reazione di transamminazione con ossalacetato per formare aspartato, un ulteriore donatore di ammoniaca per il ciclo dell'urea.\nIn sintesi: l'azoto che entra nel ciclo dell'urea \u00e8 fornito dal glutammato tramite la glutammato deidrogenasi o la glutamminasi (attraverso l'intermedio glutammina) e viene incorporato al carbamilfosfato nella prima tappa del ciclo dell'urea. L'ammoniaca proveniente dall'aspartato entra nella terza fase (citosolica) del ciclo dell'urea, combinandosi con la citrullina.\nDestini dello scheletro carbonioso.\nUna volta allontanati i gruppi amminici degli amminoacidi, gli scheletri carboniosi rimasti sono trasformati in intermedi metabolici per ottenere glucosio, corpi chetonici o intermedi del ciclo dell'acido citrico.\nIn base al punto in cui gli atomi di carbonio entrano nel metabolismo, gli amminoacidi possono essere:\nTuttavia la divisione non \u00e8 netta. Esistono diversi amminoacidi, principalmente quelli con strutture pi\u00f9 complesse o aromatiche, che sono sia glucogenetici sia chetogenetici; fanno parte di questi triptofano, fenilalanina, tirosina, treonina e isoleucina.\nSolo gli amminoacidi leucina e lisina sono esclusivamente chetogenetici.\nAssorbimento e digestione delle proteine.\nLa maggior parte dell'azoto eliminato dall'organismo deriva dagli amminoacidi delle proteine introdotte con la dieta.\nLa digestione proteica inizia nello stomaco dove l'ingresso delle proteine porta alla secrezione della gastrina che stimola la produzione di acido cloridrico e pepsinogeno. L'acido cloridrico agisce da antisettico, uccidendo i batteri, e da agente denaturante. L'ambiente acido (pH=2) porta all'attivazione della pepsina a partire dal pepsinogeno grazie alla scissione autocatalitica che avviene solamente a pH basso. Nello stomaco questo enzima idrolizza i legami peptidici formati dai residui aromatici Phe, Trp, Tyr a livello del loro gruppo amminico.\nIl contenuto acido dello stomaco viene riversato nell'intestino tenue e miscelato alle secrezioni pancreatiche. Il pH basso porta alla produzione di bicarbonato da parte del pancreas al fine di neutralizzare l'acidit\u00e0. Il succo proveniente dal pancreas contiene zimogeni (precursori inattivi) di diversi enzimi appartenenti alla famiglia delle proteasi fra cui tripsina, chimotripsina, elastasi e carbossipeptidasi.\nAttraverso enzimi enteropeptidasi (enzimi proteolitici intestinali) il tripsinogeno viene attivato a tripsina ed essa \u00e8 in grado sia di attivare se stessa, sia di convertire gli altri precursori.\nLa secrezione da parte del pancreas di zimogeni rappresenta per esso una protezione, insieme alla produzione di un inibitore specifico per la tripsina, poich\u00e9 piccole quantit\u00e0 attive possono scatenare una cascata di attivazioni.\nGli enzimi pancreatici attivi idrolizzano ulteriormente i peptidi. Il processo \u00e8 ultimato dagli enzimi dell'intestino tenue, le amminopeptidasi, che rilasciano amminoacidi liberi. Dopo essere penetrati nella mucosa intestinale, essi sono riversati nel sangue e attraverso la vena porta raggiungono il fegato per le vie metaboliche o per essere distribuiti ai tessuti in base alle necessit\u00e0.\nTossicit\u00e0 dell'ammoniaca e conseguenze fisiche.\nNon \u00e8 molto chiaro perch\u00e9 l'ammoniaca sia cos\u00ec tossica. Tuttavia quando la sua concentrazione nel sangue e negli altri liquidi biologici aumenta, essa si diffonde nel corpo e attraversa velocemente la barriera ematoencefalica portando all'insorgenza di encefalopatia.\nLa crescita dei livelli dell'ammoniaca porta alla stimolazione della sintesi del glutammato e della glutammina nel cervello, al fine di eliminare l'azoto attraverso il ciclo dell'urea. Poich\u00e9 il glutammato deriva dall'\u03b1-Chetoglutarato, la riserva encefalica di quest'ultimo composto tende ad esaurirsi determinando l'inibizione del ciclo dell'acido citrico e minore produzione di ATP. L'aumento dei livelli di glutammina (derivata dal glutammato), agisce sull'osmolarit\u00e0 degli astrociti del cervello, i quali hanno il compito di nutrire, dare supporto e isolare i neuroni. L'ingresso dell'acqua in queste cellule le porta a gonfiarsi, aumentando cos\u00ec il volume del cervello e causando un edema cerebrale. A livelli terminali di intossicazione sopraggiunge il coma. Inoltre, diversi studi rivelano come possa venire alterata l'attivit\u00e0 di alcuni neurotrasmettitori come il GABA, derivato dal glutammato.\nL'encefalopatia da iperammoniemia \u00e8 una malattia rara provocata generalmente da difetti degli enzimi del ciclo dell'urea o da cause secondarie che ne provocano il blocco, come l'insufficienza epatica. I segnali clinici della malattia sono rappresentati da letargia, vomito, rifiuto dell'alimentazione, ipotermia e convulsioni fino al raggiungimento dello stato comatoso e la morte. La malattia pu\u00f2 anche manifestarsi nei neonati, per questo motivo non bisogna trascurare quei sintomi aspecifici come il vomito e letargia i quali sono rapidamente sostituiti da segnali clinici ben pi\u00f9 gravi."}
{"id": "2195675", "revid": "770813", "url": "https://it.wikipedia.org/wiki?curid=2195675", "title": "Defensa Anti-A\u00e9rea y Fuerza A\u00e9rea Revolucionaria", "text": "La Defensa Anti-A\u00e9rea y Fuerza A\u00e9rea Revolucionaria, tradotto dalla lingua spagnola Difesa antiaerea e forza aerea rivoluzionaria, talvolta abbreviato con DAAFAR, o semplicemente FAR, \u00e8 l'attuale aeronautica militare di Cuba e parte integrante delle Fuerzas Armadas Revolucionarias de Cuba.\nStoria.\nOriginariamente fondata gi\u00e0 nel 1914, l'attuale aviazione militare viene acquisita dal governo di Fidel Castro a seguito della Rivoluzione cubana del 1959, assumendo l'attuale denominazione. Fino a quel momento poteva contare su un numero ridotto di velivoli acquistati dagli Stati Uniti d'America durante il periodo in cui era al governo Fulgencio Batista.\nData la politica filocomunista del governo, e la strategica posizione nei pressi degli Stati Uniti d'America, l'aeronautica ha potuto contare del supporto dell'Unione sovietica, la quale ha fornito il 90% dei mezzi attualmente impiegati. Nella sua recente storia l'aeronautica \u00e8 stata protagonista di diversi episodi bellici, tra i quali la guerra civile angolana, nel quale si fronteggi\u00f2 contro i velivoli sudafricani, con discreti risultati.\nAeromobili in uso.\n\"Sezione aggiornata annualmente in base al World Air Force di Flightglobal del corrente anno. Tale dossier non contempla UAV, aerei da trasporto VIP ed eventuali incidenti accorsi durante l'anno della sua pubblicazione. Modifiche giornaliere o mensili che potrebbero portare a discordanze nel tipo di modelli in servizio e nel loro numero rispetto a WAF, vengono apportate in base a siti specializzati, periodici mensili e bimestrali. Tali modifiche vengono apportate onde rendere quanto pi\u00f9 aggiornata la tabella.\"\nOrganizzazione.\nLa Fuerza A\u00e9rea Revolucionaria si divide in tre comandi territoriali conosciute come \"zone aeree\", in ciascuna di esse sono presenti una brigata con vari reggimenti e squadriglie independienti. Ogni reggimiento dispone di 30 aerei, le squadriglie possono variare di numero ma normalmente dispongono 12-14 aeroplani. Dei 230 aerei da guerra disponibili, a causa della mancanza di pezzi di ricambio ne risultano operativi circa 130. In totale ci sono 9 Reggimienti di velivoli da combattimento composti da MiG-21, MiG-23, MiG-29 (6 da caccia e 3 cacciabombardieri), 3 da trasporto e 3 di elicotteri. 4 Squadriglie nella Scuola aeronautica. Le truppe della \"Defensa Antia\u00e9rea\" sono composte da 4 Brigate di missili antiaerei con 28 Bataglioni.\nZona A\u00e9rea Occidental. 2\u00b0 Brigada de la Guardia \"Playa Gir\u00f3n\".\n21\u00b0 Regimiento de Caza, San Antonio (intercettazione e appoggio aereo)\n22\u00b0 Regimiento de Caza, Baracoa (intercettazione e appoggio aereo)\n23\u00b0 Regimiento de Caza, San Antonio y San Julian (intercettazione e appoggio aereo)\n24\u00b0 Regimiento de Apoyo T\u00e1ctico, G\u00fcines (cacciabombardieri)\n25\u00ba Regimiento de Transporte, San Antonio y Jos\u00e9 Mart\u00ed\nEscuela de Aviaci\u00f3n Militar \"Comandante Che Guevara\", de San Julian\nCuatro Escuadrones de aviones de entrenamiento, 20 Z-326, 25 L-39C\nZona A\u00e9rea Central. 1\u00b0 Brigada de la Guardia \"Batalla de Santa Clara\".\n11\u00b0 Regimiento de Caza, Santa Clara (intercettazione e appoggio aereo)\n12\u00b0 Regimiento de Caza, Sancti Sp\u00edritus (intercettazione e appoggio aereo)\n14\u00b0 Regimiento de Apoyo T\u00e1ctico, Santa Clara (cacciabombardieri)\n16\u00ba Regimiento de Helic\u00f3pteros, Cienfuegos\nMarina de Guerra Revolucionaria, Cienfuegos\n15\u00ba Regimiento de Transporte, Cienfuegos\nZona A\u00e9rea Oriental. 3\u00aa Brigada de la Guardia \"Cuartel Moncada\".\n31\u00b0 Regimiento de Caza, Camag\u00fcey (intercettazione e appoggio aereo)\n34\u00b0 Regimiento de Apoyo T\u00e1ctico, Holgu\u00edn (cacciabombardieri)\n36\u00ba Regimiento de Helic\u00f3pteros, Santiago de Cuba\n35\u00ba Regimiento de Transporte, Santiago de Cuba"}
{"id": "2195676", "revid": "61051", "url": "https://it.wikipedia.org/wiki?curid=2195676", "title": "Cuban Revolutionary Air Force", "text": ""}
{"id": "2195677", "revid": "61051", "url": "https://it.wikipedia.org/wiki?curid=2195677", "title": "Aeronautica militare e difesa anti-aerea rivoluzionaria", "text": ""}
{"id": "2195679", "revid": "61051", "url": "https://it.wikipedia.org/wiki?curid=2195679", "title": "Difesa anti-aerea e forza aerea rivoluzionaria", "text": ""}
{"id": "2195698", "revid": "61051", "url": "https://it.wikipedia.org/wiki?curid=2195698", "title": "Fuerza A\u00e9rea Revolucionaria", "text": ""}
{"id": "2195699", "revid": "1272592", "url": "https://it.wikipedia.org/wiki?curid=2195699", "title": "Origini (Magic)", "text": "Origini (\"Homelands\" in inglese) \u00e8 un' del gioco di carte collezionabili \"\", edito da Wizards of the Coast. In vendita in tutto il mondo da met\u00e0 ottobre 1995, \u00e8 un set indipendente e non fa parte di alcun blocco tematico, anche se per dieci anni \u00e8 stato considerato parte del \"blocco di Era Glaciale\".\nAmbientazione.\nLa storia di \"Origini\" \u00e8 ambientata nel nuovo piano dimensionale di Ulgrotha.\nCaratteristiche.\n\"Origini\" \u00e8 composta da 140 carte, stampate a bordo nero, cos\u00ec ripartite:\nIl simbolo dell'espansione \u00e8 il pianeta (o piano dimensionale) Ulgrotha, e si presenta in bianco e nero indipendente dalla rarit\u00e0 delle carte.\n\"Origini\" era disponibile in bustine da 8 carte assortite casualmente.\nCuriosit\u00e0.\n\"Origini\" fu presentata in tutto il mondo durante i tornei di prerelease il 14 ottobre 1995.\nLe carte comuni di \"Origini\" sono state tutte stampate in due versioni, ognuna con una differente illustrazione. Quindi sebbene le carte dell'espansione siano in realt\u00e0 115, vengono conteggiate il doppio delle comuni, portando il numero effettivo a 140.\nNessuna carta del set \u00e8 stata ristampata da precedenti.\nNovit\u00e0.\nIn questo set, contrariamente a quanto avviene di solito, non sono presentate nuove abilit\u00e0 delle carte, ma vengono sviluppate alcune meccaniche apparse nella precedente espansione, \"Era Glaciale\"."}
{"id": "2195701", "revid": "32014", "url": "https://it.wikipedia.org/wiki?curid=2195701", "title": "XviD", "text": ""}
{"id": "2195708", "revid": "599013", "url": "https://it.wikipedia.org/wiki?curid=2195708", "title": "Giancarlo Migliavacca", "text": "Carriera.\nMediano, crebbe nel Milan, e dopo una breve parentesi in prestito al , nel campionato di Serie C 1955-1956, torn\u00f2 al Milan con cui vinse un Torneo di Viareggio nel 1957. Esord\u00ec in Serie A nella stagione 1957-1958, nell'incontro -Milan 4-3 dell'11 maggio 1958. Collezion\u00f2 tre presenze anche nel vittorioso campionato 1958-1959, prima di venire ceduto all'Alessandria nella trattativa che avrebbe portato il giovane Gianni Rivera a vestire la maglia rossonera nella stagione successiva.\nCon i piemontesi gioc\u00f2 per il resto della sua carriera, fino al 1966, tra Serie A (nell'ultimo campionato di massima serie disputato dai grigi, nel 1959-1960) e Serie B; con 206 presenze in campionato \u00e8 il nono giocatore pi\u00f9 presente di sempre nelle file della compagine grigia.\nSvincolatosi dall'Alessandria, torn\u00f2 per una stagione al Piacenza, sempre in Serie C, senza per\u00f2 trovare spazio in prima squadra.\nConta complessivamente 37 presenze e un gol in Serie A.\nDopo il ritiro.\nTerminata la carriera, si stabilisce definitivamente ad Alessandria con la famiglia aprendo un negozio."}
{"id": "2195709", "revid": "1005847", "url": "https://it.wikipedia.org/wiki?curid=2195709", "title": "Societ\u00e0 salernitana di storia patria", "text": "La Societ\u00e0 salernitana di storia patria (SSSP) \u00e8 un'istituzione culturale con sede nella citt\u00e0 di Salerno, il cui fine \u00e8 la promozione degli studi storici e archeologici del Mezzogiorno, anche attraverso pubblicazioni specializzate o edizioni di fonti. Fu fondata nel 1920 da Paolo Emilio Bilotti, insediatosi a Salerno quale direttore del locale Archivio di Stato.\nStoria.\nDal 1921 al 1927 stamp\u00f2 sedici fascicoli della rivista \"Archivio storico della provincia di Salerno\", con la sola eccezione dell'anno 1925, quando la regolare emissione fu interrotta dall'entrata in vigore della legislazione restrittiva della libert\u00e0 di stampa del regime fascista.\nNel 1935, con provvedimento del Ministro dell'educazione nazionale Cesare Maria De Vecchi, le societ\u00e0 provinciali furono incorporate come sotto-sezioni delle Deputazioni storiche regionali: questo fu anche il destino della SSSP, che fu incorporata alla Societ\u00e0 napoletana di storia patria, riottenendo l'autonomia solo nel 1947, quando un Decreto legislativo della neonata Repubblica italiana abrog\u00f2 il provvedimento di De Vecchi, restaurando l'integrit\u00e0 statutaria delle societ\u00e0 costituite anteriormente al 1922.\nPubblicazioni.\nNel 1937 fu dato inizio a una nuova pubblicazione periodica, la \"Rassegna storica salernitana\", le cui edizioni sono in vita ancora oggi, nonostante alterne vicende: la regolare pubblicazione dei suoi quattro numeri annui fu infatti sospesa nel 1939, nel clima della seconda guerra mondiale e riprese solo dal 1943 quando nel secondo dopoguerra la rivista fu diretta da Venturino Panebianco, archeologo e direttore del Museo archeologico provinciale, e da Leopoldo Cassese, storico e archivista, innovatore negli studi sulla storia dei movimenti di lotta contadina nel Mezzogiorno d'Italia (1945-1946).\nLa pubblicazione della rivista fu nuovamente sospesa nel 1967, a causa della crisi della societ\u00e0 di storia patria, e fu ripresa solo nel 1984, anno in cui la rinascita della societ\u00e0 storica fu promossa dal professor Italo Gallo dell'universit\u00e0 di Salerno, grecista, papirologo e studioso di Plutarco.\nDal 1985, la pubblicazione della rivista fu affiancata da quella della \"Collana di studi storici salernitani\" a cui si aggiunse, dal 1988, la collana \"Quaderni salernitani\".\nTra le personalit\u00e0 che hanno pubblicato loro ricerche sulle pagine edite dalla Societ\u00e0 salernitana ricorrono, oltre ai gi\u00e0 citati Cassese e Panebianco, l'epigrafista Matteo Della Corte, gli storici Corrado Barbagallo, Nicola Acocella, Ernesto Pontieri, Ruggero Moscati, Domenico Demarco, Gabriele De Rosa, Pasquale Villani, l'archeologo Mario Napoli, il giurista Romualdo Trifone, lo storico Paul Oskar Kristeller, studioso della Scuola medica salernitana.\nStato attuale.\nNonostante le difficolt\u00e0 legate alla mancanza di una sede stabile, l'attivit\u00e0 della societ\u00e0 prosegue ancora oggi, . Le periodiche assemblee sociali sono ospitate dal locale Liceo Ginnasio \"Torquato Tasso\" mentre la rivista sociale ha avuto sede presso il Museo archeologico provinciale di Salerno, dove \u00e8 stata ospitata negli anni cinquanta su iniziativa di Venturino Panebianco. Dal 2008 la sede della rivista \u00e8 presso la Biblioteca Provinciale di Salerno."}
{"id": "2195717", "revid": "62004", "url": "https://it.wikipedia.org/wiki?curid=2195717", "title": "Rugby Stadium &quot;Otello Gerli&quot; di Udine", "text": ""}
{"id": "2195718", "revid": "149727", "url": "https://it.wikipedia.org/wiki?curid=2195718", "title": "Sawall", "text": ""}
{"id": "2195721", "revid": "414053", "url": "https://it.wikipedia.org/wiki?curid=2195721", "title": "Stazione di Fenchurch Street", "text": "La stazione di Fenchurch Street o Londra Fenchurch Street (in inglese: \"Fenchurch Street railway station\" o \"London Fenchurch Street\") \u00e8 una stazione ferroviaria sita nella parte sud orientale della Citt\u00e0 di Londra vicina alla Torre di Londra e circa 3\u00a0km ad est di Charing Cross. E' una delle stazioni di testa pi\u00f9 piccole di Londra, come numero di binari, ma \u00e8 una delle pi\u00f9 trafficate. La stazione non ha un collegamento diretto con una stazione della metropolitana di Londra, ma \u00e8 vicina alla stazioni Tower Hill e Aldgate e alla stazione di Tower Gateway della Docklands Light Railway.\nDesign.\nLa facciata della stazione \u00e8 realizzata in mattoni di pietra grigia ed ha una copertura ad arco di cerchio. Negli anni sessanta la pensilina posta sull'ingresso principale \u00e8 stata sostituita con una a zig-zag. Sopra il primo livello della facciata vi sono undici finestroni con volta ad arco e sopra questi un grande orologio. La stazione \u00e8 dotata di quattro marciapiedi posti su due isole sopraelevate su un viadotto. Essa \u00e8 sempre molto affollata soprattutto nelle ore di punte della mattina e del tardo pomeriggio. In detti orari, per evitare confusioni, i treni arrivano, alternativamente in piattaforme diverse.\nStoria.\nLa stazione venne originariamente costruita all'interno della City e venne aperta nel 1841 per servire la linea \"London and Blackwall Railway\", sostituendo la vicina stazione di \"Minories railway station\" che era stata aperta nel 1840. La stazione venne ricostruita nel 1854, rifacendo la copertura a volta e la facciata in pietra grigia. Essa divenne il terminal londinese della linea \"London, Tilbury and Southend Railway\" nel 1858"}
{"id": "2195722", "revid": "1543377", "url": "https://it.wikipedia.org/wiki?curid=2195722", "title": "Edoardo Zavattari", "text": "Lungamente direttore dell'Istituto di zoologia dell'Universit\u00e0 di Roma, \u00e8 stato anche tra i principali teorici, in Italia, del razzismo biologico.\nBiografia.\nProfessore presso l'ateneo di Pavia prima e in quello di Roma poi, autore di oltre 300 pubblicazioni scientifiche, dal 1926 al 1959 comp\u00ec numerosi viaggi di esplorazione e ricerca in tutti i continenti, e in particolare nell'Africa nord-orientale. Il materiale qui raccolto, che per la quantit\u00e0 dovette essere trasferito in 122 colli, fa oggi parte della collezione del Museo civico di zoologia di Roma.\nSotto la sua direzione, che interess\u00f2 il periodo dal 1935 al 1958, l'attivit\u00e0 sistematica faunistica dell'Istituto di zoologia del primo ateneo capitolino registr\u00f2 un'importante ripresa.\nZavattari si segnal\u00f2 anche, in particolare tra gli anni venti e Trenta del Novecento, per le sue teorie sul razzismo biologico. Nel 1928, infatti, durante l'inaugurazione dell'anno accademico dell'Universit\u00e0 degli Studi di Pavia, si espresse per una rigida separazione tra \u00abrazza dominante e razza dominata\u00bb. Un decennio pi\u00f9 tardi fu tra i dieci sottoscrittori del \"Manifesto degli scienziati razzisti\", il cui testo, esteso da Guido Landra, ma ideato ed emendato da Mussolini, si configur\u00f2 come atto prodromico alle Leggi razziali fasciste. Scrisse al riguardo numerosi articoli sul periodico \"La difesa della razza\", diretto da Telesio Interlandi.\nConsigliere per oltre trenta anni, dal 1937 al 1969, della Societ\u00e0 Entomologica Italiana, l'8 maggio 1932 divenne Socio dell'Accademia delle Scienze di Torino e nel 1951Accademia nazionale delle scienze."}
{"id": "2195724", "revid": "276327", "url": "https://it.wikipedia.org/wiki?curid=2195724", "title": "Rassegna storica salernitana", "text": "Rassegna Storica Salernitana \u00e8 un periodico di ricerca storica fondato nel 1937 dalla Societ\u00e0 Salernitana di Storia Patria.\nStoria.\nRassegna Storica Salernitana venne pubblicato regolarmente per tre anni, dal 1937 al 1939, quando, a causa della Seconda Guerra Mondiale e del trasferimento a Catanzaro dell'allora direttore Antonio Marzullo, la rivista sospese le stampe. Dal 1943 al 1967 venne pubblicata generalmente con cadenza annuale, tranne che negli anni 1952 e 1953, in cui uscirono due numeri, e nei bienni 1955-56 e 1963-64, coperti da un numero doppio. Nel 1983 vide la luce un volume conclusivo della prima serie della rivista, che conteneva i risultati dell'attivit\u00e0 di ricerca svoltasi dal 1967.\nA partire dal 1984 venne pubblicata la nuova serie della Rassegna Storica Salernitana, grazie all'interesse di Italo Gallo, grecista, papirologo, studioso di Plutarco e professore dell'Universit\u00e0 degli studi di Salerno. Italo Gallo inizi\u00f2 una lunga e proficua collaborazione con un gruppo di studiosi di storia locale, i quali curarono le edizioni della rivista con cadenza semestrale, a giugno e dicembre. Da questo momento in poi la Rassegna venne data alle stampe con regolarit\u00e0, incrementando il volume dei fascicoli e il numero dei collaboratori.\nTemi e struttura.\nIl tema principale della Rassegna Storica Salernitana \u00e8 la storia e l'arte del territorio della Provincia di Salerno; sono presenti anche articoli che toccano temi di letteratura, filologia e bibliografia. Dal punto di vista cronologico, la maggior parte dei contributi riguarda la storia contemporanea, mentre il resto si concentra sulla storia medievale e moderna; rari sono i saggi relativi all'evo antico. I contenuti ci parlano di una rivista fortemente radicata nel proprio territorio di riferimento, anche se la presenza di argomenti di interesse nazionale e l'apporto di collaboratori esterni alla Societ\u00e0 Salernitana di Storia Patria rende evidente una maggiore ampiezza delle ricerche..\nLa struttura della Rassegna Storica Salernitana si divide generalmente in sezioni, che spesso si alternano fra loro: \nRedazione.\nDirezione:\nComitato scientifico:\nRedazione: \nEdizioni digitali.\nLa lista degli articoli dal fascicolo n. 1 (1984) al fascicolo n. 40 (2003) \u00e8 disponibile nel sito Liberamente.biz; la versione digitale dei fascicoli dal n\u00b0 42 (2004) al n\u00b0 52 (2009) \u00e8 accessibili nel sito della Societ\u00e0 Salernitana di Storia Patria ; la versione digitale dei fascicoli dall'anno 1937 al 1986 \u00e8 accessibile nella Biblioteca digitale Salernum dell'Universit\u00e0 di Salerno ."}
{"id": "2195728", "revid": "1105123", "url": "https://it.wikipedia.org/wiki?curid=2195728", "title": "Rassegna Storica Salernitana", "text": ""}
{"id": "2195731", "revid": "599013", "url": "https://it.wikipedia.org/wiki?curid=2195731", "title": "Carlos Domingos Massoni", "text": "Carriera.\nGuardia di 180 cm, \u00e8 stato titolare della Nazionale brasiliana e del Palmeiras.\nCon il ha quattro edizioni dei Giochi olimpici (1960, 1964, 1968, 1972) e quattro dei Campionati del mondo (1963, 1967, 1970, 1974)."}
{"id": "2195732", "revid": "1165513", "url": "https://it.wikipedia.org/wiki?curid=2195732", "title": "Blitz (Eugenio Finardi)", "text": "Blitz \u00e8 il quarto album di Eugenio Finardi, pubblicato nel 1978 per la Cramps e prodotto dallo stesso Finardi con Paolo Tofani.\nDescrizione.\nL'album \u00e8 anticipato da due 45 giri: \"Affetto/Op. 29 in Do maggiore\", pubblicato nell'autunno del 1977, e \"Cuba/Extraterrestre\", pubblicato a dicembre dello stesso anno, poche settimane prima della pubblicazione dell'album.\nCon questo disco Finardi cambia i suoi musicisti di supporto, iniziando la propria collaborazione con il gruppo dei Crisalide, costituito da Stefano Cerri al basso, Mauro Spina alla batteria, Maurizio Preti alle percussioni, Luciano Ninzatti alla chitarra e Ernesto Vitolo alle tastiere, quest'ultimo sostituito da Mark Harris (dei Napoli Centrale e Rovescio della Medaglia) dalla fine del 1979.\nCon \"Blitz\" l'autore inizia una serie di dischi di impostazione pi\u00f9 introspettiva rispetto ai precedenti.\nIl brano pi\u00f9 famoso dell'album risulter\u00e0 essere \"Extraterrestre\"."}
{"id": "2195733", "revid": "486946", "url": "https://it.wikipedia.org/wiki?curid=2195733", "title": "Palasport &quot;Citt\u00e0 di Vicenza&quot;", "text": ""}
{"id": "2195739", "revid": "307923", "url": "https://it.wikipedia.org/wiki?curid=2195739", "title": "SSSP", "text": ""}
{"id": "2195740", "revid": "709565", "url": "https://it.wikipedia.org/wiki?curid=2195740", "title": "Hansel e Gretel (film 1990)", "text": "Hansel e Gretel \u00e8 un film televisivo del 1990 diretto da Giovanni Simonelli.\nTrama.\nLo svolgimento \u00e8 completamente diverso dalla classica fiaba dei fratelli Grimm: Hansel e Gretel, mentre tornano a casa dall'oratorio, vengono adescati, rapiti e portati in una clinica illegale per il prelievo degli organi e uccisi. I malviventi non restano per\u00f2 impuniti, poich\u00e9 gli spiriti dei due bambini tornano a vendicarsi.\nProduzione.\nQuesto film televisivo fu prodotto in origine per la serie \"I maestri del brivido\" di Reteitalia. Come gli altri film del ciclo, non fu mai mandato in onda a causa della violenza considerata eccessiva. Fu trasmesso da reti locali nel 1991 e distribuito in videocassetta l'anno seguente, all'interno del ciclo \"Lucio Fulci presenta\"."}
{"id": "2195743", "revid": "1543377", "url": "https://it.wikipedia.org/wiki?curid=2195743", "title": "Monumento Nazionale Cabrillo", "text": "Il Monumento Nazionale Cabrillo (inglese: \"Cabrillo National Monument\") \u00e8 un'area protetta degli Stati Uniti d'America che commemora l'approdo di Juan Rodr\u00edguez Cabrillo nella Baia di San Diego il 28 settembre 1542.\nDescrizione.\nL'arrivo di Cabrillo coincise con la prima volta che una spedizione europea mise piede nella futura costa degli Stati Uniti. Il monumento fu inaugurato il 14 ottobre 1913. Il Monumento Nazionale fu inserito nel National Register of Historic Places il 15 ottobre 1966. La statua di Cabrillo \u00e8 girata verso la baia, e fu scolpita da Alvaro de Bree per conto del governo portoghese nel 1939, che poi la don\u00f2 agli Stati Uniti. Il monumento in arenaria \u00e8 alto 4 metri e pesa 7 tonnellate. L'adiacente museo proietta un filmato sul viaggio di Cabrillo, ed espone reperti della sua spedizione.\nOgni anno, in una domenica di ottobre, si tiene il Cabrillo Festival Open House. Commemora Cabrillo tramite una rappresentazione del suo arrivo a Ballast Point, nella Baia di San Diego.\nTra gli altri eventi organizzati presso il National Monument ci sono canti e danze Kumeyaay, portoghesi e messicani, stand con cibo e giornali locali, un accampamento del XVI secolo ed attivit\u00e0 per i bambini.\nIl parco offre un panorama del porto di San Diego, cos\u00ec come di Coronado e della Naval Air Station North Island. Nei giorni sereni si riescono a vedere anche Tijuana e le Isole Coronado in Messico.\nNel punto pi\u00f9 alto del parco (129 metri) si trova il vecchio faro di Point Loma, simbolo di San Diego fin dal 1854. Il faro venne chiuso nel 1891, sostituito da uno ad una minore altitudine, dato che la nebbia e le nuvole basse spesso ne oscuravano la luce.\nNell'area del parco si trovano varie installazioni militari, come batterie di artiglieria costiera costruite per proteggere il porto di San Diego dalle unit\u00e0 militari navali nemiche.Molte di queste installazioni possono essere visitate durante la passeggiata. Un vecchio edificio militare ospita una mostra sulla storia militare di Point Loma.\nIn inverno, al largo della costa, si possono vedere balenottere impegnate nella migrazione. Sul lato occidentale del parco la costa \u00e8 rocciosa, e d\u00e0 vita a pozze in cui \u00e8 possibile fare il bagno durante la bassa marea."}
{"id": "2195756", "revid": "106872", "url": "https://it.wikipedia.org/wiki?curid=2195756", "title": "Classe Ul'janovsk (portaerei)", "text": ""}
{"id": "2195759", "revid": "6923", "url": "https://it.wikipedia.org/wiki?curid=2195759", "title": "Gy6", "text": ""}
{"id": "2195765", "revid": "106872", "url": "https://it.wikipedia.org/wiki?curid=2195765", "title": "Classe Mukha (pattugliatore)", "text": ""}
{"id": "2195771", "revid": "339392", "url": "https://it.wikipedia.org/wiki?curid=2195771", "title": "Classe Udaloy (cacciatorpediniere)", "text": ""}
{"id": "2195773", "revid": "106872", "url": "https://it.wikipedia.org/wiki?curid=2195773", "title": "Classe Sadko (nave trasporto)", "text": ""}
{"id": "2195775", "revid": "106872", "url": "https://it.wikipedia.org/wiki?curid=2195775", "title": "Classe Koni (fregata)", "text": ""}
{"id": "2195780", "revid": "106872", "url": "https://it.wikipedia.org/wiki?curid=2195780", "title": "Classe Slava (incrociatore)", "text": ""}
{"id": "2195794", "revid": "324090", "url": "https://it.wikipedia.org/wiki?curid=2195794", "title": "Leopoldo Cassese", "text": "Fu direttore degli Archivi di Stato dell'Aquila e di Salerno e docente di Archivistica all'Universit\u00e0 di Napoli e all'Universit\u00e0 di Roma.\nLa sua attivit\u00e0 sul campo, prima da archivista e storico e, in seguito, anche da docente universitario, ne fece un precursore del rinnovamento della ricerca storica e documentaria del Meridione d'Italia, un filone che, nelle parole di Gabriele De Rosa, ricever\u00e0 da lui, \u00abappassionato e severo studioso dei problemi politici e sociali del Sud\u00bb \u00abfermenti e [...] sollecitazioni storiografiche\u00bb raccogliendo da Cassese \n\u00c8 considerato un precursore degli studi e delle ricerche sulle fonti e sulla storia del movimento di lotta contadina del Mezzogiorno d'Italia fra Ottocento e Novecento.\nSono suoi figli i giuristi Sabino e Antonio Cassese.\nBiografia culturale e scientifica.\nNacque ad Atripalda da Sabino Cassese e Marianna Ferullo, fu allievo del corso 1917-21 del Collegio Militare della Nunziatella e studi\u00f2 all'Universit\u00e0 di Napoli dove, allievo di Michelangelo Schipa, consegu\u00ec nel 1925 la laurea in Lettere. Ebbe alcune esperienze come docente nella scuola secondaria, che culminarono nell'ottenimento dell'abilitazione all'insegnamento di materie letterarie nelle scuole medie. Dopo questi brevi trascorsi didattici si iscrisse alla \"Scuola per archivisti e bibliotecari paleografi\" di Firenze dove, ancora allievo, collabor\u00f2 con Luigi Schiaparelli all'impostazione della \u00abGuida storica e bibliografica degli archivi e delle biblioteche d'Italia\u00bb.\nA Firenze consegu\u00ec il diploma di archivista paleografo, per divenire, l'anno dopo, direttore dell'Archivio di Stato dell'Aquila e, dopo quattro anni, dell'Archivio di Stato di Salerno.\nNegli anni dal 1923 al 1932 Cassese entr\u00f2 in contatto con intellettuali della cultura antifascista come Piero Gobetti, Giorgio Pasquali, Luigi Russo, Carlo Muscetta e i meridionalisti Guido Dorso e Tommaso Fiore. Queste frequentazioni intellettuali si accompagnarono alla maturazione di una sensibilit\u00e0 democratica avversa al fascismo che lo condurr\u00e0, terminato il conflitto mondiale, a prendere posizione nella sinistra marxista dell'immediato secondo dopoguerra.\nArchivio di stato dell'Aquila.\nCassese rimase all'Archivio di Stato del capoluogo abruzzese per quattro anni, durante i quali si dedic\u00f2 a un'ampia opera di ricognizione, inventario e ricerca archivistica sui materiali conservati nell'archivio provinciale e negli archivi comunali, parrocchiali e privati della provincia dell'Aquila.\nA questo periodo risale la pubblicazione di uno \"Studio sull'antico Archivio del Comune di Aquila\" e la trascrizione del \"Codice degli Statuti del Comune di Aquila dei secoli XIII e XV\"; quest'ultima, rimasta ancora inedita, \u00e8 ora conservata presso l'archivio aquilano.\nIl \"corpus\" cronachistico aquilano.\nUno dei risultati pi\u00f9 importanti di questa ricerca fu la valorizzazione del \"corpus\" documentario delle antiche \"Cronache aquilane\", un filone letterario di epoca medioevale, che fu precorso da Buccio di Ranallo da Popleto (XIV secolo) e che fu poi continuato da numerosi epigoni, come Niccol\u00f2 da Borbona (autore del XV secolo, che si occup\u00f2 del periodo 1362-1424), Francesco di Angeluccio di Bazzano (che scrisse del periodo 1436-1485), l'Anonimo dell'Ardinghelli e beato Bernardino da Fossa (entrambi cronisti per gli anni 1254-1423) e, infine, Alessandro de Ritiis (XVI secolo), che scrisse sul periodo dal 1362 al 1424. Un corollario di questo lavoro sar\u00e0, anni dopo, la prima edizione critica del manoscritto latino della \"Chronica civitatis Aquilae\" di Alessandro de Ritiis.\nLe linee complessive di questo intenso lavoro furono oggetto di una relazione presentata al Convegno archivistico abruzzese-molisano svoltosi a Roma nel 1931, che sar\u00e0 oggetto di autonoma pubblicazione nel 1935 (\"Gli archivi della provincia di Aquila\", Casalbordino, 1935). Ad essa far\u00e0 seguito la \"Guida storica e bibliografica degli Archivi e delle Biblioteche della citt\u00e0 e della provincia di Aquila\", pubblicata nel 1940.\nArchivio di stato di Salerno.\nDopo gli anni trascorsi all'Aquila, Cassese fu trasferito nel 1934 a Salerno per succedere a Paolo Emilio Bilotti (1860-1927) nella direzione del locale Archivio di Stato di piazza Abate Francesco Conforti, che il Bilotti aveva tenuto dal 1892 fino alla morte. \nSolo due anni prima, il regio decreto 22.9.1932, n. 1391, aveva indirizzato gli archivi provinciali a una sorte migliore, trasformandoli in archivi di stato. Cassese si diede immediatamente al riordino e alla ricostruzione dei fondi e delle serie archivistiche, riguardanti una mole documentale accumulatasi in oltre un secolo di attivit\u00e0. Il risultato del suo lavoro sar\u00e0 la redazione finale della \"Guida storica dell'Archivio di Stato di Salerno\", pubblicata nel 1957.\nA Salerno, Cassese si dedic\u00f2 anche allo studio del passato medioevale della citt\u00e0: nel solco tracciato da Michelangelo Schipa, pose particolare attenzione sulla pi\u00f9 importante istituzione medica di epoca medievale, la Scuola medica salernitana. \nIl suo esame critico si incentr\u00f2 sulla poca documentazione sopravvissuta, riuscendo a focalizzare, in particolare, il \u00abruolo e l'importanza che essa aveva avuto come istituzione accademica e universitaria, e la validit\u00e0 scientifica, nei suoi molteplici aspetti, dei manoscritti e dei documenti di archivio della \"Scola\" in relazione ai trattati di medicina arabi e medievali\u00bb, in un'indagine che ne pose la conoscenza su pi\u00f9 solide basi storiche e documentarie, facendo luce su \u00abperiodi oscuri della istituzione\u00bb e \u00abcorreggendo alcuni dati erronei o incerti che gli storiografi antichi e anche moderni avevano tacitamente accolti sulla base della tradizione che si era tramandata attraverso i secoli\u00bb.\nNell'immediato dopoguerra fu redattore della Rassegna storica salernitana, pubblicata a cura della Societ\u00e0 salernitana di storia patria. Della rivista ricopr\u00ec anche la carica di direttore dal 1945 al 1946.\nCarriera accademica.\nIl suo ingresso nel mondo accademico italiano avverr\u00e0 solo dopo il 1951: quell'anno infatti, per la prima volta in Italia, fu indetto un concorso universitario per una docenza in Archivistica, del quale Leopoldo Cassese uscir\u00e0 vincitore assoluto nazionale. La libera docenza cos\u00ec ottenuta gli aprir\u00e0 le porte alla professione universitaria, che lui condusse senza lasciare l'incarico istituzionale di direttore di un Archivio di Stato: insegner\u00e0 all'Universit\u00e0 di Napoli, dal 1952 al 1955, e quindi all'Universit\u00e0 di Roma, nei pochi anni che lo separarono dalla morte, occorsa nel 1960.\nCassese e la storia del movimento contadino.\n\u00abPrimissimo storico del movimento contadino\u00bb, Leopoldo Cassese fu un precursore nel campo della storia del ribellismo e dei movimenti di lotta contadina del Mezzogiorno d'Italia fra Ottocento e Novecento, ambito al quale egli applic\u00f2 i suoi metodi di ricerca sulle fonti primarie tra i documenti d'archivio.\nFu proprio l'inattesa scoperta di alcuni documenti fino ad allora trascurati, avvenuta nel 1948 durante il riordino di fondi archivistici, che lo sollecit\u00f2 alla \u00abrevisione storiografica\u00bb del \u00abruolo e della partecipazione delle classi subalterne salernitane alla rivoluzione quarantottesca\u00bb e al riesame critico dell'interpretazione data dalla storiografia liberale al movimento di rivolta del 1848. Gli anni in cui scriveva Cassese, tra il 1946 e il 1948, erano quelli in cui il Meridione d'Italia, e la Campania in particolare, erano percorsi da ampi movimenti di rivolta contadina che mettevano in discussione le questioni degli assetti proprietari della terra e portavano in primo piano l'urgenza di una riforma agraria. Questi fermenti ne \u00abacuirono la sensibilit\u00e0\u00bb di storico e \u00abgli rivelarono l'importanza della questione demaniale\u00bb: "}
{"id": "2195795", "revid": "106872", "url": "https://it.wikipedia.org/wiki?curid=2195795", "title": "Classe Ondatra (nave da sbarco)", "text": ""}
{"id": "2195798", "revid": "666668", "url": "https://it.wikipedia.org/wiki?curid=2195798", "title": "Coppa Italia 2006-2007 (calcio a 5)", "text": "La 22\u00aa edizione della Coppa Italia si \u00e8 svolta tra il 16 ed il 19 marzo 2007 presso il Palazzetto dello Sport \"Rosario Livatino\" sito a Cannizzaro di Aci Castello. Alla manifestazione sono qualificate di diritto le societ\u00e0 giunte nelle prime otto posizioni al termine del girone di andata del campionato di Serie A."}
{"id": "2195800", "revid": "1766026", "url": "https://it.wikipedia.org/wiki?curid=2195800", "title": "Iseo (oratore)", "text": "Biografia.\nNon si sa molto della vita di Iseo. Sebbene abbiano scritto a lungo di lui sia Dionigi di Alicarnasso sia lo pseudo Plutarco della \"Vita dei dieci oratori\", numerosi dubbi vi sono sia riguardo alle date che ai luoghi di nascita e di morte. Pochi i dati certi anche sugli eventi principali legati alla vita e alla professione. Nacque forse a Calcide, nell'isola di Eubea o ad Atene da Diagora, il cui nome non sembra essere ateniese. I dubbi sul luogo della sua nascita non ci permettono di sapere se egli fosse cittadino ateniese o meteco. Quel che \u00e8 innegabile \u00e8 che egli visse ad Atene, dove esercit\u00f2 la professione di logografo. Con ogni probabilit\u00e0, fu discepolo di Isocrate e maestro di Demostene, che presumibilmente si rivolse a Iseo perch\u00e9 lo aiutasse nella causa contro i disonesti tutori Afobo ed Onetore.\nOpere.\nDelle 64 orazioni giudiziarie attribuite ad Iseo dagli antichi, che tuttavia ne giudicavano 14 di dubbia autenticit\u00e0, ne restano soltanto undici, di cui l'ultima incompleta; una dodicesima opera (\"In difesa di Eufileto\") ci \u00e8 stata tramandata attraverso un lungo frammento dal\" De Isaeo Iudicium\" di Dionigi di Alicarnasso. Tranne quest'ultima, tutte le opere rimaste risaltano essere \"logoi klerikoi\" (\u03bb\u03cc\u03b3\u03bf\u03b9 \u03ba\u03bb\u03b7\u03c1\u03b9\u03ba\u03cc\u03b9), ovvero orazioni\" \"trattanti questioni di eredit\u00e0. Iseo \u00e8 pertanto la fonte principale di conoscenza del diritto attico riguardante la successione. Egli peraltro \u00e8 incluso nell'elenco dei dieci oratori attici del \"Canone alessandrino\" di Aristofane di Bisanzio e Aristarco di Samotracia. La maggiore delle orazioni di Iseo (\"Per l'eredit\u00e0 di Cleonimo\") fu scoperta nel 1815 da Angelo Mai."}
{"id": "2195802", "revid": "106872", "url": "https://it.wikipedia.org/wiki?curid=2195802", "title": "Classe Emba (nave posacavi)", "text": ""}
{"id": "2195809", "revid": "32823189", "url": "https://it.wikipedia.org/wiki?curid=2195809", "title": "Repubblica napoletana", "text": ""}
{"id": "2195814", "revid": "597981", "url": "https://it.wikipedia.org/wiki?curid=2195814", "title": "Societ\u00e0 italiana per l'organizzazione internazionale", "text": "La Societ\u00e0 Italiana per l'Organizzazione Internazionale (SIOI) \u00e8 un ente morale a carattere internazionalistico, operante sotto la vigilanza del Ministero degli Affari Esteri. Fondata il 4 ottobre 1944 grazie al supporto di Alcide De Gasperi, ha sede a Roma; riconosciuta con D.P.R. del 27/12/1948 n.1700 \u00e8 disciplinata con D.P.R. del 28/12/1982 n. 948.\nLa SIOI ha come finalit\u00e0 istituzionale la diffusione dell'informazione, la formazione e la ricerca sui temi dell'organizzazione e cooperazione internazionale e sullo sviluppo delle relazioni internazionali e sull'integrazione europea.\nLa SIOI svolge la sua attivit\u00e0 nella sede centrale di Palazzetto Venezia a Roma e opera anche presso le sue sezioni di Torino e Milano.\nStoria ed attivit\u00e0.\nLa SIOI svolge attivit\u00e0 di formazione diplomatica sia per il Ministero degli Affari Esteri sia per istituzioni internazionali e per la pubblica amministrazione italiana. Organizza inoltre un'intensa attivit\u00e0 di convegni e seminari sulle relazioni internazionali, e da molti anni promuove numerosi master a carattere internazionalistico.\nIn particolare, dal 1946 organizza il corso di preparazione alla carriera diplomatica in collaborazione con il Ministero degli Affari Esteri. Promuove anche numerosi corsi preparatori per funzionari e dirigenti su incarico dell'Unione europea. La sua biblioteca raccoglie tutti i documenti delle Nazioni Unite e della Societ\u00e0 delle Nazioni fin dalle loro origini, provenienti dalle sedi delle Nazioni Unite di New York, Ginevra e Vienna oltre che, dal 1958, tutte le pubblicazioni delle istituzioni comunitarie.\nDal 1946 fa parte dell'Unione internazionale delle accademie diplomatiche, con sede a Vienna. La SIOI \u00e8 l'associazione italiana per le Nazioni Unite membro fondatore della Federazione mondiale delle associazioni per le Nazioni Unite (WFUNA).\nDal 2012 ne \u00e8 presidente Franco Frattini, primo politico a ricoprire un incarico finora riservato a diplomatici ed accademici di altissimo livello. Gli attuali vicepresidenti sono Umberto Leanza, Marcello Salimei e Riccardo Sessa. Il direttore generale \u00e8 Sara Cavelli.\nLa SIOI pubblica una rivista trimestrale dal titolo \"La Comunit\u00e0 internazionale\" dedicata a questioni di relazioni internazionali e di diritto internazionale.\nSezioni distaccate.\nLa sede centrale \u00e8 a Roma; le Sezioni hanno sede a Torino (Sezione Piemonte e Valle d'Aosta) e Milano (Sezione Lombardia).\nSezione Piemonte e Valle d'Aosta.\nLa Sezione Piemonte e Valle d'Aosta della SIOI ha sede a Torino e porta avanti una serie di attivit\u00e0 volte alla promozione delle tematiche inerenti alle organizzazioni internazionali sul territorio del Piemonte e della Valle d'Aosta. La sede \u00e8 sita presso il Campus delle Nazioni Unite di Torino e custodisce anche la Biblioteca Depositaria 186 delle Nazioni Unite.\nLa sezione \u00e8 stata fondata l'11 marzo 1947 a Torino come \"Sezione di Torino\" e ha avuto come primo presidente Gioele Solari. Tra i suoi membri si ritrovano alcuni degli esponenti di spicco della societ\u00e0 civile torinese, come Norberto Bobbio che ne fu segretario dal 1949 al 1958 o Adriano Olivetti che ne fu consigliere dalla fondazione fino all'anno della sua morte nel 1960.\nDal 2007, ha esteso le sue attivit\u00e0 anche alla Valle d'Aosta ed ha mutato il suo nome in \"Sezione Piemonte e Valle d'Aosta\".\nOltre alle attivit\u00e0 di formazione e promozione in ambito internazionalistico, la sezione porta avanti numerose collaborazioni con l'Universit\u00e0 degli Studi di Torino.\nMovimento Studentesco per l'Organizzazione Internazionale.\nIl MSOI rappresenta la sezione giovanile della Societ\u00e0. Nato nel 1947 in Roma \u00e8 il membro giovanile italiano del WFUNA, rendendo il Movimento l'Associazione giovanile delle Nazioni Unite in Italia (United Nations Youth Association). Diffusa a livello nazionale in comitati locali (Gorizia, Milano, Napoli, Roma, Torino) ha lo scopo di avvicinare i giovani al mondo delle relazioni internazionali attraverso attivit\u00e0 dedicate ai giovani tra i 16 ed i 30 anni, principalmente studenti universitari. Le attivit\u00e0 consistono in simulazioni dei lavori delle organizzazioni internazionali, collaborazioni con rappresentanze diplomatiche straniere in Italia, conferenze, seminari e viaggi istituzionali."}
{"id": "2195815", "revid": "106872", "url": "https://it.wikipedia.org/wiki?curid=2195815", "title": "Classe Yaz (pattugliatore)", "text": ""}
{"id": "2195816", "revid": "106872", "url": "https://it.wikipedia.org/wiki?curid=2195816", "title": "Classe Shmel (motovedetta)", "text": ""}
{"id": "2195820", "revid": "767487", "url": "https://it.wikipedia.org/wiki?curid=2195820", "title": "Boo Davis", "text": ""}
{"id": "2195821", "revid": "16972", "url": "https://it.wikipedia.org/wiki?curid=2195821", "title": "Une Saison en Enfer", "text": ""}
{"id": "2195827", "revid": "106872", "url": "https://it.wikipedia.org/wiki?curid=2195827", "title": "Classe Pomornik (hovercraft)", "text": ""}
{"id": "2195829", "revid": "767487", "url": "https://it.wikipedia.org/wiki?curid=2195829", "title": "Istituto storico della Resistenza in Toscana", "text": "LIstituto storico della Resistenza in Toscana \u00e8 associato all'\"Istituto nazionale Ferruccio Parri. Rete degli istituti per la Storia della Resistenza e dell'et\u00e0 contemporanea\" (INSMLI).\nL'organizzazione.\nDeve le sue origini ad un gruppo di antifascisti fiorentini, formato da Carlo Campolmi, Dino Del Poggetto, Enzo Enriques Agnoletti, Mario Fabiani, Mario Leone, Foscolo Lombardi, Attilio Mariotti, Achille Mazzi, Guido Mazzoni, Giulio Montelatici, Nello Niccoli, che lo fondarono il 24 ottobre 1953.\nL'Istituto si occupa di storia contemporanea, in particolare del Novecento italiano ed europeo, del fascismo e dell'antifascismo e della Resistenza in Italia e in Toscana. Possiede un ampio patrimonio archivistico e bibliotecario, comprensivo di una ricca collezione di periodici, di fotografie e di testimonianze scritte e orali (audio e video).\nSvolge una intensa attivit\u00e0 di ricerca e didattica della storia, per insegnanti e studenti di ogni ordine e classe, collabora con le universit\u00e0 toscane e altri istituti culturali, anzitutto gli Istituto storici della Resistenza e dell'et\u00e0 contemporanea presenti in Toscana e in generale quelli associati alla rete Insmli. Promuove inoltre iniziative volte a consolidare il ruolo della conoscenza storica nel dibattito pubblico, in collaborazione con associazioni e altri soggetti della societ\u00e0 civile.\nVive di contributi pubblici e privati, in prevalenza su specifici progetti.\nLa sua sede attuale \u00e8 in via Giosu\u00e8 Carducci 5 a Firenze, dove si trova dal 17 novembre 2008. In precedenza aveva sede in via Cavour, nel palazzo Medici Riccardi, dove conserva ancora dei locali ad uso prevalentemente espositivo, e per un certo periodo in via dei Pucci, a palazzo Pucci, ove era conservato l'archivio documentario e fotografico, con la nastroteca e la videoteca.\nFinalit\u00e0.\nL'Istituto:\nFondi.\nL'Istituto conserva, tra l'altro, alcuni fondi di partecipanti alla guerra di liberazione, fra i quali il \"Fondo Nello Niccoli\", contenente corrispondenza, cimeli, carte, quello di Aldobrando Medici Tornaquinci,contenente documenti riguardanti la sua attivit\u00e0 politica, donati all'Istituto dagli eredi; l'archivio di Foscolo Lombardi.\nInoltre si possono ricordare, per la loro entit\u00e0 e importanza: il Fondo comitato Toscano di Liberazione nazionale (CTLN), il Fondo comitati di Liberazione nazionale (CLN) dei Comuni della provincia di Firenze, il Fondo comitato provinciale di Liberazione Nazionale (CPLN) di Apuania, il Fondo archivio di Giustizia e Libert\u00e0, il Fondo Gaetano Salvemini, il Fondo Associazione Nazionale Partigiani d'Italia (ANPI) di Firenze e il Fondo Regione Toscana.\nNegli ultimi due decenni del Novecento l'Istituto ha provveduto ad acquisire presso l'Archivio centrale dello Stato una corposa documentazione relativa al fascismo ed all'antifascismo toscani e numerosi microfilm della documentazione prodotta dai reparti della Wehrmacht, acquistati dal \"National Archives\" di Washington, che operarono in Toscana.\nLa biblioteca nel 1962.\nNel 1962 il Consiglio dell'Istituto acquist\u00f2 moltissimi volumi d'argomento storico, tutti del periodo che va dalla prima guerra mondiale alla Liberazione e alla ricostruzione. La biblioteca comprendeva allora 1727 fra volumi e opuscoli. I volumi furono tutti catalogati dal consigliere Dino Del Poggetto, grazie al quale la biblioteca ebbe un registro d'accesso e uno schedario; gli opuscoli furono anch'essi registrati e catalogati.\nNegli anni successivi fu costantemente proseguita l'integrazione della biblioteca con acquisti sul mercato corrente e antiquario e acquisizioni di donazioni (ad es. fondo librario Giovanni Francovich, fondo librario Ferdinando Schiavetti), che la portarono alla consistenza di varie decine di migliaia di titoli.\nBiblioteca e archivio.\nL'accesso alla biblioteca e all'archivio fu stabilito da un regolamento redatto da Foscolo Lombardi e approvato, con modifiche, dal Consiglio. Sia la biblioteca che l'archivio ricevettero numerose donazioni da soci e amici dell'Istituto, consistenti in libri, documenti, materiale fotografico, giornali, stampe e manifesti clandestini, relazioni di formazioni partigiane, documenti che facevano parte dell'archivio della commissione di epurazione, documenti estratti dal processo Mario Carit\u00e0, riguardanti il suo arresto e la sua successiva deportazione, cimeli\n\u00c8 opportuno precisare: a) che le carte concernenti la commissione di epurazione non hanno mai fatto parte dell'archivio dell'Istituto, perch\u00e9 alla conclusione dei lavori di detta commissione la documentazione da essa prodotta fu consegnata alla prefettura di Firenze; con queste carte furono versate, e mai pi\u00f9 ritrovate, anche le pratiche dell'Ufficio informazioni del CTLN, il quale, quindi, per questo aspetto risulta mutilo; b) che le carte definite come relative al processo di Mario Carit\u00e0, in realt\u00e0 sono i documenti concernenti il processo ai componenti della banda che dal Carit\u00e0 prese nome; infatti il Carit\u00e0 non fu mai arrestato,n\u00e9 processato per la semplice ragione che nei primi giorni dopo la fine della guerra rimase ucciso in uno scontro a fuoco con un reparto delle forze di sicurezza angloamericane, che lo stavano ricercando.\nUna valutazione dell'entit\u00e0 e dell'importanza dell'archivio dell'ISRT pu\u00f2 essere condotta sulla base della Guida archivistica, che fa parte della \u00abGuida agli archivi della Resistenza\u00bb pubblicata sulla \u00abRassegna degli archivi di Stato\u00bb, nuova serie, a. II (2006), n. 1-2\nAltre donazioni.\nL'Istituto ricevette altre donazioni: l'ultimo scritto autografico di Piero Calamandrei, intitolato \"Questa nostra Repubblica\", dalla signora Ada Calamandrei; documenti riguardanti il C.L.N. di Asciano e di Castelfiorentino; furono donati dagli eredi di Aldemiro Campodonico documenti riguardanti il processo penale Campodonico-Favi per la contesa propriet\u00e0 del \"Nuovo Giornale\" ; inoltre fu donata dal Ministero della pubblica istruzione-Direzione generale accademie e biblioteche una settantina di volumi intorno alla storia del fascismo\nAttivit\u00e0.\nBorse di studio.\nA partire dal 1965, con il consenso del Ministero della pubblica istruzione e del locale Provveditorato agli Studi, l'Istituto band\u00ec un concorso per assegnare un premio annuale al migliore tema svolto fra gli alunni delle scuole medie superiori. Questo premio fu intestato alla memoria di Adina Tenca, consorte di Enzo Enriques Agnoletti, che dette in gestione all'Istituto una somma, i cui frutti, maturati annualmente, servirono alla costituzione del premio Fu istituito anche il premio Luigi Boniforti, destinato alla migliore tesi di laurea sulla Resistenza che fosse discussa in una delle Universit\u00e0 della Toscana Il Consiglio Nazionale delle Ricerche assegn\u00f2 all'Istituto una borsa di ricerca di un milione di lire per lo svolgimento di un programma di \"Individuazione e reperimento di fonti documentarie e di materiale archivistico sulla Resistenza nelle varie province della Toscana\"\nAssemblee svolte nel 1964-1965.\nIl 15 marzo 1964 Carlo Ludovico Ragghianti commemor\u00f2 Cesare Fasola. Il 31 gennaio 1965 il segretario Foscolo Lombardi, insieme a Giorgio Spini, Giulio Montelatici, Nello Traquandi, \"Alfredo Merlini\", \"Giuseppe Pratesi\", ricordarono Attilio Mariotti\nIl convegno di Storia della Resistenza in Toscana.\nIn questo Istituto, il 29 settembre 1963, si tenne, nella sala di Luca Giordano, in palazzo Medici Riccardi, il primo convegno di Storia della Resistenza in Toscana, dal titolo \"I C.L.N. della Toscana nei loro rapporti col Governo militare Alleato e col Governo dell'Italia liberata\". Nel programma del convegno era prevista la celebrazione del ventennale della costituzione dei C.L.N. ed Enzo Enriques Agnoletti ne fu il relatore, con l'introduzione a cura di Carlo Ludovico Ragghianti\n4 novembre 1966.\nDurante l'alluvione del 1966 a Firenze, l'Istituto, la cui sede era situata al piano terreno del Palazzo Medici Riccardi, fu investito e ricoperto da acqua e melma e furono allagati molti documenti, fra i quali le carte Calamandrei, le carte Foscolo Lombardi. Anche la collezione dei giornali clandestini, pubblicati durante la guerra di liberazione, insieme ai giornali, ai periodici del periodo fascista, pre-fascista e post-liberazione e insieme alla collezione de La Martinella, primo foglio socialista stampato in Toscana fra il 1886 e il 1923, ebbero la stessa sorte. La biblioteca, specializzata per il periodo dell'epoca fascista e della seconda guerra mondiale, \"comprendente opere ormai introvabili\" present\u00f2 circa 1.000 volumi allagati, su circa 5.000 volumi. Altri danni subirono gli schedari, il mobilio, le pubblicazioni dell'Istituto. I lavori di liberazione dal fango iniziarono fin dal 5 novembre 1966 e videro la partecipazione, sotto la direzione del personale dell'Istituto, fra gli altri, di studenti statunitensi della Syracuse University e dello Smith College, di studenti dell'Universit\u00e0 di Siena, di Firenze e di Piombino Da una prima stima, fu constatato che gran parte dei documenti poteva essere salvata, mentre i 1.000 volumi alluvionati avrebbero potuto in parte essere restaurati ed in parte essere sostituiti con l'acquisto di libri nuovi. In effetti il materiale documentario alluvionato pot\u00e9 essere salvato nella misura del 95/98 % in virt\u00f9 degli aiuti pervenuti dall'Amministrazione provinciale di Pistoia e dagli altri Istituti della Resistenza presenti in Italia, in particolare quello di Torino.\n\"La Toscana nel regime fascista (1922-1939)\".\nIl 23 e il 24 maggio 1969, nella \"Sala delle Quattro Stagioni\" del Palazzo Medici Riccardi a Firenze, si tenne un convegno di studi sul tema: \"La Toscana nel regime fascista (1922-1939)\". Gli atti ufficiali di questo convegno furono stampati sul volume edito da Leo S. Olschki per iniziativa dell'Unione Regionale delle Province Toscane (URPT), dell'Amministrazione Provinciale di Firenze e dell'Istituto Storico della Resistenza in Toscana.\nStorici e studiosi presenti al Convegno.\nIl Comitato Direttivo della \"Biblioteca di Storia Toscana moderna e contemporanea\" affid\u00f2 gli aspetti organizzativi e le caratteristiche del Convegno ad un comitato composto dai professori Giorgio Spini, Ernesto Ragionieri, Giorgio Mori, Carlo Francovich. Alla parte esecutiva aderirono i professori Andrea Binazzi ed Ivo Giusti dell\"'Ufficio Cultura\" della Provincia di Firenze. Furono presentate molte relazioni ed interventi di storici italiani e stranieri, fra i quali Alberto Predieri, Mario Rossi, Giorgio Luti, Emilio Sereni, Stuart Woolf, dell'Universit\u00e0 di Reading nel Regno Unito, Max Gallo, Wilhelm Alff di Marburgo, Leopoldo Sandri, direttore generale dell'Archivio Centrale dello Stato, il dottor Bonelli della Fondazione Einaudi di Torino, gli studiosi Antonio Bernieri, Roberto Cantagalli, Lando Bortolotti, Franca Pieroni Bortolotti, Marino Raicich, Antonio Pellicani, Franco Catalano.\nInterventi di Gabbuggiani e di Niccoli.\nIl Presidente della Provincia di Firenze, che all'epoca era Elio Gabbuggiani, disse che il convegno si proponeva di apportare un contributo alla storia delle strutture economiche, politiche e sociali dell'Italia fascista, nel periodo storico compreso dal 1922 al 1939.\nNello Niccoli, in quell'anno presidente dell'Istituto Storico della Resistenza in Toscana, nel suo discorso di apertura spieg\u00f2 che il convegno si proponeva di studiare con quali metodi il fascismo si fosse instaurato nella regione; quali strutture avesse usato nei riguardi della politica economica, sociale e culturale; quali forze si fossero associate al regime per trarne profitto e chi, al contrario, avesse sofferto per l'oppressione politica e lo sfruttamento economico della dittatura fascista. Niccoli disse: \"Dobbiamo indagare se vi furono aspetti positivi del fascismo nella nostra regione. Quanto pi\u00f9 saremo obiettivi, tanto pi\u00f9 saremo fedeli non solo al nostro dovere di storici, ma anche a quello di democratici e di antifascisti\". Aggiunse che, se il convegno non fosse giunto a risultati immediati, sarebbero stati importanti \"l'impostazione di studio, i suggerimenti della ricerca\" formulati \"in [...] due giorni di lavoro, in nome di un rigoroso ed obiettivo criterio scientifico\"\nAltri convegni.\nOltre al Convegno sopra citato l'Istituto, precorrendo studi che negli anni seguenti avrebbero avuto largo spazio, organizz\u00f2 nell'autunno 1963 il Convegno su \"La Resistenza e gli Alleati in Toscana\" e, successivamente, \"La Toscana nella seconda guerra mondiale\".\n\"La liberazione di Firenze\".\nLa documentazione utile alla stesura del libro \"La liberazione di Firenze\" fu resa disponibile dall'Istituto Storico della Resistenza in Toscana, grazie alla collaborazione di Giovanni Verni che \"valut\u00f2\" e \"coordin\u00f2\" il materiale utilizzato. Per la copertina del volume, l'Istituto Storico della Resistenza in Toscana concesse la foto storica di Firenze\nIn realt\u00e0 Giovanni Verni non valut\u00f2 e non coordin\u00f2 un bel niente, ma si limit\u00f2 a favorire le ricerche dell'autore del libro, Giovanni Frullini, indicando, come era uso fare con tutti coloro che si rivolgevano a lui, pubblicazioni e documenti presenti in Istituto, concernenti l'argomento della ricerca."}
{"id": "2195830", "revid": "106872", "url": "https://it.wikipedia.org/wiki?curid=2195830", "title": "Classe Nanuchka (corvetta)", "text": ""}
{"id": "2195831", "revid": "921573", "url": "https://it.wikipedia.org/wiki?curid=2195831", "title": "Michael Kors", "text": "Biografia.\nFiglio di Joan Krystosek Kors, un'ex fotomodella, Kors studia design della moda al Fashion Institute of Technology di New York, e comincia a disegnare abiti all'et\u00e0 di 19 anni. Nel 1981 lancia la sua prima linea di abbigliamento femminile con il marchio \"Michael Kors\", ispirata a un abbigliamento sportivo d'alta moda.\nNel 1997 disegna la sua prima linea di pr\u00eat-\u00e0-porter maschile e, contemporaneamente, inizia a lavorare per la casa di moda francese C\u00e9line, di cui, nel 1999, diventa anche il direttore artistico. Dopo aver rivoluzionato la maison, Kors lascia C\u00e9line nel 2003 dopo avere gi\u00e0 lanciato la sua linea uomo e il suo primo profumo, distribuito da Givenchy. Nello stesso anno apre due nuovi punti vendita Michael Kors a New York (sulla Madison Avenue) e si dedica al proprio marchio tramite la societ\u00e0 Michael Kors Holdings Ltd (MKH Ltd), rilanciata da due investitori (il canadese Lawrence Sheldon Strulovitch e il cinese Silas Chou, il quale gi\u00e0 nel 1989 aveva acquisito e rilanciato Tommy Hilfiger), che con un investimento di 100 milioni di dollari rilevano una partecipazione di maggioranza. \nVengono quindi aperte altre boutique a SoHo e a Tokyo, nel 2004 \u00e8 lanciata la linea MICHAEL Michael Kors che comprende borse e scarpe da donna e abbigliamento donna pr\u00eat-\u00e0-porter. Nel 2011 Stroll e Chou quotano MKH Ltd alla Borsa di New York per poi vendere progressivamente negli anni anche le loro quote di partecipazione nella societ\u00e0, l'ultimo disinvestimento di Chou avviene nel giugno 2018 con la vendita a MKH Ltd della filiale di Hong Kong. \nNel luglio 2017 la societ\u00e0 di Kors, la MKH Ltd, rileva l'azienda di scarpe Jimmy Choo Ltd per 896 milioni di sterline (1,2 miliardi di dollari). Nello stesso anno la societ\u00e0, che gestisce 827 negozi, decide di chiuderne un centinaio. Nel settembre 2018 MKH Ltd acquisisce per 2,1 miliardi di dollari (1,83 miliardi di euro) la casa di moda Gianni Versace. Con la chiusura dell'accordo la Michael Kors Holdings cambia il nome in Capri Holdings, come l'isola italiana considerata simbolo del lusso. La famiglia Versace (Santo, la sorella Donatella e la figlia di Donatella, Allegra Versace Beck) avr\u00e0 una quota di minoranza in Capri Holdings.\nTestimonial.\nFra le celebrit\u00e0 ad aver vestito abiti di Michael Kors si possono citare fra le altre Jennifer Lopez, Heidi Klum, Catherine Zeta Jones e Joan Allen, Melania Trump, Ivanka Trump, Hillary Clinton, Angelina Jolie. Michelle Obama ha indossato un abito nero senza maniche della stilista per il suo primo ritratto ufficiale come First Lady. Inoltre Kors ha disegnato, quando era direttore creativo di Celine, molti abiti per il cinema fra cui quelli di Gwyneth Paltrow per il film \"Possession - Una storia romantica\", quelli di Cate Blanchett per \"Bandits\", quelli di Ren\u00e9 Rosso per \"Gioco a due\", quelli di Uma Thurman per \"La mia super ex ragazza\".\nLe campagne pubblicitarie per Kors, scattate da Mario Testino, riflettono spesso gli sportswear del jet set che piacciono ai suoi fan. Le campagne precedenti includono la modella Carmen Kass in un safari in Africa e il relax su uno yacht. Le campagne pi\u00f9 recenti presentano come modelli Joan Smalls e Freja Beha-Erichsen. Kors \u00e8 stato fino al 2012 un giudice del programma televisivo di reality show \"Project Runway\", trasmesso per cinque stagioni. \nVita privata.\nMichael Kors ha sposato il suo partner, Lance Le Pere, sulla spiaggia di Southampton il 16 agosto 2011, pochi mesi dopo che nello stato di New York erano diventati legali i matrimoni omosessuali."}
{"id": "2195836", "revid": "106872", "url": "https://it.wikipedia.org/wiki?curid=2195836", "title": "Classe Bora (hovercraft)", "text": ""}
{"id": "2195841", "revid": "106872", "url": "https://it.wikipedia.org/wiki?curid=2195841", "title": "Classe Tarantul (motocannoniera)", "text": ""}
{"id": "2195844", "revid": "106872", "url": "https://it.wikipedia.org/wiki?curid=2195844", "title": "Classe Vosh (pattugliatore)", "text": ""}
{"id": "2195848", "revid": "106872", "url": "https://it.wikipedia.org/wiki?curid=2195848", "title": "Classe Piyavka (pattugliatore)", "text": ""}
{"id": "2195849", "revid": "106872", "url": "https://it.wikipedia.org/wiki?curid=2195849", "title": "Classe Zhenya (dragamine)", "text": ""}
{"id": "2195851", "revid": "39900", "url": "https://it.wikipedia.org/wiki?curid=2195851", "title": "Christine Cooper", "text": ""}
{"id": "2195852", "revid": "106872", "url": "https://it.wikipedia.org/wiki?curid=2195852", "title": "Classe Sonya (dragamine)", "text": ""}
{"id": "2195854", "revid": "106872", "url": "https://it.wikipedia.org/wiki?curid=2195854", "title": "Classe Gorya (cacciamine)", "text": ""}
{"id": "2195857", "revid": "106872", "url": "https://it.wikipedia.org/wiki?curid=2195857", "title": "Classe Barentsevo More (dragamine ausiliario)", "text": ""}
{"id": "2195863", "revid": "106872", "url": "https://it.wikipedia.org/wiki?curid=2195863", "title": "Classe Rybak (dragamine)", "text": ""}
