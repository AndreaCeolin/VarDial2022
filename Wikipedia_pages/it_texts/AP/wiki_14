{"id": "2221807", "revid": "112929784", "url": "https://it.wikipedia.org/wiki?curid=2221807", "title": "L'arrivo della morte", "text": "L'arrivo della morte \u00e8 un racconto che appartiene alla leggende aborigene.\nTrama.\nQuesta leggenda narra che il Dio del cielo \"Baiame\" cre\u00f2 il primo uomo in Australia, lo chiam\u00f2 \"Ber-rook-boorn\", e gli diede una moglie. Successivamente impose un suo segno sacro su un grande albero di eucalipto (\"yarran\") che cresceva nei pressi di un alveare. \"Baiame\" pose il divieto agli umani di toccare l'albero sacro, le api e il loro miele. E per un certo periodo il primo uomo e la prima donna terrestri rispettarono le consegne. Venne, per\u00f2, il giorno in cui la donna, trovandosi nelle vicinanze dell'albero non seppe resistere alla tentazione di procurarsi della legna e di assaggiare il miele. Ma facendo cos\u00ec liber\u00f2 \"Narahdarn\", il pipistrello custode dell'albero, che da quel giorno divenne il simbolo della morte che ha colpito tutti i discendenti del primo uomo. E questo avvenimento pose fine all'et\u00e0 dell'oro degli aborigeni."}
{"id": "2221808", "revid": "86599", "url": "https://it.wikipedia.org/wiki?curid=2221808", "title": "Troiano (astronomia)", "text": "In astronomia, un troiano \u00e8 un asteroide o un satellite naturale che condivide la stessa orbita di un pianeta maggiore o di un altro satellite, ma non collide con gli stessi poich\u00e9 orbita intorno a uno dei due punti di Lagrange di stabilit\u00e0, L4 e L5, situati 60\u00b0 davanti e dietro il corpo celeste pi\u00f9 grande.\nIl termine in origine si riferiva agli asteroidi troiani che orbitano intorno ai punti lagrangiani di Giove. Sono stati successivamente scoperti oggetti orbitanti rispetto ai punti di Lagrange di Nettuno, di Marte e della Terra. Sono inoltre noti dei satelliti troiani, che orbitano intorno ai punti di Lagrange di due satelliti di Saturno di medie dimensioni, Teti e Dione."}
{"id": "2221809", "revid": "22475", "url": "https://it.wikipedia.org/wiki?curid=2221809", "title": "Alla Musa", "text": "Alla Musa \u00e8 un componimento poetico scritto da Ugo Foscolo tra il 1802 e il 1803. La struttura tematica \u00e8 incentrata sulla contrapposizione fra un passato, quello della giovent\u00f9 del poeta, fecondo di poesie, e un presente nella maturit\u00e0 in cui l'ispirazione \u00e8 quasi inaridita. Foscolo vi esprime il proprio dolore per una vita piegata dal tormento che neppure la poesia pu\u00f2 mitigare.\nSi possono facilmente riconoscere varie analogie tra questo e gli altri sonetti di Foscolo. L'uso dell'interlocutore diretto \u00e8 comune anche a \"A Zacinto\", \"In morte del fratello Giovanni\", \"Alla sera\": infatti si rivolge rispettivamente al luogo di nascita, al fratello deceduto e alla sera. Comune \u00e8 anche la ripresa di elementi classici: la Musa, i Numi, Venere e Ulisse.\nTesto.\nPur tu copia versavi alma di canto\nsu le mie labbra un tempo, Aonia Diva,\nquando de' miei fiorenti anni fuggiva\nla stagion prima, e dietro erale intanto\nquesta, che meco per la via del pianto\nscende di Lete ver la muta riva:\nnon udito or t'invoco; ohim\u00e8! soltanto\nuna favilla del tuo spirto \u00e8 viva.\nE tu fuggisti in compagnia dell'ore,\no Dea! tu pur mi lasci alle pensose\nmembranze, e del futuro al timor cieco.\nPer\u00f2 mi accorgo, e mel ridice amore,\nche mal ponno sfogar rade, operose\nrime il dolor che deve albergar meco.\nComprensione complessiva e analisi.\nUgo Foscolo compose tra il 1802 e il 1803 quattro sonetti, in aggiunta ai precedenti, considerati i suoi migliori e forse i pi\u00f9 belli della letteratura italiana. Tra questi vi \u00e8 \u201cAlla Musa\u201d, in cui lo scrittore, che sempre e soltanto dalla poesia ha tratto conforto alle sue pene, avverte che la Musa lo abbandona, poich\u00e9 sente che le poche rime faticosamente costruite non valgono a lenirgli il male che prova il suo cuore, deluso per l'amore contrastato e per la patria tradita.\nAnche in questo sonetto appaiono evidenti gli elementi neoclassici e preromantici che caratterizzano le opere foscoliane.\nIl neoclassicismo \u00e8 un movimento letterario ispirato alla classicit\u00e0, in particolar modo nella compostezza formale, nell'armonia, nell'equilibrio e nella sobriet\u00e0 dell'arte classica attraverso la sublimazione delle passioni. Nel brano si pu\u00f2 ritrovare questa nostalgica evocazione del mondo classico nell'amara considerazione che l'autore fa \ndella sua situazione attuale, nell'invocazione alla musa, nel ricordare \u201cla stagion prima\u201d della sua vita, quando la Musa ancora lo ispirava. A sottolineare questo aspetto vi \u00e8 inoltre un forte enjambement (vv 4-5). \nInoltre, per Foscolo, la poesia \u00e8 il vertice dell'attivit\u00e0 umana, in grado di vincere la sofferenza: in questo caso, per\u00f2, egli risulta triste e nostalgico, poich\u00e9 non reputa soddisfacenti i risultati del suo lavoro.\nIl preromanticismo, invece, si pone come interprete della crisi del razionalismo e dell'ottimismo illuministico. Nel sonetto si possono facilmente ritrovare le caratteristiche generali di questa corrente, a partire dallo stato d'animo dell'autore, che appare triste, malinconico e frustrato in tutto il componimento; la presentazione di paesaggi desolati, come il fiume Lete (verso 6); l'esaltazione della poesia, presente in tutto il testo come motivo principale per il suo dolore; il senso di timore verso il futuro, che per noi \u00e8 ignoto e talvolta pauroso (verso 11).\nIl sonetto risulta, quindi, come un lamento, una preghiera disperata rivolta alla Musa che lo lascia \u201calle pensose membranze, e del futuro al timor cieco\u201d (ai pensosi ricordi e ad un cieco timore del futuro).\nProprio quest'ultima frase riflette al meglio il tema centrale della poesia: il dolore e l'incognita del futuro, che affliggono e spaventano l'autore. Di rilevante importanza \u00e8 l'utilizzo dell'interlocutore diretto, in quanto il sonetto non appare soltanto come componimento poetico, ma anche come una vera e propria preghiera alla Musa, alla quale si rivolge direttamente nelle due quartine e nella prima terzina. L'autore, in tal modo, cerca di coinvolgere maggiormente il lettore nella sua sofferenza.\nIl sonetto \u00e8 composto da due quartine, l'una incrociata (ABBA), l'altra alternata (ABAB), e da due terzine (CDE). I primi sei versi comprendono il primo periodo, che, data la sua lunghezza, sembra avere la funzione di introdurre il lettore nel dolore di Foscolo. Nei versi successivi, invece, i periodi sono decisamente pi\u00f9 corti e, per ben due volte, punti esclamativi sottolineano maggiormente le invocazioni.\nIl ritmo presente \u00e8 veloce, fatta eccezione per l'ultima terzina, che racchiude la riflessione dell'autore sulla propria sofferenza.\nNel primo periodo suoni e termini sono caratteristici del Dolce Stil Novo, mentre in seguito diventano progressivamente pi\u00f9 aspri, in particolar modo con l'utilizzo di \u201cr\u201d spesso accompagnate da consonanti quali \u201ct\u201d, \u201cm\u201d, \u201cc\u201d."}
{"id": "2221812", "revid": "287204", "url": "https://it.wikipedia.org/wiki?curid=2221812", "title": "Ivar Lo-Johansson", "text": ""}
{"id": "2221819", "revid": "767487", "url": "https://it.wikipedia.org/wiki?curid=2221819", "title": "Bouygues T\u00e9l\u00e9com 2008", "text": "Questa voce raccoglie le informazioni riguardanti la Bouygues T\u00e9l\u00e9com nelle competizioni ufficiali della stagione 2008.\nStagione.\nLa squadra ciclistica francese partecip\u00f2, nella stagione 2008, all'UCI ProTour. Nel circuito Pro arrivarono tre vittorie, mentre in quello Continental, tredici. La squadra chiuse al quindicesimo posto nella classifica ProTour.\nClassifiche UCI.\nUCI ProTour 2008.\nPiazzamenti dei corridori della Bouygues T\u00e9l\u00e9com nella classifica individuale dell'UCI ProTour 2008.\nSquadra.\nLa Bouygues T\u00e9l\u00e9com chiuse in quindicesima posizione con 108 punti."}
{"id": "2221823", "revid": "1318658", "url": "https://it.wikipedia.org/wiki?curid=2221823", "title": "Robotboy", "text": "Robotboy \u00e8 una serie televisiva animata trasmessa da Cartoon Network nel 2005, prodotta da Alphanim, France 3, Cofinova 1, LuxAnimation e Digital EMation in collaborazione con Cartoon Network Europe.\nTrama.\nRobotboy \u00e8 un automa molto potente e intelligente, con molta umanit\u00e0. Il professor Moshimo, uno scienziato giapponese in pensione, ha donato questo suo grande progetto a Tommy Turnbull, un bambino che vive nella citt\u00e0 di Bay Area, perch\u00e9 si rese conto che era troppo potente e se nelle mani sbagliate, troppo pericoloso. Scelse dunque di donarlo a Tommy, per evitare di distruggerlo, cos\u00ec che nelle sue mani stesse pi\u00f9 sicuro, e soprattutto imparasse a diventare un bambino vero. Ma ben presto i cattivi scoprono il nascondiglio del robot, e dunque Robotboy dovr\u00e0 lottare con molti nemici malvagi, e coi loro scagnozzi, ma soprattutto, dovr\u00e0 difendere la sua nuova famiglia. Il nemico principale del cartone \u00e8 il Dr. Kamikazi, e il suo braccio destro Constantin. Esso cercher\u00e0 in tutti i modi di impadronirsi del robot per conquistare il mondo, ma senza mai aver successo, anche talvolta, essendo a tanto cos\u00ec dal prendere il robot."}
{"id": "2221826", "revid": "287204", "url": "https://it.wikipedia.org/wiki?curid=2221826", "title": "Qipao", "text": ""}
{"id": "2221830", "revid": "111433", "url": "https://it.wikipedia.org/wiki?curid=2221830", "title": "William d'Aubigny, I conte di Arundel", "text": "Il fratello minore, Walter fitz Alan ricopr\u00ec la carica di Grande intendente di Scozia; William, che faceva parte del seguito di re Enrico I, alla morte del sovrano spos\u00f2 la sua vedova, la regina consorte Adeliza di Lovanio (1138). Questa unione matrimoniale, gli garant\u00ec il titolo di Conte di Arundel.\nNel 1153 aiut\u00f2 a organizzare la tregua tra re Stefano e re Enrico II noto come trattato di Wallingford, che pose fine all'Anarchia inglese."}
{"id": "2221832", "revid": "484362", "url": "https://it.wikipedia.org/wiki?curid=2221832", "title": "Changshan", "text": "Il changshan () \u00e8 un tradizionale abito manci\u00f9 maschile, equivalente del femminile \"cheongsam\" (\"cheongsam\"). \u00c8 anche conosciuto col nome \"changpao\" (ch\u00e1ngp\u00e1o \u957f\u888d) o \"dagua\" (\u5927\u8902 d\u00e0gu\u00e0).\nLa parola in cinese \"changshan\" \u00e8 equivalente al cantonese \"ch\u00e8uhngs\u00e0am\", che \u00e8 stato traslitterato come \"cheongsam\". Tuttavia a differenza del termine in mandarino, il cantonese \"ch\u00e8uhngs\u00e0am\" indica sia l'abito maschile che quello femminile.\nStoria.\nIl \"Changshan\", insieme al \"qipao\", furono introdotti in Cina durante il periodo della dinastia Qing mancese (fra il diciassettesimo ed il XX secolo). I mancesi scoraggiarono pesantemente l'uso del precedente e pi\u00f9 antico Hanfu, fino a che il Changshan divent\u00f2 insieme al Tangzhuang uno dei pochi abiti usati intensamente. Durante la guerra civile cinese tutti gli obblighi legati al vestiario furono aboliti, tuttavia quest'abito rimase cos\u00ec tanto impresso nella mente del popolo da diventare l'abito tradizionale cinese pi\u00f9 comune insieme appunto al Tangzhuang. Attualmente il Changshan \u00e8 normalmente indossato in occasioni formali come matrimoni o ricorrenze religiose."}
{"id": "2221836", "revid": "124666582", "url": "https://it.wikipedia.org/wiki?curid=2221836", "title": "Rorgone I del Maine", "text": "Origine.\nFiglio primogenito del conte di Le Mans, Goslino I, della famiglia dei Rorgonidi e di Adeltrude di cui non si conoscono gli ascendenti.\nBiografia.\nRorgone visse alla corte dell'imperatore Carlo Magno e durante quel periodo intrattenne una relazione con Rotrude (ca. 775 - \u2020 810), figlia di Carlo e di Ildegarda di Vintzgau, come ci conferma Eihnardo, nella \"Vita Karoli Imperatori\".\nDopo la morte di Rotrude, ricordata da Eihnardo, negli \"Annales\", Rorgone spos\u00f2 Bilichilde, di cui non si conoscono gli ascendenti.\nDopo la morte di Carlomagno, il nuovo imperatore, Ludovico il Pio gli confer\u00ec la contea di Rennes nell'819.Mentre, nell'820 circa, alla morte del padre, gli subentr\u00f2 nel governo della contea di Le Mans e nell'832, ricevette da Ludovico il Pio, la contea del Maine, che govern\u00f2 per circa sette anni.In questo periodo dovette lottare contro Guido (\u2020 834, morto in battaglia contro Lamberto, conte di Nantes), Rorgone, nelle cronache di quel periodo (tra cui l\"'Actus pontificum Cenomannis\" (\"atque comite ejusdem parrochiae Morigone\")), viene indicato come conte del Maine.\nRorgone mor\u00ec il 16 giugno dell'839 o dell'840 (gli elenchi necrologici dell'abbazia di Saint-Denis menziona il giorno ma non precisa l'anno).La contea del Maine pass\u00f2 a suo fratello, Gosberto.\nDiscendenza.\nRorgone da Rotrude ebbe un figlio illegittimo:\nMentre dalla moglie Bichilde, ne ebbe cinque:"}
{"id": "2221839", "revid": "104458", "url": "https://it.wikipedia.org/wiki?curid=2221839", "title": "Thomas Mermillod Blondin", "text": "Biografia.\nStagioni 2000-2012.\nAttivo in gare FIS dal dicembre del 1999, l'atleta di Les Villards-sur-Th\u00f4nes ha esordito in Coppa Europa il 26 gennaio 2003 a Hermagor/Nassfeld in slalom gigante e in Coppa del Mondo il 6 gennaio 2007 ad Adelboden nella medesima specialit\u00e0, in entrambi i casi senza completare la gara. Nel 2008 ha colto i primi punti nel massimo circuito internazionale, il 5 gennaio ad Adelboden in slalom gigante (11\u00ba), mentre nel 2009 ha conquistato la sua unica vittoria in Coppa Europa, nonch\u00e9 primo podio, il 21 gennaio a Courchevel in slalom speciale, e in febbraio ha debuttato ai Campionati mondiali: a Val-d'Is\u00e8re 2009 si \u00e8 piazzato 6\u00ba nella supercombinata vinta dal norvegese Aksel Lund Svindal.\nAi XXI Giochi olimpici invernali di , suo esordio olimpico, si \u00e8 classificato 21\u00ba nello slalom speciale, 19\u00ba nella supercombinata e non ha concluso lo slalom gigante. Il 26 febbraio 2011 ha ottenuto il primo podio in Coppa del Mondo, piazzandosi 3\u00ba nella supercombinata di Bansko, e il 22 dicembre dello stesso ha colto a Madonna di Campiglio in slalom speciale il suo secondo e ultimo podio in Coppa Europa (2\u00ba).\nStagioni 2013-2019.\n21\u00ba nel supergigante dei Mondiali di Schladming 2013, dove non ha completato la supercombinata, ai XXII Giochi olimpici invernali di \u00e8 stato 15\u00ba nel supergigante e non ha concluso la supercombinata. Ai Mondiali di Vail/Beaver Creek 2015 \u00e8 stato 9\u00ba nella combinata; l'anno dopo, il 19 febbraio 2016, ha colto il suo ultimo podio in Coppa del Mondo, nella combinata di Chamonix (2\u00ba).\nAi XXIII Giochi olimpici invernali di , sua ultima presenza olimpica, si \u00e8 classificato 6\u00ba nella combinata e ai Mondiali di \u00c5re 2019, suo congedo iridato, \u00e8 stato 32\u00ba nella combinata. Si \u00e8 ritirato al termine di quella stessa stagione 2018-2019; la sua ultima gara in carriera \u00e8 stata la combinata di Coppa del Mondo disputata a Bansko il 22 febbraio, che Mermillod Blondin non ha completato.\nPalmar\u00e8s.\nCoppa Europa.\nCoppa Europa - vittorie.\nLegenda:\nSL = slalom speciale\nSouth American Cup.\nSouth American Cup - vittorie.\nLegenda:\nSC = supercombinata"}
{"id": "2221842", "revid": "178076", "url": "https://it.wikipedia.org/wiki?curid=2221842", "title": "Ysangarda", "text": ""}
{"id": "2221845", "revid": "339392", "url": "https://it.wikipedia.org/wiki?curid=2221845", "title": "Vialardi di Sandigliano", "text": ""}
{"id": "2221846", "revid": "339392", "url": "https://it.wikipedia.org/wiki?curid=2221846", "title": "Vialardi di Villanova", "text": ""}
{"id": "2221847", "revid": "474175", "url": "https://it.wikipedia.org/wiki?curid=2221847", "title": "Dolo (fiume)", "text": "Il Dolo \u00e8 un torrente appenninico, affluente del fiume Secchia, che nasce in provincia di Reggio Emilia e segna per buona parte del suo percorso il confine tra le province e di Modena e Reggio. \nPercorso.\nNasce sulle pendici del Monte Prado () e fa da confine tra le provincie di Reggio Emilia e di Modena nella parte alta dell'Appennino. \nInfine, dopo un corso di circa , sfocia nel Secchia. \nAll'altezza di Fontanaluccia una diga () devia parte delle acque a una centrale idroelettrica() situata a circa a di distanza a Farneta."}
{"id": "2221848", "revid": "287204", "url": "https://it.wikipedia.org/wiki?curid=2221848", "title": "Volley Treviso 1990-1991", "text": ""}
{"id": "2221850", "revid": "339392", "url": "https://it.wikipedia.org/wiki?curid=2221850", "title": "Vialardi di Verrone", "text": ""}
{"id": "2221853", "revid": "1418004", "url": "https://it.wikipedia.org/wiki?curid=2221853", "title": "Kjartan Fl\u00f8gstad", "text": "Come molti altri autori scandinavi del Novecento, tra i quali spicca lo svedese Ivar Lo-Johansson, \u00e8 stato un convinto marxista e nella sua opera l'interesse per le condizioni del proletariato \u00e8 un motivo ricorrente, tanto che il suo nome \u00e8 tra i pi\u00f9 illustri di coloro che si sono cimentati nella cosiddetta \"Letteratura proletaria\". Inoltre, si \u00e8 cimentato anche come autore fantastico, nel sottogenere del Realismo magico - i nomi pi\u00f9 illustri sono i russi Gogol' e Bulgakov, i tedeschi Franz Kafka e G\u00fcnter Grass, i sudamericani Jorge Luis Borges, Julio Cort\u00e1zar e Isabel Allende, l'italiano Italo Calvino e l'austriaco Gustav Meyrink. Appassionato di poesia, ha tradotto in lingua norvegese le opere del grande Pablo Neruda. Ha vinto diversi altri premi, oltre all'illustrissimo Nord Council: nel 1975 l'Aschehoug Prize, nel 1980 il Norwegian Critics Prize for Literature, nel 1983 il Nynorsk Literature Prize e il Premio Brage nel 1998. Attualmente, \u00e8 forse il pi\u00f9 grande scrittore norvegese vivente."}
{"id": "2221855", "revid": "729019", "url": "https://it.wikipedia.org/wiki?curid=2221855", "title": "Autoroute A3 (Lussemburgo)", "text": "L'autostrada A3 \u00e8 un'autostrada del Lussemburgo. Collega la capitale omonima con il confine francese (all'altezza di Zoufftgen), dove diventa l'autostrada francese A31). La sua lunghezza complessiva \u00e8 di 13,318 km.\nSi tratta del collegamento autostradale principale fra il Lussemburgo e la Francia, ed \u00e8 uno dei tratti autostradali pi\u00f9 battuti d'Europa (assieme con l'A31 di cui \u00e8 la continuazione) per vari fattori:\nL'area di servizio di Aire de Berchem (fra la Croix de Gasperich e l'uscita Livange) \u00e8 la pi\u00f9 importante d'Europa: ogni mese, vengono erogati oltre 9 milioni di litri di carburante.. Questa grazie al fatto che, in Lussemburgo, i carburanti sono relativamente poco tassati."}
{"id": "2221864", "revid": "392652", "url": "https://it.wikipedia.org/wiki?curid=2221864", "title": "Balcanizzazione", "text": "Balcanizzazione \u00e8 un termine geopolitico indicante una situazione interna instabile e condizionata da continue disgregazioni e problemi che causano la frammentazione dello Stato in pi\u00f9 regioni o statuti autonomi. \nIl termine \u00e8 un chiaro riferimento alla penisola dei Balcani, che, a partire dall'espansione in territorio europeo dell'Impero ottomano, \u00e8 stata oggetto di continui disordini e ripartizioni tra i contendenti, tanto da essere infine marcata spregiativamente come \"polveriera d'Europa\".\nStoria.\nIl termine recentemente \u00e8 stato usato in correlazione alla dissoluzione della Jugoslavia avvenuta tra il 1991 e il 2008, ma il fenomeno nasce durante l'espansione degli ottomani in territorio europeo. Gli scontri per il contendersi della penisola balcanica tra l'Impero austro-ungarico e gli ottomani fecero s\u00ec che la situazione gi\u00e0 instabile della zona perdurasse negli anni, arrivando a disgregare nuovamente la regione dopo la prima guerra mondiale e, una seconda volta, dopo il periodo comunista."}
{"id": "2221872", "revid": "913245", "url": "https://it.wikipedia.org/wiki?curid=2221872", "title": "Keston Bledman", "text": ""}
{"id": "2221874", "revid": "1543377", "url": "https://it.wikipedia.org/wiki?curid=2221874", "title": "Dirico", "text": "Dirico \u00e8 un municipio dell'Angola appartenente alla provincia di Cuando Cubango. Ha 40.985 abitanti (stima del 2006) ed una superficie di 1.890\u00a0km\u00b2."}
{"id": "2221876", "revid": "110157", "url": "https://it.wikipedia.org/wiki?curid=2221876", "title": "Kalai (Angola)", "text": "Kalai \u00e8 un municipio dell'Angola appartenente alla provincia di Cuando Cubango. Ha 89.597 abitanti (stima del 2006) ed una superficie di 7.865\u00a0km\u00b2."}
{"id": "2221877", "revid": "1543377", "url": "https://it.wikipedia.org/wiki?curid=2221877", "title": "Kuito Kuanavale", "text": "Kuito Kuanavale \u00e8 un municipio dell'Angola appartenente alla provincia di Cuando Cubango. Ha 65.441 abitanti (stima del 2006) ed una superficie di 35.610\u00a0km\u00b2."}
{"id": "2221878", "revid": "110157", "url": "https://it.wikipedia.org/wiki?curid=2221878", "title": "Mavinga", "text": "Mavinga \u00e8 un municipio dell'Angola appartenente alla provincia di Cuando Cubango. Ha 29.504 abitanti (stima del 2006) ed una superficie di 44.347\u00a0km\u00b2."}
{"id": "2221881", "revid": "277947", "url": "https://it.wikipedia.org/wiki?curid=2221881", "title": "Il ranocchio, il wallaby e il dugongo", "text": "Il ranocchio, il wallaby e il dugongo \u00e8 un racconto che appartiene alla leggende aborigene.\nTrama.\nLa leggenda narra le vicende di due madri: una \"Modjia\" ha un figlio grazioso, mentre l'altra \"Mamanduru\" ha un figlio brutto. Un giorno le madri scendono con i figli sulla spiaggia per raccogliere i frutti di mare. La storia prende una brutta piega quando \"Mamanduru\" rapisce il bel bambino di \"Modjia\" e fugge in un boschetto convinta di essere irraggiungibile. Invece l'altra madre la insegue, la rintraccia e divampa una tremenda colluttazione. Alla fine il bambino brutto viene trasformato in un ranocchio deformato, \"Modjia\" \u00e8 trasformata in un piccolo canguro, mentre \"Mamanduru\" assume la forma di un dugongo."}
{"id": "2221882", "revid": "1305772", "url": "https://it.wikipedia.org/wiki?curid=2221882", "title": "Nancova", "text": "Nancova \u00e8 un municipio dell'Angola appartenente alla provincia di Cuando Cubango. Ha 20.762 abitanti (stima del 2006) ed una superficie di 10.310\u00a0km\u00b2."}
{"id": "2221883", "revid": "300067", "url": "https://it.wikipedia.org/wiki?curid=2221883", "title": "Panagiotis Yannakis", "text": ""}
{"id": "2221885", "revid": "913245", "url": "https://it.wikipedia.org/wiki?curid=2221885", "title": "Marc Burns", "text": "In carriera vanta un oro (2008) ed un argento (2012) olimpico nella staffetta 4\u00d7100 metri e tre argenti mondiali, sempre nella staffetta veloce (2001, 2005 e 2009).\nIl 27 luglio 2012 \u00e8 stato portabandiera per Trinidad e Tobago alla cerimonia di apertura dei Giochi olimpici di Londra."}
{"id": "2221886", "revid": "110157", "url": "https://it.wikipedia.org/wiki?curid=2221886", "title": "Rivungo", "text": "Rivungo \u00e8 un municipio dell'Angola appartenente alla provincia di Cuando Cubango. Ha 52.888 abitanti (stima del 2006) ed una superficie di 29.510\u00a0km\u00b2."}
{"id": "2221887", "revid": "827882", "url": "https://it.wikipedia.org/wiki?curid=2221887", "title": "Appelflap", "text": "Appelflap \u00e8 un dolce olandese da forno simile allo strudel, preparato con pasta sfoglia e mele. in Francia prende il nome di \"chausson aux pommes\".\nStoria.\nIl dolce sarebbe stato creato a Saint-Calais (Sarthe, FR) nel 1630 alla fine di una epidemia. Tutti gli anni a settembre nella cittadina si tiene tutt'ora la \"f\u00eate du chausson\"..\nPreparazione.\nL'\"Appelflap\" si prepara con un foglio di pasta sfoglia, ha forma triangolare e un ripieno di pezzetti di mela e cannella, eventualmente completato con farina di mandorle, uvetta di Corinto e/o uva sultanina. Durante o subito dopo la cottura si cosparge l'\"Appelflap\" di zucchero semolato.\nGli \"Appelflap\" di qualit\u00e0 si distinguono per l'utilizzo di burro invece che di margarina e per il ripieno aromatizzato con buccia di limone grattugiata."}
{"id": "2221889", "revid": "729019", "url": "https://it.wikipedia.org/wiki?curid=2221889", "title": "Ugo Mola", "text": "Biografia.\nCresciuto rugbisticamente a Blagnac, esord\u00ec in campionato con il Tolosa, con il quale si laure\u00f2 campione di Francia nella sua ultima stagione di militanza in tale club (1995-96); al Dax dal 1996, ebbe la sua prima esperienza internazionale nel 1997, contro la nell'ultimo incontro del Cinque Nazioni di quell'anno, vinto con il Grande Slam; bench\u00e9 il resto della sua militanza in Nazionale, 11 incontri su 12 totali, sia concentrato nel 1999, esso \u00e8 rilevante in quanto comprende tutti gli incontri disputati dalla alla in Galles, compresa la finale persa contro l', che fu anche l'ultima partita di Mola con la selezione maggiore.\nAl Castres dal 1999, nel 2000 un infortunio fece ventilare al club l'ipotesi di cedere Mola in prestito al Bristol in Inghilterra per permettergli di giocare, ma il proposito rientr\u00f2 subito;nel 2005 cess\u00f2 l'attivit\u00e0 agonistica per passare alla carriera tecnica e, dopo un'esperienza in terza divisione a Mazamet, torn\u00f2 da allenatore nel 2006 al Castres dal quale fu esonerato nel dicembre 2007; nella stagione 2008-09 divenne tecnico degli avanti del Brive, in Top 14, squadra di cui, nella stagione successiva, fu promosso allenatore capo."}
{"id": "2221890", "revid": "599013", "url": "https://it.wikipedia.org/wiki?curid=2221890", "title": "Esteban Cambiasso", "text": "Cresciuto prima nell'Argentinos Juniors e poi nella formazione B del Real Madrid, si afferma tra le file di Independiente e River Plate, con il quale vince un torneo di Clausura. Nel 2002 fa ritorno al Real Madrid conquistando un campionato spagnolo, una Supercoppa UEFA, una Coppa Intercontinentale e una Supercoppa spagnola. Dal 2004 al 2014 milita nell'Inter, contribuendo in maniera decisiva alla vittoria di cinque campionati italiani consecutivi, quattro Coppe Italia, quattro Supercoppe italiane nonch\u00e9 una Champions League e un Mondiale per club. Lascia i nerazzurri per trasferirsi prima al Leicester City e poi all'Olympiakos, con il quale vince due campionati greci prima di ritirarsi all'et\u00e0 di 37 anni.\nCon la nazionale argentina ha disputato una Confederations Cup (2005), un Mondiale (2006) e due Coppe America (2007 e 2011). Con la nazionale Under-20 ha vinto un campionato mondiale (1997) e due campionati sudamericani (1997 e 1999).\nCon 25 trofei vinti \u00e8 il secondo calciatore argentino pi\u00f9 vincente di tutti i tempi, dietro al solo Lionel Messi.\nBiografia.\nSoprannominato sin da bambino \"El Cuchu\" per la somiglianza con un personaggio della televisione argentina chiamato \"Cuchuflito\", possiede il passaporto italiano, avendo origini genovesi, pi\u00f9 precisamente di Serra Ricc\u00f2. Anche suo fratello Nicol\u00e1s \u00e8 un ex calciatore professionista, di ruolo portiere.\nNel giugno 2016 ha commentato l'edizione del Centenario della Copa Am\u00e9rica per Sky Sport. Il 22 ottobre 2017 entra a far parte della squadra di \"Sky Calcio Club\", programma di approfondimento condotto da Fabio Caressa. Dal 2020 \u00e8 uno degli ospiti di \"Champions League Show\" condotto da Anna Bill\u00f2.\nCaratteristiche tecniche.\nCentrocampista completo, si distingueva in particolare per la visione di gioco e l'abilit\u00e0 nei passaggi. La sapienza tattica ne consentiva lo schieramento sia in mediana che sulla trequarti, mentre la tendenza all'inserimento lo portava spesso a trovare la via del gol.\nLe capacit\u00e0 in marcatura e contrasto ne permettevano, infine, l'utilizzo da centrale difensivo in casi d'emergenza. Nel corso della carriera si distinse inoltre per grinta e \"leadership\" mostrate in campo.\nCarriera.\nGiocatore.\nClub.\nReal Madrid e prestiti in Argentina.\nDopo aver iniziato a giocare nel settore giovanile dell'Argentinos Juniors, viene notato dagli osservatori del Real Madrid che decidono di portarlo in Spagna per fargli fare esperienza tra le file della formazione B. Nel 1998 il Real Madrid lo cede in prestito prima all'Indipendiente e poi al River Plate, dove si impone come uno dei titolari della squadra che vince il torneo di Clausura nel 2002.\nNel 2002 viene richiamato dal Real Madrid per essere aggregato alla prima squadra, giocando da titolare le vittoriose finali di Supercoppa UEFA e Coppa Intercontinentale, rispettivamente contro gli olandesi del Feyenoord (3-1) e i paraguaiani dell'Olimpia Asunci\u00f3n (2-0). Al termine della stagione conquista anche il titolo, contribuendo alla vittoria finale con ventiquattro presenze. L'annata successiva si apre con il successo in Supercoppa spagnola ai danni del Maiorca (1-2 e 3-0) ma le presenze in campionato saranno solo diciassette.\nInter.\nIl 28 agosto 2004 si trasferisce a parametro zero in Italia, all'Inter, che cercava un rinforzo per il suo centrocampo. Il 3 ottobre dello stesso anno segna il suo primo gol nel 3-3 in casa della Roma mentre la prima doppietta arriver\u00e0 il 9 settembre 2006 nella vittoria per 3-2 contro la Fiorentina.\nDurante la sua esperienza in nerazzurro si impone come uno dei migliori centrocampisti a livello mondiale, risultando tra i massimi artefici della vittoria di cinque campionati italiani consecutivi (2005-2006, 2006-2007, 2007-2008, 2008-2009 e 2009-2010), quattro Coppe Italia (2004-2005, 2005-2006, 2009-2010 e 2010-2011) e quattro Supercoppe italiane (2005, 2006, 2008 e 2010) ma soprattutto della UEFA Champions League (2010). Il 18 dicembre 2010, vincendo la Coppa del mondo per club, supera Di St\u00e9fano nella classifica dei calciatori argentini pi\u00f9 titolati di sempre raggiungendo quota ventidue titoli. L'8 maggio 2011, nella vittoria per 3-1 contro la Fiorentina, raggiunge la trecentesima presenza e segna la trentesima rete con l'Inter. Nella stagione 2013-2014 supera i traguardi delle 50 reti in nerazzurro e delle 300 partite in Serie A, rispettivamente contro il Verona e il Milan. Lascia i nerazzurri al termine dell'annata insieme ai connazionali Javier Zanetti, Walter Samuel e Diego Milito: la sua ultima partita \u00e8 contro il Chievo al Bentegodi, lo stesso stadio in cui aveva esordito quasi dieci anni prima. Complessivamente con l'Inter ha messo insieme 431 presenze e 51 gol vincendo 15 trofei.\nLeicester.\nIl 28 agosto 2014 si trasferisce al club inglese del Leicester City, squadra neopromossa in Premier League. Il suo esordio con le \"Foxes\" avviene il 13 settembre contro lo Stoke City, nella partita vinta per 1-0; la settimana successiva realizza la prima rete nel 5-3 contro il Manchester United. Chiude l'esperienza inglese con 33 presenze e 5 gol, venendo eletto dai tifosi come giocatore dell'anno.\nOlympiakos.\nIl 7 agosto 2015 firma con i greci dell'Olympiakos. Fa il suo esordio nella seconda giornata contro il Levadeiakos mentre segna la sua prima rete all'esordio in Coppa di Grecia contro il Panegialios, firmando la rete del 2-0. Dopo essere rientrato da un infortunio alla coscia, segna anche il suo primo gol in campionato firmando il terzo dei quattro segnati dalla sua squadra nella vittoriosa sfida interna contro l'Atromitos. Con il club del Pireo disputa due stagioni conquistando altrettanti campionati, per poi ritirarsi dal calcio giocato.\nNazionale.\nDopo aver vinto con la nazionale Under-20 un campionato mondiale (1997) e due campionati sudamericani (1997 e 1999), nel 2000 debutta nella nazionale maggiore, facendone stabilmente parte fino all'inizio della gestione Maradona. Con la maglia della nazionale argentina prende parte alla Confederations Cup 2005, al Mondiale 2006 e alla Coppa America 2007. Non viene inserito nella lista dei convocati per il Mondiale 2010.\nNel luglio 2011 prende parte alla Coppa America.\nAllenatore.\nIl 13 giugno 2017 inizia il corso da allenatore professionista categoria UEFA A a Coverciano che abilita ad allenare formazioni giovanili e squadre fino alla Serie C e consente di essere allenatore in seconda in Serie A e B. Il 7 settembre dello stesso anno supera con esito positivo l'esame di fine corso, ottenendo la licenza di allenatore UEFA A.\nIl 28 maggio 2018 entra nello staff tecnico della Colombia come assistente dell'allenatore Jos\u00e9 Pekerman per i Mondiali 2018.\nStatistiche.\nPresenze e reti nei club.\n\"Statistiche aggiornate al termine della carriera da calciatore.\"\nCronologia presenze e reti in nazionale.\n "}
{"id": "2221898", "revid": "307923", "url": "https://it.wikipedia.org/wiki?curid=2221898", "title": "Diocesi di Los Angeles", "text": ""}
{"id": "2221901", "revid": "4252", "url": "https://it.wikipedia.org/wiki?curid=2221901", "title": "Inter pares", "text": ""}
{"id": "2221902", "revid": "104458", "url": "https://it.wikipedia.org/wiki?curid=2221902", "title": "Aleksandr Choro\u0161ilov", "text": "Biografia.\nStagioni 2000-2006.\nAttivo in gare FIS dal gennaio del 2000, Choro\u0161ilov ha esordito in Coppa Europa il 14 febbraio 2001 a Ravascletto in slalom gigante, senza qualificarsi per la seconda manche, in Coppa del Mondo il 17 dicembre 2004 nel supergigante della Val Gardena, chiuso al 53\u00ba posto, e ai Campionati mondiali a Bormio/Santa Caterina Valfurva 2005, senza completare n\u00e9 la discesa libera n\u00e9 la combinata.\nNella stagione successiva ha conquistato i primi punti in Coppa del Mondo, con l'8\u00ba posto ottenuto nella classica combinata dell'Hahnenkamm a Kitzb\u00fchel il 22 gennaio 2006. In seguito ha preso parte ai suoi primi Giochi olimpici invernali, , classificandosi 38\u00ba nella discesa libera, 41\u00ba nel supergigante, 22\u00ba nella combinata e non concludendo lo slalom speciale.\nStagioni 2007-2010.\nAi Mondiali di \u00c5re 2007 ha preso parte a tutte le gare in programma, piazzandosi 43\u00ba nella discesa libera, 43\u00ba nel supergigante, 31\u00ba nello slalom gigante e non portando a termine lo slalom speciale e la supercombinata. Due anni dopo, nella rassegna iridata di Val-d'Is\u00e8re 2009, \u00e8 stato invece 30\u00ba nel supergigante, 12\u00ba nello slalom speciale, 10\u00ba nella supercombinata e non ha finito lo slalom gigante. Poco pi\u00f9 tardi, il 20 febbraio, ha colto a Monte Pora il suo primo podio in Coppa Europa: 3\u00ba in slalom speciale.\nAnche ai XXI Giochi olimpici invernali di ha gareggiato in tutte le specialit\u00e0, chiudendo 45\u00ba nella discesa libera, 28\u00ba nel supergigante, 38\u00ba nello slalom gigante, 23\u00ba nello slalom speciale e 21\u00ba nella supercombinata.\nStagioni 2011-2022.\nAi Mondiali di Garmisch-Partenkirchen 2011 \u00e8 stato 53\u00ba nello slalom gigante e non ha concluso supergigante e slalom speciale, mentre nella rassegna iridata di due anni dopo, Schladming 2013, si \u00e8 piazzato 23\u00ba nella supercombinata e non ha finito lo slalom speciale. Nelle Olimpiadi disputate in patria, , si \u00e8 classificato 14\u00ba nello slalom speciale e 30\u00ba nella supercombinata.\nNella stagione successiva in Coppa del Mondo ha ottenuto il primo podio, il 14 dicembre 2014 nello slalom speciale di \u00c5re (3\u00ba), e la prima vittoria, il 27 gennaio 2015 sulla Planai di Schladming; ai Mondiali di Vail/Beaver Creek 2015 \u00e8 stato 8\u00ba nello slalom speciale. Due anni dopo, ai Mondiali di Sankt Moritz 2017, si \u00e8 classificato 5\u00ba nello slalom speciale. Ai XXIII Giochi olimpici invernali di si \u00e8 classificato 17\u00ba nello slalom speciale e 9\u00ba nella gara a squadre; l'anno dopo ai Mondiali di \u00c5re 2019 \u00e8 stato 15\u00ba nello slalom speciale, mentre a quelli di Cortina d'Ampezzo 2021 non ha completato lo slalom speciale. Ai XXIV Giochi olimpici invernali di si \u00e8 classificato 10\u00ba nello slalom speciale.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSL = slalom speciale"}
{"id": "2221903", "revid": "117775265", "url": "https://it.wikipedia.org/wiki?curid=2221903", "title": "Satellite troiano", "text": "Un satellite troiano o satellite coorbitale \u00e8 un satellite naturale di un pianeta che occupa i punti di Lagrange L4 o L5 di un sistema pianeta-luna. I satelliti troiani sono cos\u00ec denominati per analogia con gli asteroidi troiani, che occupano i punti L4 e L5 del sistema Sole-Giove.\nNe sono noti quattro esempi, tutti nel sistema di Saturno: Telesto e Calipso sono situati davanti e dietro Teti, mentre Elena e Polideuce precedono e seguono Dione.\nI punti lagrangiani del sistema Terra-Luna sono stati ripetutamente oggetto di ricerca di satelliti troiani, in essi sono state rinvenute lievi sovrabbondanze di polveri chiamate nubi di Kordylewski)."}
{"id": "2221909", "revid": "354351", "url": "https://it.wikipedia.org/wiki?curid=2221909", "title": "Tribunale permanente dei popoli", "text": ""}
{"id": "2221912", "revid": "135224", "url": "https://it.wikipedia.org/wiki?curid=2221912", "title": "Titolo di stato", "text": ""}
{"id": "2221913", "revid": "28592", "url": "https://it.wikipedia.org/wiki?curid=2221913", "title": "Lancio del vortex", "text": ""}
{"id": "2221915", "revid": "913245", "url": "https://it.wikipedia.org/wiki?curid=2221915", "title": "Emmanuel Callender", "text": ""}
{"id": "2221917", "revid": "287204", "url": "https://it.wikipedia.org/wiki?curid=2221917", "title": "Promozione 1977-1978", "text": "Nella stagione 1977-1978, la Promozione era il quinto livello del calcio italiano (il primo livello regionale).\nIl campionato \u00e8 strutturato in vari gironi all'italiana su base regionale, gestiti dai Comitati Regionali di competenza. Promozioni alla categoria superiore e retrocessioni in quella inferiore non erano sempre omogenee; erano quantificate all'inizio del campionato dal Comitato Regionale secondo le direttive stabilite dalla Lega Nazionale Dilettanti, ma flessibili, in relazione al numero delle societ\u00e0 retrocesse dal Campionato Interregionale e perci\u00f2, a seconda delle varie situazioni regionali, la fine del campionato poteva avere degli spareggi sia di promozione che di retrocessione.\nRegolamento.\nLa normativa F.I.G.C. in vigore dalla stagione sportiva 1969-70 stabiliva che, in caso di assegnazione di un titolo sportivo (promozione o retrocessione), alla fine del campionato si sarebbe dovuto:"}
{"id": "2221918", "revid": "767487", "url": "https://it.wikipedia.org/wiki?curid=2221918", "title": "Mint Royale", "text": "Mint Royale \u00e8 una band di musica elettronica di Manchester, Inghilterra. Sono stati fondati dal duo Neil Claxon e Chris Baker nel 1997; quest'ultimo ha lasciato il gruppo nel 2004, ma Claxton continua a produrre musica utilizzando il nome Mint Royale.\nI Mint Royale dapprima si sono specializzati in remix, e divennero noti dopo la pubblicazione del loro mix di Tequila, dei Terrorvision.\nIl primo disco dei Mint Royale, \"On the ropes\", usc\u00ec alla fine del 1999, e, seppure non fu campione di vendite, alcune canzoni tratte dall'album hanno avuto apprezzamento. Il singolo \"Don't falter\", con la partecipazione di Lauren Laverne dei \"Kenickie\", \u00e8 stato un successo minore della classifica inglese. La canzone \"From Rusholme with love\" \u00e8 stata apprezzata attraverso il suo uso esteso come colonna sonora di film e serie TV. Esempi noti sono il tema del film \"Kung Pow! Enter the fist\", come pure nella musica dei film Vanilla Sky, \"Get Carter\" e Serendipity.\nLa band pubblic\u00f2 il secondo disco nel 2002: \"Dancehall Places\". Il primo singolo estratto dall'album, \"The sexiest man in Jamaica\", divenne il loro secondo successo nella Top 20 inglese.\nI Mint Royale ritornarono in studio per comporre e registrare il loro terzo album nell'aprile 2004. I mesi seguenti furono un periodo turbolento tra i Mint e il fondatore Chris Baker, che abbandona la band. Comunque Neil e i cantanti tornano in studio per completare l'album; esso esce nel gennaio 2005, intitolato \"See you in the morning\", con l'allora sconosciuta Duffy che canta in due tracce. Nel 2005 il gruppo pubblica \"Waiting in the rain\", utilizzato per uno spot pubblicitario. Esso raggiunse il N\u00b0 20 della classifica inglese dei singoli.\nNel 2007 i Mint pubblicano una raccolta CD+DVD dal titolo \"Pop is\u2026\", che contiene tutti i loro singoli e video, ed anche due remix."}
{"id": "2221919", "revid": "200154", "url": "https://it.wikipedia.org/wiki?curid=2221919", "title": "Satelliti troiani", "text": ""}
{"id": "2221921", "revid": "287204", "url": "https://it.wikipedia.org/wiki?curid=2221921", "title": "Fran\u00e7ois Broussais", "text": "Era un fisiologo, e pensava che lo stomaco fosse \"la sede delle emozioni\", in collegamento con le patologie del cervello, e curava la maggior parte delle malattie come collegate alla gastroenterite.\nFu influenzato dalla teoria della frenologia di Franz Joseph Gall.\nBiografia.\nJoseph Antoine Fran\u00e7ois Broussais nacque il 17 dicembre a Saint-Malo, sulla costa della Bretagna, e l\u00ec trascorse la sua infanzia. Figlio di un chirurgo, studi\u00f2 presso il College di Cardelliers a Dinan, dove fu suo compagno di studi lo scrittore romantico Fran\u00e7ois-Ren\u00e9 de Chateaubriand, che nelle sue memorie ricord\u00f2 felicemente Broussais. Nel 1792, avendo ereditato dal padre non solo la passione medica ma anche gli ideali rivoluzionari, interruppe gli studi per arruolarsi nell'esercito repubblicano per combattere contro gli Chouan fino al 1794. Tornato dalla guerra studi\u00f2 medicina presso l'H\u00f4tel-Dieu e la scuola di chirurgia a Brest. Dopo aver svolto il ruolo di secondo chirurgo su una fregata per tre anni (1795-1798), per risparmiare il denaro necessario per l'universit\u00e0, si trasfer\u00ec a Parigi dove inizi\u00f2 gli studi alla Ecole de Sant\u00e8. Segu\u00ec i corsi di Fran\u00e7ois Chaussier, professore di anatomia e fisiologia, e di Philippe Pinel, professore di medicina, di cui critic\u00f2 molte teorie definendolo un \"ontologo\". Egli, inoltre, segu\u00ec lezioni private di Marie Fran\u00e7ois Xavier Bichat, di cui divenne profondo estimatore ed amico. Nel 1802 si laure\u00f2 con una tesi sulle \"febbri essenziali\". Non riscuotendo molto successo la sua pratica di medico, su consiglio di Ren\u00e9-Nicolas Dufriche Desgenettes, si arruol\u00f2 nella Grande Armata di Napoleone come medico militare nel 1803. Quest'evento gli diede la possibilit\u00e0 di collezionare negli ospedali da campo molte esperienze che confluirono nella pubblicazione del suo primo libro \"Histoire des phlegmasies ou inflammations chroniques\" nel 1808.\nL'opera non riscosse un successo molto ampio ma interess\u00f2 Desgenettes, che scelse Broussais come suo assistente presso la cattedra di medicina della scuola di medicina militare di Val-de-Gr\u00e2ce. Dopo il primo anno di insegnamento, nel 1816 pubblic\u00f2 \"Examen de la doctrine m\u00e9dicale g\u00e9n\u00e9ralement adopt\u00e9e\": in questo libro vi \u00e8 una profonda critica nei confronti di Pinel e della nosologia adottata da lui e dall'universit\u00e0 di Parigi. Dopo cinque anni, nel 1821, dopo aver sostituito alla cattedra di medicina Desgenettes, cur\u00f2 una seconda edizione di \"Examen de la doctrine m\u00e9dicale g\u00e9n\u00e9ralement adopt\u00e9e\", dove la critica all'ontologia medica divenne anche espressione di opposizione al regime Borbonico restaurato e alla sua alleanza con la Chiesa cattolica. Altro mezzo per la diffusione delle teorie fisiologiche di Broussais fu \"Les Annales de la m\u00e9dicine physiologique\" che egli stesso fond\u00f2 insieme a dei suoi studenti nel 1822. Broussais traspose la sua visione fisiologica anche in psichiatria pubblicando nel 1828 \"Trait\u00e9 sur l'irritation et sur la folie\" dove attacc\u00f2 Victor Cousin sul motivo dello spiritualismo, un'altra forma dell'ontologia. Nel 1829 cur\u00f2 una terza edizione di \"Examen de la doctrine m\u00e9dicale g\u00e9n\u00e9ralement adopt\u00e9e\". Nel 1830 gli venne affidata la cattedra di patologia generale all'universit\u00e0 di Parigi e divenne membro del dipartimento di filosofia dell'Accademia delle scienze morali e politiche. Nello stesso anno venne nominato commendatore della Legion d'onore ed ispettore dei servizi sanitari militari. Nel 1832 scoppi\u00f2 un'epidemia di colera che min\u00f2 profondamente le sue teorie fisiologiche dato che la sua terapia a base di sanguisughe si dimostr\u00f2 del tutto inutile: infatti uno dei suoi pi\u00f9 famosi pazienti, Casimir Pierre P\u00e9rier, primo ministro francese, mor\u00ec sotto le sue cure. Questo insuccesso della sua teoria gli fece perdere notevolmente popolarit\u00e0 che riusc\u00ec a riacquisire grazie alla sua abilit\u00e0 retorica e alle lezioni di frenologia che tenne presso l'universit\u00e0 di Parigi. Egli infatti era divenuto membro della Societ\u00e0 di frenologia francese nel 1831 e nel 1832 ne era divenuto segretario generale. Nel 1836, mentre stava curando una nuova edizione del \"Trait\u00e9 sur l'irritation et sur la folie\" con le nuove teorie frenologiche, venne colpito da un tumore all'intestino che in poche settimane lo port\u00f2 alla morte.\nTeoria fisiologica.\nBroussais a livello patologico and\u00f2 ad accentuare il primato della lesione sul sintomo. Infatti nella sua prima opera (\"Histoire des phlegmasies ou inflammations chroniques\") cerc\u00f2 di localizzare nei relativi tessuti le infiammazioni polmonari e gastrointestinali. Critic\u00f2 fortemente il concetto di \" \"febbri essenziali \"\"di Pinel, sostenendo che esse non fossero disordini generali e funzionali privi di lesione specifica ma erano vere e proprie infiammazioni, soprattutto intestinali, e per ci\u00f2 spiegabili con riferimento a processi locali fisiopatologici. In seguito Broussais abbandon\u00f2 il concetto nosologico ed ontologico di malattia che sottostava alla \"Nosographie philosophique\" di Pinel con la pubblicazione nel 1816 di \"Examen de la doctrine m\u00e9dicale g\u00e9n\u00e9ralement adopt\u00e9e\". Per Broussais le malattie non sono entit\u00e0 discrete e classificabili; salute e malattia non sono stati qualitativamente differenti. Broussais volle cos\u00ec sostituire l'inclinazione relativamente statica e patologica di Pinel e Jean-Nicolas Corvisart des Marets con i concetti dinamici della sua nuova medicina fisiologica.\nEgli sosteneva che la causa di tutte le malattie fosse localizzata nelle infiammazioni, croniche o acute, dell'apparato gastrointestinale dove la variet\u00e0 di altre lesioni e sintomi si ridusse a una serie di reazioni simpatetiche. Per Broussais la vita era possibile soltanto l\u00e0 dove fossero dati stimoli interni od esterni, ovvero irritazione. L'irritazione prolungata diveniva infiammazione e causava l'insorgere della malattia. La terapia per il trattamento dell'infiammazione era antiflogistica: diete leggere e salassi. Per questi Broussais opt\u00f2 per l'uso delle sanguisughe, di cui ne furono importate nel 1833 pi\u00f9 di quaranta milioni in Francia. La sua terapia a base di sanguisughe, pur essendosi ampiamente diffusa, venne fortemente criticata da molti medici dell'epoca tra cui Samuel Hahnemann (fondatore dell'Omeopatia), e Pierre-Charles Alexandre Louis, che, attraverso l'osservazione di diversi casi clinici, si accorse che non solo la terapia con le sanguisughe non fosse utile ma anche dannosa per la salute del paziente. Broussais, inoltre, con la pubblicazione di \"Trait\u00e9 sur l'irritation et sur la folie\" nel 1828 traspose la propria visione fisiologica alle patologie psichiatriche. Infatti egli riteneva che i pensieri e le emozioni nascessero dalle funzioni cerebrali, riducendo cos\u00ec la follia a disturbo fisiologico."}
{"id": "2221932", "revid": "768208", "url": "https://it.wikipedia.org/wiki?curid=2221932", "title": "Traglia", "text": "La traglia o traia o treggia \u00e8 un antico attrezzo agricolo usato sin dalla preistoria e pi\u00f9 precisamente un mezzo per trasportare materiali (paglia, fieno, legna) tirato da una coppia di mucche o un bue o cavallo, a volte mosso da uomini (in situazioni con neve o forti pendenze).\nStruttura.\n\u00c8 una specie di slitta o carro senza ruote, composta da due \"soglie\" o pattini di legno unite da due assi su cui poggiano trasversalmente tre o pi\u00f9 tavole fermate da sei legni a formare un piano di carico sul quale poggiare il materiale agricolo. Il legno usato per la realizzazione della traglia era generalmente un legno duro, resistente e di facile reperibilit\u00e0 come poteva essere quello di quercia e castagno. Una o due stanghe permettono di aggiogare animali da soma. I pattini possono essere rinforzati con una banda di ferro per evitarne il consumo sui fondi sassosi.\nVeniva usata, principalmente in montagna, su terreni disagevoli e fondi sconnessi, al posto dei carretti, rispetto ai quali aveva i seguenti vantaggi:\nPrende nomi locali come:\nAttrezzo oggi sostituito da mezzi meccanici come trattorini e motocarriole, rimane nella tradizione, in feste, come la traglia di Jelsi che viene portata nella festa del grano in onore di sant'Anna, e fiere; \u00e8 anche il mezzo che porta la povera donna nel carnevale di Cegni."}
{"id": "2221935", "revid": "1100311", "url": "https://it.wikipedia.org/wiki?curid=2221935", "title": "Christian Eichner", "text": "Carriera.\nHa cominciato la carriera nella squadra della sua citt\u00e0 natale lo FVS Sulzfeld successivamente \u00e8 stato acquistato dal Karlsruhe.\nNel 2005 \u00e8 stato aggregato alla prima squadra e da allora ha disputato oltre centro incontri guadagnando nel 2007 la promozione nella massima serie tedesca.\nNel 2009 \u00e8 stato acquistato dall'Hoffenheim, con cui ha conquistato la promozione in Bundesliga, e nel gennaio 2011 si \u00e8 trasferito al ."}
{"id": "2221939", "revid": "111867861", "url": "https://it.wikipedia.org/wiki?curid=2221939", "title": "Ponte Re", "text": "Ponte Re \u00e8 una frazione del comune di Barghe in provincia di Brescia."}
{"id": "2221940", "revid": "834", "url": "https://it.wikipedia.org/wiki?curid=2221940", "title": "Shine (Cyndi Lauper)", "text": ""}
{"id": "2221947", "revid": "287204", "url": "https://it.wikipedia.org/wiki?curid=2221947", "title": "Francois Broussais", "text": ""}
{"id": "2221952", "revid": "465169", "url": "https://it.wikipedia.org/wiki?curid=2221952", "title": "Casual", "text": "Nella tradizione europea \u00e8 detto casual il modo di vestire che enfatizza il comfort e l'espressivit\u00e0 personale rispetto alla presentabilit\u00e0 e all'uniformit\u00e0. Include una variet\u00e0 molto ampia di capi d'abbigliamento, tanto che risulta pi\u00f9 semplice definire che cosa non \u00e8 casual piuttosto di cosa lo \u00e8. \nI seguenti non sono considerati capi casual:\nI jeans e le t-shirt sono state descritte come l'\"uniforme casual\". Dalla fine del XX secolo il casual \u00e8 stato influenzato dall'abbigliamento sportivo. Anche capi consumati dal lavoro manuale ricadono nel casual.\nAnche se la praticit\u00e0 nel vestire \u00e8 il primo elemento che viene in mente pensando all'abbigliamento casual, vi \u00e8 anche un vasto assortimento di altre caratteristiche quali la teatralit\u00e0 e la scelta di un look sgargiante.\nNe \u00e8 un esempio la moda punk. Madonna introdusse negli anni '80 pelle, gioielli e cosmetici nel casual. Pi\u00f9 recentemente la moda hip hop ha introdotto ed elaborato gioielli e materiali lussuosi abbinati a capi sportivi e da manovale.\nIl casual \u00e8 il codice di abbigliamento in cui nuove forme di espressione di genere sono introdotte prima di essere accettate in situazioni semi-casual o semi-formali. Un esempio sono i gioielli maschili, in precedenza considerati eccentrici o futili ed ora utilizzati in situazioni semi-formali. Amelia Bloomer introdusse pantaloni per donne come alternativa casual alle gonne formali. Recentemente alcuni uomini di tradizione Europea hanno adottato la gonna come alternativa casual ai pantaloni. Entrambe queste innovazioni hanno causato grande imbarazzo nei circoli formali.\nL'esposizione della pelle \u00e8 pi\u00f9 pronunciata nell'abbigliamento casual. Per le donne nel corso del XX secolo \u00e8 aumentata anche per l'abbigliamento formale e semi-formale. Per gli uomini l'esposizione di spalle e cosce \u00e8 limitata all'abbigliamento casual. La nudit\u00e0 integrale \u00e8 ancora considerata tab\u00f9, ovvero sconveniente, anche negli ambienti casual (fatta eccezione per alcuni club e spiagge)."}
{"id": "2221954", "revid": "330183", "url": "https://it.wikipedia.org/wiki?curid=2221954", "title": "Lampiride", "text": ""}
{"id": "2221956", "revid": "1318658", "url": "https://it.wikipedia.org/wiki?curid=2221956", "title": "Stato di transizione", "text": "Si chiama stato di transizione (o complesso attivato) una particolare configurazione lungo la coordinata di reazione, configurazione che corrisponde al punto pi\u00f9 alto del grafico dell'energia libera di Gibbs o dell'entalpia in funzione della coordinata di reazione (ad esempio del grado di avanzamento \u03be). In altri termini lo stato di transizione corrisponde al momento della reazione in cui i reagenti stanno rompendo i legami per diventare prodotti e, nello stesso tempo, si stanno formando i nuovi legami che permettono la formazione del risultato della reazione.\nIn base alla teoria dello stato di transizione si pu\u00f2 definire come tale un intervallo \u03b4 tale da includere il massimo della curva dell'energia libera, lungo l'asse \u03be. Tutte le configurazioni di atomi che rientrano in questo intervallo vengono quindi dette stato di transizione.\nLo stato di transizione \u00e8 in pratica un intermedio di reazione con una vita molto breve (ovvero poco stabile)."}
{"id": "2221967", "revid": "1272592", "url": "https://it.wikipedia.org/wiki?curid=2221967", "title": "Kimmuriel Oblodra", "text": "Kimmuriel Oblodra \u00e8 un elfo drow abitante della citt\u00e0 sotterranea di Menzoberranzan nei celebri romanzi di R. A. Salvatore (ambientazione Forgotten Realms). Apparteneva al potente casato di Oblodra, il terzo degli otto casati regnanti nella citt\u00e0.\nNonostante la potenza del casato e ai poteri psionici di cui erano dotati tutti i suoi membri, il nome di Oblodra fu cancellato da un potente attacco da parte del primo casato della citt\u00e0 in una delle tipiche lotte matriarcali che mantenevano la citt\u00e0 sprofondata nel caos.\nKimmuriel \u00e8 l'ultimo sopravvissuto del casato e trova rifugio nelle file della banda mercenaria di Bregan D'Aerthe.\nEssendo Kimmuriel uno psionico piuttosto potente, Jarlaxle, il capo della banda, lo designa come suo luogotenente.\nQuando Jarlaxle abbandoner\u00e0 il mondo sotterraneo per avventurarsi in superficie, affider\u00e0 allo psionico il comando di Bregan D'Aerthe.\nNon si conosce l'et\u00e0 esatta di Kimmuriel, si pu\u00f2 comunque intuire, leggendo il romanzo, che sia pi\u00f9 vecchio di Jarlaxle e che quindi abbia all'incirca 6 secoli (un'et\u00e0 decisamente veneranda anche per un elfo drow).\nAi tempi della nascita di Jarlaxle, terzo figlio del casato dominante, furono i membri del casato di Oblodra a salvare il mercenario dal sacrificio destinato a tutti i terzogeniti maschi della citt\u00e0 e si pu\u00f2 supporre che sia per questo che il mercenario abbia accolto Kimmuriel nella sua banda."}
{"id": "2221977", "revid": "729019", "url": "https://it.wikipedia.org/wiki?curid=2221977", "title": "Lionel Mallier", "text": "Biografia.\nCresciuto nel Grenoble, si trasfer\u00ec nel 1997 al Brive: nel periodo di permanenza in tale club ebbe anche le sue esperienze internazionali con la , concentrate tra il 1999 e il 2000: esordiente in un \"test match\" contro la , disput\u00f2 un incontro alla successiva ; scese anche in campo nel Sei Nazioni 2000, disputando il suo ultimo incontro internazionale il 1\u00ba aprile contro l'.\nDal 2000 ha militato per un biennio al Pau, poi per un altro biennio al Perpignano, poi di nuovo al Brive; nel 2006 fu ingaggiato da Lione, club in cui rimase fino al 2010, anno del termine della sua attivit\u00e0 professionistica.\nDa allora milita nell'Annonay, squadra dilettantistica di F\u00e9d\u00e8rale 3, la quinta divisione nazionale."}
{"id": "2221980", "revid": "834", "url": "https://it.wikipedia.org/wiki?curid=2221980", "title": "Shine Remixes (Cyndi Lauper)", "text": ""}
{"id": "2221987", "revid": "1543377", "url": "https://it.wikipedia.org/wiki?curid=2221987", "title": "Cazengo", "text": "Cazengo \u00e8 un municipio dell'Angola appartenente alla Provincia di Cuanza Nord. Ha 109.256 abitanti (stima del 2006) ed una superficie di 1.793 km\u00b2."}
{"id": "2221991", "revid": "131358", "url": "https://it.wikipedia.org/wiki?curid=2221991", "title": "Gianni Camperio", "text": ""}
{"id": "2221996", "revid": "767487", "url": "https://it.wikipedia.org/wiki?curid=2221996", "title": "Markus Miller", "text": " In carriera ha militato nel campionato di calcio tedesco per lo Stoccarda II, l', il Karlsruhe e l'Hannover.\nCarriera.\nMiller \u00e8 cresciuto nelle giovanili del FC Lindenberg dove ha iniziato a giocare a livello amatoriale. Successivamente si \u00e8 trasferito al Wangen FC, un altro club dilettantistico regionale.\nNel 2000 approda in Bundesliga allo , senza per\u00f2 mai esordire nella massima serie tedesca. Generalmente gioca per la \"squadra riserve\" lo Stoccarda II, militante nella Regionalliga S\u00fcd dove colleziona 44 presenze in due stagioni.\nNella 2002 viene acquistato dall' dove ottiene 18 presenze di nuovo nella Regionalliga S\u00fcd.\nNell'estate 2003 l'Augusta lo cede al Karlsruher SC in Zweite Liga (Seconda Lega). Con i \"biancoblu\" disputa una prima stagione come riserva e non riesce a esordire in campionato.\nIl debutto da professionista arriva il 7 agosto 2004 nella gara casalinga disputata al Wildparkstadion contro Wacker Burghausen e terminata 1-1 e da allora ha guadagnato il ruolo di titolare disputando tutte e 34 le partite della stagione.\nIl 21 settembre 2004 dopo aver parato tre rigori nella partita di Coppa di Germania giocata contro il Mainz \u00e8 stato soprannominato \"Killer Miller\".\nIl 9 ottobre 2006, ha rinnovato il suo contratto con al Karlsruher sino al 30 giugno 2009.\nNella stagione 2006-2007 ha continuato ad essere portiere titolare saltando solo 4 partite e al termine della stagione, con la sua squadra, ha guadagnato la promozione nella massima serie tedesca.\nIl 6 novembre 2006, Miller \u00e8 stato votato miglior portiere della Bundesliga da parte degli utenti del sito web ufficiale della Bundesliga.\nIl 24 ottobre 2008, Miller ha prorogato il suo contratto con Karlsruher per un altro anno fino al 30 giugno 2010, in seguito si \u00e8 trasferito all'.\nIl 6 settembre 2011 viene ricoverato in ospedale causa depressione."}
{"id": "2221999", "revid": "1258319", "url": "https://it.wikipedia.org/wiki?curid=2221999", "title": "True Colors", "text": ""}
{"id": "2222000", "revid": "149485", "url": "https://it.wikipedia.org/wiki?curid=2222000", "title": "Campionato asiatico maschile di pallacanestro 1991", "text": "Il 16\u00ba Campionato Asiatico Maschile di Pallacanestro FIBA si \u00e8 svolto dal 22 agosto al 1\u00ba settembre 1991 a K\u014dbe in Giappone. Il torneo \u00e8 stato vinto dalla nazionale cinese.\nI Campionati asiatici maschili di pallacanestro sono una manifestazione biennale tra le squadre nazionali del continente, organizzata dalla FIBA Asia."}
{"id": "2222003", "revid": "105796472", "url": "https://it.wikipedia.org/wiki?curid=2222003", "title": "Magnetic Anomaly Detector", "text": "Il Magnetic Anomaly Detector (MAD), o rilevatore di anomalie magnetiche, \u00e8 uno strumento utilizzato per identificare piccole variazioni del campo magnetico terrestre. Il termine si riferisce specificamente ai magnetometri utilizzati dai militari per individuare i sottomarini, i quali essendo una massa di materiale ferromagnetico, creano una alterazione del campo magnetico individuabile. La strumentazione MAD per impiego militare, deriva da quella utilizzata nelle campagne di prospezione minerarie durante le quali si cercavano giacimenti di minerali in base alle variazioni del campo magnetico terrestre. \nStoria.\nGli esordi e l'uso civile.\nLa geoesplorazione introdusse gi\u00e0 dal 1843 la possibilit\u00e0 da parte degli scienziati di misurare e studiare le variazioni del campo magnetico della Terra. I primi magnetometri sono stati impiegati per la localizzazione di giacimenti minerari. Il primo trattato scientifico che riguardava questi studi e la loro utilizzazione pratica fu il \"The Examination of Iron Ore Deposits by Magnetic Measurements\" ad opera dell'astronomo e fisico svedese Tobias Robert Thal\u00e9n e pubblicato nel 1879.\nApplicazione militare.\nI dispositivi di rilevamento di anomalie magnetiche impiegati per l'individuazione dei sottomarini durante la seconda guerra mondiale erano equipaggiati con il magnetometro fluxgate, uno strumento semplice e dal basso costo di costruzione che sfruttava la tecnologia sviluppata negli anni trenta da Victor Vacquier della Gulf Oil per l'individuazione di giacimenti minerari.. Durante il conflitto i MAD vennero utilizzati dai reparti antisommergibile delle opposte forze armate, sia statunitensi che giapponesi, come equipaggiamento sia al traino di unit\u00e0 navali che aviotrasportati da aerei da pattugliamento marittimo. I giapponesi chiamavano questa tecnologia jikitanchiki (\u78c1\u6c17\u63a2\u77e5\u6a5f, \"rilevatore magnetico\"). Al termine del conflitto, la U.S. Navy continu\u00f2 a sviluppare le apparecchiature di rilevamento MAD come uno sviluppo parallelo con tecnologie di rilevamento sonar.\nNel 2019 il Dipartimento della difesa degli Stati Uniti d'America ha mostrato interesse verso l'aggiunta di strumentazione MAD su droni per il pattugliamento marittimo."}
{"id": "2222006", "revid": "179980", "url": "https://it.wikipedia.org/wiki?curid=2222006", "title": "Talleres de Remedios de Escalada", "text": ""}
{"id": "2222014", "revid": "1543377", "url": "https://it.wikipedia.org/wiki?curid=2222014", "title": "Braccio della morte", "text": "Il braccio della morte (in inglese \"death row\") \u00e8 una speciale sezione di alcuni penitenziari di massima sicurezza in cui vengono reclusi, anche per decine di anni, i detenuti condannati alla pena di morte e in attesa di esecuzione, negli Stati Uniti d'America e in Giappone dove la pena capitale \u00e8 prevista.\nIl tempo di permanenza all'interno del braccio della morte, in attesa dell'esecuzione della pena di morte, pu\u00f2 dipendere da vari fattori. Ad esempio, in California l'ultima esecuzione risale al 2006; successivamente, nel 2013 diversi tribunali hanno deciso la sospensione delle esecuzioni in attesa che si trovi soluzione ai problemi insorti con il pi\u00f9 recente protocollo di farmaci da utilizzare per l'iniezione letale. Per effetto di tale sospensione, alla fine del 2015 nel carcere di San Quintino erano presenti ben 725 condannati a morte in attesa dell'esecuzione.\nGli oppositori della pena capitale affermano che l'isolamento e l'incertezza di un prigioniero sul proprio destino costituiscono una forma di crudelt\u00e0 mentale e che i detenuti nel braccio della morte, da molto tempo, rischiano di ammalarsi mentalmente, se non soffrono gi\u00e0 di tale condizione. Questo fenomeno viene definito fenomeno del braccio della morte, infatti alcuni detenuti provano a tentare il suicidio.\nStati Uniti.\nNegli Stati Uniti, i detenuti possono attendere molti anni prima che l'esecuzione possa essere eseguita a causa delle complesse e lunghe procedure di ricorso previste dalla giurisdizione. Il periodo tra la condanna e l'esecuzione \u00e8 aumentato relativamente costantemente tra il 1977 e il 2010, compreso un balzo del 22% tra il 1989 e il 1990 e un salto simile tra il 2008 e il 2009. Nel 2010, un detenuto nel braccio della morte ha aspettato in media 178 mesi (circa 15 anni) tra condanna ed esecuzione. Quasi un quarto dei detenuti nel braccio della morte negli Stati Uniti muore per cause naturali in attesa di esecuzione.\nIl 1\u00ba gennaio 2013 c'erano 3.125 persone nel braccio della morte negli Stati Uniti. Dal 1977, gli stati del Texas (464), della Virginia (108) e dell'Oklahoma (94) hanno giustiziato il maggior numero di detenuti nel braccio della morte. A partire dal 2010, California (683), Florida (390), Texas (330) e Pennsylvania (218) hanno ospitato pi\u00f9 della met\u00e0 di tutti i detenuti in attesa di morte. A partire dal 2008, il prigioniero di lunga durata nel braccio della morte negli Stati Uniti che \u00e8 stato giustiziato \u00e8 stato Jack Alderman che ha scontato oltre 33 anni. \u00c8 stato giustiziato in Georgia nel 2008. Mentre Alderman era il detenuto giustiziato da pi\u00f9 tempo, Gary Alvord arriv\u00f2 nel braccio della morte della Florida nel 1974 e mor\u00ec 39 anni dopo, il 19 maggio 2013, per un tumore al cervello, dopo aver trascorso pi\u00f9 tempo nel braccio della morte di qualsiasi altro americano. Brandon Astor Jones ha trascorso 36 anni nel braccio della morte (con un breve periodo nella popolazione carceraria generale durante il suo processo di pre-condanna) prima di essere giustiziato per omicidio da parte dello stato della Georgia nel 2016, all'et\u00e0 di 72 anni. Il prigioniero pi\u00f9 anziano nel braccio della morte negli Stati Uniti era Leroy Nash, 94 anni, in Arizona. Mor\u00ec per cause naturali il 12 febbraio 2010."}
{"id": "2222015", "revid": "72396", "url": "https://it.wikipedia.org/wiki?curid=2222015", "title": "Clan Hamilton", "text": "Il clan Hamilton fu un antico clan scozzese, con estesi possedimenti nella Scozia centrale e meridionale, in particolare nell'Ayrshire, nel Lanarkshire e nel Lothians. La principale area di influenza degli Hamilton furono le Lowlands.\nStoria.\nOrigini.\nLa famiglia Hamilton scozzese \u00e8 autoctona. Il nome deriva dall'anglosassone Hamelton, con vari toponimi in Inghilterra. Gli scozzesi li legano ai Beaumont della Loira.\nIl nome della famiglia deriva forse da \"hamel dun\", che in inglese moderno significa \"bare hill\", ovvero \"collina scoperta\".\nQuattrocento.\nIl figlio omonimo del quinto barone di Cadzow, sir James Hamilton (1415 circa - 1479), gli succedette inizialmente come sesto barone di Cadzow e venne infine creato lord del parlamento come lord Hamilton il 3 luglio del 1445. Al principio del 1474, spos\u00f2 la principessa Maria, figlia del re Giacomo II e contessa di Arran in quanto vedova di Thomas Boyd, primo conte di Arran, imparentandosi con gli Stewart. \nL'unico figlio della coppia, omonimo del padre, sir James Hamilton secondo lord Hamilton (1475 circa - 1529), fu creato nuovamente primo conte di Arran. . Pi\u00f9 tardi spos\u00f2 invece Janet Beaton di Creich, figlia di sir David Beaton di Creich e vedova di sir Robert Livingstone di Easter Wemyss e Drumry. \nDivenne consigliere privato del re Giacomo IV di Scozia, aiutando a concordare il suo matrimonio con la principessa Margherita Tudor, figlia del re Enrico VII d'Inghilterra, e ottenendo il titolo di conte di Arran, che gli venne attribuito l'8 agosto del 1503.\nCinquecento.\nDurante il XVI secolo gli Hamilton posero la loro sede sull'isola di Arran nel 1503 e per gran parte del secolo furono nella linea di successione alla corona reale: James Hamilton, secondo conte di Arran, fu erede al trono sia del re Giacomo IV di Scozia che della regina Maria di Scozia. Fu reggente di Scozia tra il 1542 ed 1554, e tutore della regina Maria. Nel 1545 guid\u00f2 i suoi uomini nella battaglia di Ancrum Moor contro gli Inglesi. Fu creato in Francia \"Duca di Ch\u00e2tellerault\" nel 1548 per il suo aiuto nel concordare il matrimonio di Maria Stuart con il Delfino di Francia, poi re Francesco II, ma il ducato francese gli fu confiscato quando egli cambi\u00f2 alleanza nel 1559.\nSuo figlio primogenito, omonimo del padre (1532-1609), gli succedette come terzo conte di Arran e divenne comandante della garde du corps di Francesco II di Francia, . Suo fratello minore, John Hamilton (1535-1604) () fu incaricato di amministrare le propriet\u00e0 del fratello. Fu castellano a Edimburgo e Stirling e venne creato primo marchese di Hamilton, conte di Arran e lord Aven il 17 aprile del 1599.\nSuo figlio James Hamilton (1589-1625) gli succedette come secondo marchese di Hamilton il 5 maggio 1608. L'anno seguente succedette inoltre a suo zio come quarto conte di Arran dalla creazione del titolo e come quinto lord Hamilton. e si era trasferito in Inghilterra insieme al re di Scozia Giacomo VI, divenuto Giacomo I d\u2019Inghilterra. . Fu anche creato conte di Cambridge e barone Innerdale nella paria d\u2019Inghilterra il 16 giugno 1619.\nPrecedentemente, nel 1587, un altro figlio del secondo conte di Arran, Claud Hamilton, era stato nominato primo lord Paisley. Aveva combattuto nella battaglia di Langside, ma negli ultimi anni della sua vita divenne anch'egli pazzo. Suo figlio James venne creato barone Abercorn nel 1603, e nel 1606 conte di Abercorn, lord Paisley, Hamilton, Mountcashell e Kilpatrick per l'assistenza prestata a re Giacomo VI di Scozia nell'Unione delle Corone. Premor\u00ec al padre, e suo figlio James succedette ai titoli paterni nel 1618. Egli gi\u00e0 era stato creato barone Hamilton di Strabane nella par\u00eca d'Irlanda nel 1617. Claud mor\u00ec attorno al 1621 e suo nipote eredit\u00f2 il suo posto nel parlamento. Il titolo irlandese vantava significative propriet\u00e0 nelle contee di Tyrone e Ulster, e questa branca della famiglia \u00e8 oggi rappresentata da James Hamilton, quinto duca di Abercorn. \nDuchi di Hamilton.\nIl primo duca di Hamilton, James Hamilton (1606-1649), era succeduto nel 1625 al padre, suo omonimo (1589-1625), come terzo marchese di Hamilton e fu creato duca di Hamilton, marchese di Clydesdale, conte di Arran e Cambridge e lord di Aven e Innerdale il 12 aprile 1643, per aver supportato il re Carlo I durante la guerra civile inglese. Venne decapitato col suo Re a Londra nel 1649.\nCon la creazione del titolo ducale, una clausola speciale permise la successione al titolo attraverso la linea femminile nel caso che il primo Duca o suo fratello non avessero avuto eredi maschi. Il figlio del primo Duca, Charles, conte di Arran, mor\u00ec giovane, e il titolo ducale e gli altri titoli connessi passarono dunque alla sua morte a suo fratello minore, William Hamilton, che era gi\u00e0 stato creato Conte di Lanark e Lord Machanshire e Polmont il 31 marzo 1639.\nSecondo quanto stabilito dalla clausola speciale, i titoli del secondo Duca passarono, nel 1651 (anno della sua morte), alla figlia maggiore Anne Hamilton (1631-1716), che divenne terza Duchessa di Hamilton. . insieme agli altri titoli connessi (il Marchesato di Hamilton, la Contea di Arran del 1599 e le Signorie di Hamilton, Aven e Aberbrothwick nei pari di Scozia, e la Contea di Cambridge e la Baronia di Innerdale nei pari d'Inghilterra).\nNel 1656 Anne Hamilton spos\u00f2 William Douglas, terzo figlio maschio del primo Marchese di Douglas suo omonimo. Il marito della Duchessa era stato in precedenza creato Conte di Selkirk e Lord di Daer e Shortcleuch il 4 agosto 1646.. In seguito al matrimonio cambi\u00f2 il suo cognome in Hamilton, e il 20 settembre 1660 fu creato Duca di Hamilton, Marchese di Clydesdale, Conte di Arran, Lanark e Selkirk e Lord Aven, Machanshire, Polmont e Daer a vita. Nel 1688 rinunci\u00f2 alla Contea di Selkirk e alla Signoria di Daer e Shortcleuch, e questi titoli furono riassegnati al suo secondo figlio maschio, per evitare che si fondessero con i titoli connessi a quello di Duca di Hamilton.\nHamilton Palace a Hamilton nel South Lanarkshire, sede della famiglia e del clan omonimo dal 1695, venne ostruito dalla duchessa Anne e da suo marito William Douglas: e raggiunse il massimo dell'estensione con Alexander e William Hamilton, decimo e undicesimo duca di Hamilton, a met\u00e0 del XIX secolo.\nIl 9 luglio 1698 la Duchessa Anne rinunci\u00f2 a tutti i suoi titoli in favore del figlio maggiore, James Hamilton (1658-1712), che le successe come quarto Duca di Hamilton mentre la madre era ancora in vita (suo padre era morto nel 1694). Durante il passaggio all'Atto di unione del 1707, il quarto Duca fu il leader del partito anti-unitario. Fu creato Duca di Brandon nella contea di Suffolk e Barone Dutton, nella contea di Chester, nella paria di Gran Bretagna, il 10 settembre 1711, ma . Fu ucciso in duello con il Barone Charles Mohun (che mor\u00ec anch'esso) ad Hyde Park a Londra il 15 novembre 1712.\nGli successe come quinto Duca il figlio James Hamilton (1703-1743) e a questi il proprio figlio omonimo, sesto Duca di Hamilton e terzo Duca di Brandon (1724-1758). Il figlio di quest'ultimo, James Hamilton (1755-1769), gli successe come settimo Duca di Hamilton e quarto Duca di Brandon. Nel 1761 divenne erede del casato Douglas, essendo morto senza eredi il primo Duca di Douglas Archibald Douglas, suo secondo cugino: ottenne i titoli minori del Ducato (sebbene non il titolo di Duca) e divenne pertanto quarto Marchese di Douglas, quattordicesimo e quarto Conte di Angus e quarto Lord di Abernethy e Jedburgh Forest.\nAlla sua morte senza figli tutti i suoi titoli passarono al fratello Douglas Hamilton, ottavo Duca di Hamilton e quinto Duca di Brandon (1756-1799). Poich\u00e9 anche il fratello mor\u00ec senza figli maschi, il titolo pass\u00f2 al loro zio, fratello minore del padre, Archibald Hamilton, nono Duca di Hamilton e sesto Duca di Brandon (1740-1819). A questi successe il figlio Alexander Hamilton, decimo Duca di Hamilton e settimo Duca di Brandon (1767-1852), e poi il nipote William Hamilton, undicesimo Duca di Hamilton e ottavo Duca di Brandon (1811-1863). Il figlio di quest'ultimo, William, dodicesimo Duca di Hamilton e nono Duca di Brandon, ottavo Conte di Selkirk (1845-1895), cambi\u00f2 il proprio cognome in Douglas-Hamilton e mor\u00ec senza eredi maschi.\nIl Ducato pass\u00f2 in eredit\u00e0 a Alfred Douglas-Hamilton, tredicesimo Duca di Hamilton e decimo Duca di Brandon (1862-1940), che era un discendente del quarto Duca di Hamilton, la cui linea familiare aveva adottato il cognome \"Douglas-Hamilton\". Gli successero il figlio Douglas, quattordicesimo Duca di Hamilton e undicesimo Duca di Brandon (1903-1973), e quindi il nipote Angus, quindicesimo Duca di Hamilton e dodicesimo Duca di Brandon (1938-2010). L'attuale detentore del titolo \u00e8 il figlio di quest'ultimo, Alexander, sedicesimo Duca di Hamilton (nato nel 1978)."}
{"id": "2222016", "revid": "1798099", "url": "https://it.wikipedia.org/wiki?curid=2222016", "title": "Teatro San Mois\u00e8", "text": "Il Teatro San Mois\u00e8 \u00e8 stato un teatro d'opera, attivo a Venezia dal 1640 al 1818. Era situato in una zona elegante della citt\u00e0, vicino a Palazzo Giustinian e all'omonima chiesa, all'entrata del Canal Grande.\nStoria.\nFu fatto edificare dal ramo di San Barnaba della famiglia Giustinian e venne inaugurato dall'opera di Claudio Monteverdi, poi andata perduta, \"L'Arianna\". Pass\u00f2 poi nelle mani della famiglia Zane e usato dalla compagnia Ferrari impegnata in rappresentazioni della commedia dell'arte. \nIl librettista Giovanni Faustini \u00e8 stato uno dei primi impresari di questo teatro. Sebbene fosse uno dei pi\u00f9 piccoli teatri veneziani, il San Mois\u00e8 ne \u00e8 stato fra quelli maggiormente influenti, sul piano del richiamo popolare in funzione dell'opera lirica. Nel 1668 fu ampliato fino a raggiungere gli ottocento posti. \nSei anni dopo, nel 1674 l'attivit\u00e0 del teatro sub\u00ec un forte impulso grazie all'intraprendenza dall'impresario Francesco Santurini che seppe dare vita ad una diversa gestione dei prezzi dei biglietti portando ad un vero e proprio \"boom\" dell'opera e ad una proliferazione nella citt\u00e0 lagunare di teatri in cui veniva praticato questo genere di rappresentazioni, ovvero quello del teatro per musica. \nNei primi anni del XVIII secolo furono attivi al San Mois\u00e8 Francesco Gasparini, Antonio Vivaldi, Marc'Antonio Ziani e Tomaso Albinoni. Negli anni 1740 l'opera buffa napoletana raggiunse Venezia e il San Mois\u00e8 fu uno dei primi teatri a occuparsi di questo genere, particolarmente con lavori di Baldassare Galuppi, in collaborazione con Carlo Goldoni.\nQuesta tendenza prosegu\u00ec per gran parte del Settecento. Fra gli anni 1770 e gli anni 1780 il teatro fu gestito dal prolifico librettista Giovanni Bertati, Poeta Cesareo (o \"Poeta di Corte\") dell'opera italiana a Vienna, autore di drammi giocosi al pari di Pasquale Anfossi ed altri compositori.\nIl San Mois\u00e8 come teatro d'opera chiuse definitivamente i battenti nel 1818 dopo la rappresentazione di alcune farse di Gioachino Rossini. Inizialmente fu riutilizzato come teatro di burattini per poi essere ricostruito con il nome di Teatro Minerva; infine alla fine dell'Ottocento l'edificio in cui sorgeva venne ristrutturato e il teatro trasformato in parte sede di negozi ed in parte in appartamenti d'abitazione."}
{"id": "2222020", "revid": "834", "url": "https://it.wikipedia.org/wiki?curid=2222020", "title": "Calm Before the Storm (album Lauren Harris)", "text": ""}
{"id": "2222022", "revid": "1305772", "url": "https://it.wikipedia.org/wiki?curid=2222022", "title": "Calm Before the Storm", "text": ""}
{"id": "2222028", "revid": "92723", "url": "https://it.wikipedia.org/wiki?curid=2222028", "title": "Salomon Maimon", "text": "Biografia.\nFiglio di un rabbino, studi\u00f2 il Talmud e i pensatori ebraici restando particolarmente affascinato da Mos\u00e8 Maimonide, del quale prese il nome. Nel corso di numerosi viaggi ampli\u00f2 i suoi studi, occupandosi di Spinoza e Wolff ed entrando in contatto con Moses Mendelssohn.\nIl pensiero.\nMaimon, filosofo di lingua tedesca di origine ebraica-lituana, si inquadra tra gli autori post-kantiani. Maimon a differenza del suo predecessore Schulze non ha un atteggiamento ostile nei confronti del concetto di \"cosa in s\u00e9\" proposto da Kant ma invece \u00e8 partecipe del suo punto di vista; rigetta invece come superficiale la spiegazione di Reinhold di \"cosa in s\u00e9\" che ammette la sua esistenza fuori dalla coscienza, come oggetto inconoscibile. Tale oggetto infatti non sarebbe neppure pensabile, perch\u00e9 pensare significa appunto determinare un oggetto in base a determinati contrassegni e un oggetto fuori dalla coscienza, privo di contrassegni e quindi indeterminabile sarebbe un \u201cnon ente\u201d.\nMaimon paragona la cosa in s\u00e9 alle grandezze irrazionali della matematica, intese come limite di una serie infinita di valori di approssimazione: per es. scrivere \u221a2 ha un preciso senso in matematica, come intero frazionario, o come serie di decimali dopo la virgola, mentre non ha senso scrivere \u221a(-a) , che identifica un numero immaginario e si pu\u00f2 paragonare alla \"cosa in s\u00e9\" nel significato di Reinhold.\nMaimon comprende la funzione ideale della cosa in s\u00e9 all'interno della filosofia critica e la definisce un'espressione simbolica dell'impossibilit\u00e0 di un oggetto di corrispondere a un concetto che rispecchi la realt\u00e0. Se \u00e8 vero che la coscienza \u00e8 il principio imprescindibile dell'esperienza e del sapere, resta il fatto che la genesi delle sue rappresentazioni attuali, spazialmente e temporalmente definite, non \u00e8 mai attingibile nella sua totalit\u00e0 originaria e in piena chiarezza. Supporre a questo punto una cosa in s\u00e9 come origine materiale delle rappresentazioni e una coscienza assoluta come principio della forma del conoscere significa ricadere nel dogmatismo. Cosa in s\u00e9 e coscienza assoluta sono da un lato \"pure immaginazioni\", dall'altro concetti impossibili, analoghi ai numeri immaginari della matematica (\"Ricerche critiche\"). Bisogna invece ricondurre tali nozioni all'interno del concreto processo dell'esperienza, intendendole come \"idee limite\", cio\u00e8 come il fine ideale verso il quale tende la conoscenza nella sua pretesa di appropriarsi della totalit\u00e0 dell'esperienza. Solo la matematica, infatti, \u00e8 capace di un \"pensiero reale\", ovvero in grado di darsi da s\u00e9 i propri soggetti e quindi di conoscerli senza residui. La conoscenza empirica, invece, non pu\u00f2 mai superare la propria contingenza costitutiva e cio\u00e8 il proprio margine di irrazionalit\u00e0. Tale limite della coscienza pu\u00f2 essere sempre spostato dal procedere della conoscenza, ma mai eliminato del tutto. Le stesse leggi scientifiche quindi, pur fondando la loro legittimit\u00e0 sulla sintesi dei dati empirici operata dalle categorie dell'intelletto, non possono garantirsi a priori la loro universale applicabilit\u00e0 a tutti i singoli soggetti concreti offerti dall'esperienza."}
{"id": "2222030", "revid": "436907", "url": "https://it.wikipedia.org/wiki?curid=2222030", "title": "Voci", "text": ""}
{"id": "2222033", "revid": "158913", "url": "https://it.wikipedia.org/wiki?curid=2222033", "title": "Iaia", "text": ""}
{"id": "2222044", "revid": "24823", "url": "https://it.wikipedia.org/wiki?curid=2222044", "title": "Directo", "text": "Directo, uscito nel marzo del 2009, \u00e8 il primo album live de El Puchero del Hortelano, gruppo originario di Granada."}
{"id": "2222049", "revid": "277947", "url": "https://it.wikipedia.org/wiki?curid=2222049", "title": "La grande inondazione", "text": "La grande inondazione \u00e8 un racconto che appartiene alla leggende aborigene.\nTrama.\nAnticamente la terra era abitata dai \"Nurrumbunguttia\", ossia uomini e donne spirito e, fino alla creazione del Sole per mano dell'uccello \"Pupperrimbul\", rest\u00f2 al buio e al freddo. I \"Nurrumbunguttia\" furono gli scopritori del fuoco e costruirono la Via Lattea. Un giorno vi fu il diluvio universale che copr\u00ec d'acqua tutta le terra, comprese le vette dei monti impedendo in tal modo ai \"Nurrumbunguttia\" di vivere. La maggior parte anneg\u00f2 mentre altri furono catapultati da una tromba d'aria in cielo dove si trasformarono in stelle divenendo divinit\u00e0 del cielo, come ad esempio \"Pund-jil\". Quando le acque iniziarono a ritirarsi, ricomparve la vita e i due figli di \"Pund-jil\" furono il primo uomo e la prima donna a popolare la terra dando cos\u00ec inizio alla specie umana. Per\u00f2 gli spiriti dei \"Nurrumbunguttia\" sopravvivono ancora ed \u00e8 per colpa loro se accadono calamit\u00e0 e sciagure. Inoltre un altro diluvio potrebbe scoppiare se venisse ucciso un \"Pupperrimbul\"."}
{"id": "2222050", "revid": "131358", "url": "https://it.wikipedia.org/wiki?curid=2222050", "title": "Umberto Visentin III", "text": ""}
{"id": "2222052", "revid": "1305772", "url": "https://it.wikipedia.org/wiki?curid=2222052", "title": "Let Go", "text": ""}
{"id": "2222062", "revid": "287204", "url": "https://it.wikipedia.org/wiki?curid=2222062", "title": "Volley Treviso 1991-1992", "text": "Questa voce raccoglie le informazioni riguardanti il Volley Treviso nelle competizioni ufficiali della stagione 1991-1992.\nStagione.\nL'annata vide la Sisley, tra le favorite della vigilia per la vittoria dello scudetto, chiudere al secondo posto la \"regular season\" della Serie A1, a pari punti con ; nei play-off i trevigiani, dopo avere faticato pi\u00f9 del dovuto per superare la matricola spoletina ai quarti di finale, si spinsero fino alle semifinali dove, ripetendosi il copione della stagione precedente, vennero eliminati dai campioni uscenti di .\nGli \"Orogranata\" si classificarono terzi in Coppa Italia, dove caddero in semifinale contro il per poi fare loro la finale di consolazione contro i succitati ravennati.\nOrganigramma societario.\nArea direttiva\nArea organizzativa\nArea comunicazione\nArea tecnica\nArea sanitaria"}
{"id": "2222064", "revid": "110157", "url": "https://it.wikipedia.org/wiki?curid=2222064", "title": "Sibelius (software)", "text": "Sibelius \u00e8 un programma notazionale per l'editing digitale di spartiti musicali, creato da Sibelius Software nel 1993. Gira su piattaforma Microsoft Windows, macOS e RISC OS. Sibelius \u00e8 uno dei programmi notazionali pi\u00f9 popolari e, cos\u00ec come il suo maggior rivale, Finale, \u00e8 ampiamente utilizzato per l'editing e la pubblicazione di spartiti a livello professionale e didattico.\nIl nome.\nIl nome \u00e8 dedicato al compositore finlandese Jean Sibelius. \u00c8 stata avanzata l'ipotesi che la scelta del nome dipenda anche dal cognome degli sviluppatori (\"Finn\" in inglese significa finlandese, la nazionalit\u00e0 di Jean Sibelius), che sostengono invece di non ricordare la ragione del nome. Il nome originale della versione Acorn era Sibelius 7, alludendo alla sinfonia no. 7 di Sibelius, ma tale numero venne rimosso nelle versioni per Windows e Mac, che indicavano invece il numero di versione.\nStoria.\nIl software \u00e8 stato sviluppato a partire dal 1986, ad opera dei gemelli Ben e Jonathan Finn, ed \u00e8 stato distribuito per la prima volta nel 1993 per PC Acorn Archimedes e RISC OS.\nSibelius conquist\u00f2 presto il mercato inglese, divenendo il pi\u00f9 noto software per Acorn. Si diffuse limitatamente all'estero, dove i computer Acorn non godevano di grande diffusione, mentre nelle scuole del Regno Unito ebbero grande successo le versioni lite, grazie anche all'utilizzo diffuso di macchine Acorn.\nNel 1998 e 1999 sono state distribuite le versioni per Windows e Mac. Il software \u00e8 stato completamente riscritto in C++, e la diffusione su PC standard apr\u00ec a Sibelius un vastissimo mercato su scala planetaria.\nUna versione migliorata, Sibelius 2, \u00e8 stata distribuita nel 2001, seguita due anni dopo da Sibelius 3, che introduceva la possibilit\u00e0 di creare file audio e CD. Due anni dopo venne distribuito Sibelius 4, con una interfaccia grafica rinnovata e nuove caratteristiche, come la possibilit\u00e0 di creare musica sincronizzata con i video. Sibelius 5 \u00e8 stato distribuito l'8 giugno 2007 (l'aggiornamento alla 5.2.5 risale all'8 settembre 2008): tra le altre novit\u00e0, ha introdotto il supporto per gli effetti VST, una libreria d'esempio (Sibelius Sounds Essentials) e la \"visuale panoramica\". L'ultima versione del software, la 6.0, \u00e8 stata distribuita il 19 maggio 2009. Fra le novit\u00e0 di Sibelius 6 vi \u00e8 il \"Magnetic Layout\" (che posiziona automaticamente gli oggetti) ed il controllo di versione (che permette di vedere le modifiche fra le diverse versioni di uno spartito).\nIl principale rivale di Sibelius \u00e8 sempre stato il software Finale. La Sibelius Software afferma di avere superato Finale sul piano delle vendite verso il 2000.\nUtenti.\nIl primo utente in assoluto di Sibelius fu il compositore Richard Emsley, che se ne serv\u00ec prima del rilascio pubblico e forn\u00ec consigli per migliorarne l'aspetto dal punto di vista musicale. Il primo spartito pubblicato con Sibelius fu \"Antara\", di George Benjamin, pubblicato da Faber Music.\nSibelius \u00e8 utilizzato in ambito professionale, didattico e amatoriale da centinaia di migliaia di utenti nel mondo. Si servono di Sibelius compositori quali Harry Gregson-Williams, Lalo Schifrin, Alf Clausen, Howard Goodall, Michael Tilson-Thomas, Steve Reich, Jamie Cullum.\nIl programma \u00e8 impiegato anche dalla Hal Leonard Corporation, una delle maggiori case editrici di spartiti, e in prestigiose scuole come la Royal Academy of Music, il Trinity College of Music e molti altri istituti nel mondo.\nCaratteristiche.\nLa funzione principale del software \u00e8 quella di scrivere e modificare spartiti musicali. Supporta virtualmente tutti i tipi di notazione musicale, permettendo produzioni di qualit\u00e0 da pubblicazione anche degli spartiti pi\u00f9 complessi (come la moderna musica per orchestra). Il software supporta il MIDI e consente inoltre di riprodurre o masterizzare in un CD audio la musica. Con l'ausilio di un software di terze parti, Photoscore, \u00e8 possibile acquisire gli spartiti direttamente da scanner o da file pdf. Il plugin Scorch consente di visualizzare spartiti digitali nel web browser.\nLa versione 5 del programma, all'apertura del software, riproduce un passaggio della sinfonia no. 3 di Jean Sibelius, l'introduzione del terzo movimento. Le varie versioni del software hanno utilizzato passaggi sempre diversi delle sinfonie di Sibelius.\nSibelius \u00e8 stato rilasciato anche in versioni alleggerite e con meno funzionalit\u00e0: \"Sibelius 7 Student\", \"Sibelius 6\" e \"Junior Sibelius\" per Acorn, \"Sibelius Student\" e \"Sibelius First\" per Mac e Windows. Esiste una versione del software per chitarristi, chiamata G7, che tuttavia non viene aggiornata da anni.\nMediante un programma di terze parti, Neutraton Photoscore, \u00e8 possibile importare spartiti dallo scanner o da file PDF direttamente su Sibelius. Sibelius include una versione lite di Photoscore. Un altro programma di terze parti, AudioScore, consente di trasformare musica vocale o suonata in spartiti.\nSibeliusMusic.com.\nSibeliusMusic.com \u00e8 un sito web che permette ai compositori di caricare spartiti creati con Sibelius, che possono essere liberamente visti, riprodotti, stampati o acquistati, a seconda che siano gratuiti o commerciali. Il sito contiene oltre 90\u00a0000 spartiti, molti pi\u00f9 d'ogni altro sito web. Esiste un plugin per i browser web, Sibelius Scorch, che permette di pubblicare gli spartiti su Internet."}
{"id": "2222068", "revid": "1543377", "url": "https://it.wikipedia.org/wiki?curid=2222068", "title": "Scontri di Piccadilly Gardens", "text": "Gli scontri di Piccadilly Gardens o battaglia di Piccadilly, sono le espressioni giornalistiche usate dai mass media britannici per indicare la guerriglia urbana esplosa la notte del 14 maggio 2008 nel centro cittadino di Manchester al termine della contestata finale di Coppa UEFA tra e Rangers Glasgow qui tenutasi.\nLa sera prima dell'atteso incontro, un supermercato di Somerfield ha dovuto chiudere prima dell'orario da programma a causa di continui pestaggi tra tifosi; mentre a Manchester un gruppo non identificato di hooligan dei Rangers ha tentato di disattivare il sistema antincendio della citt\u00e0.\nUn rapporto della polizia risalente alla stessa sera, riporta del ritrovamento di alcune armi incendiarie rinvenute nel quartier generale dei tifosi del Rangers Glasgow.\nPrima della partita alcuni tifosi delle due squadre hanno provocato una grande rissa all'interno di un edificio vicino allo stadio riuscendo a non essere identificati, causandone l'immediata chiusura.\nDurante la partita si \u00e8 verificata una leggera tensione tra le differenti fazioni di tifosi, e a fine partita moltissimi hooligan hanno fatto irruzione in campo cercando il contatto fisico con l'opposta curva.\nMegaschermo di Piccadilly Gardens.\nDurante il pomeriggio presso Piccadilly Gardens \u00e8 stato montato un maxi-schermo per visualizzare l'incontro la sera.\nGi\u00e0 nel corso della giornata ci sono stati scontri sempre causati da tifosi del Rangers, che attaccando tecnici dello schermo e agenti di sicurezza hanno temporaneamente interrotto la procedura provocando disordini nell'intera piazza.\nAl ritorno dei tecnici scortati dalla polizia, lanci di bottiglia hanno provocato una sommossa tra gli agenti presenti e due centinaia di tifosi, nello scontro pomeridiano \u00e8 rimasto ferito anche un cane poliziotto a causa dei vetri rotti.\nSul tardo pomeriggio, tifosi del Rangers hanno distrutto varie autovetture, facendo irruzione in una banca e capovolgendo in strada una macchina sportiva senza che nessun poliziotto intervenisse.\nPrima dell'inizio della partita \u00e8 stato pugnalato alla schiena un tifoso dello Zenit, ma i sospettati sono stati rilasciati per mancanza di prove.\nArresti.\nLa polizia di Greater Manchester ha arrestato 41 hooligan del Rangers Glasgow con l'accusa di vari reati.\nTra gli incarcerati, 18 hanno ricevuto l'accusa di violenza e aggressione ai danni dei tifosi russi dentro lo stadio, disordine pubblico, possessione di armi bianche e da fuoco illegale.\nLa Assistant Chief Constable ha giudicato inaccettabili gli attacchi dei tifosi del Rangers, ma che solo pochi dei migliaia presenti allo stadio hanno partecipato agli scontri dimostrando pi\u00f9 \"educazione\".\nDurante la notte alle ambulanze \u00e8 stata vietata la circolazione in centro, per possibili attacchi e/o lanci di oggetti ai danni del personale, se non in casi di estrema gravit\u00e0 ma con una scorta della polizia.\nReazioni.\nA causa dei duri scontri scatenati da hooligan di entrambe le squadre e Rangers Glasgow, la BBC News 24 ha deciso di interrompere tutti i programmi in onda per dedicarsi alla situazione con video esclusivi in diretta.\nAl termine della guerriglia, la polizia di Manchester ha arrestato 41 hooligan dei Rangers, con l'accusa di violenza urbana, e 15 agenti dell'ordine sono stati ricoverati in condizioni pi\u00f9 o meno gravi per le contusioni riportate.\nDa molti politici \u00e8 stato espresso rammarico per i fatti, ma oltre a dichiarazioni pubbliche nessuna associazione per il calcio ha sanzionato i due club."}
{"id": "2222074", "revid": "124603139", "url": "https://it.wikipedia.org/wiki?curid=2222074", "title": "Ospedale degli Incurabili (Venezia)", "text": "L'Ospedale degli Incurabili \u00e8 un ampio edificio cinquecentesco di Venezia, sito nel sestiere di Dorsoduro sulla Fondamenta delle Zattere allo Spirito Santo. \u00c8 sede centrale dell'Accademia di belle arti di Venezia.\nStoria.\nL'origine e lo sviluppo.\nSino dalla fine del Quattrocento l'arrivo della sifilide aveva gi\u00e0 indotto la fondazione in alcune citt\u00e0 italiane di ospedali per gli affetti da questa nuova malattia allora considerata incurabile.\nL'ospedale veneziano fu fondato nel 1522 da Gaetano Thiene a seguito dell'iniziativa delle nobildonne Maria Malipiera Malipiero e Marina Grimani che nel 1517 avevano creato un piccolo ricovero per tre donne piagate dalla sifilide. Il religioso trov\u00f2 la disponibilit\u00e0 dell'ampio spazio alle Zattere nei pressi della chiesa dello Spirito Santo, utilizzato allora da alcuni \"squeri\". Nel 1531 subentr\u00f2 nella gestione Girolamo Emiliani con i suoi Somaschi.\nAll'inizio gli edifici dell'ospedale furono realizzato frettolosamente in legname e cos\u00ec anche l'oratorio, gi\u00e0 autorizzato dal penitenziere apostolico Lorenzo Pucci nel 1523. Immediatamente si provvide ad ampliarlo ma le prima notizie sono scarse, tranne le poche che Cicogna trasse dal Sanudo,: l'acquisto di alcune case e terreni e che si fosse \u00abfato fabriche per ducati 1000\u00bb. Si trattava probabilmente dei primi interventi in muratura voluti da Pietro Contarini. Dopodich\u00e9 non sono pervenuti altri documenti sulla struttura nel primo periodo. Solo nel 1565 risulta la richiesta di un contributo dogale da parte dei governatori dell'ospedale per la ricostruzione della chiesa in mattoni e pietra. Ricevuti trecento ducati dal senato, gi\u00e0 nel gennaio 1566 il cavaliere Antonio Zantani, \u00abdeputado sopra la fabricha di la jexia di hospedal di Incurabili\u00bb registrava che i muri erano stati \u00abalzadi fina segnal dil cornizon di sopra\u00bb della \u00abcorte di le monache\u00bb. Il tetto, grazie ad un ulteriore finanziamento pubblico, fu posto in opera nel 1568. Il posizionamento della chiesa all'interno del cortile, anzich\u00e9 tradizionalmente in facciata, fa supporre che la maggior parte della estesa struttura quadrilatera fosse gi\u00e0 impostata in muratura e allo stesso tempo non si potesse rinunciare allo spazio per i ricoverati che nel 1565 erano oltre 350 e due anni dopo 450. Difatti visto \u00abil numero grande che si concorre di poveri infermi\u00bb nel 1588 il senato assegn\u00f2 altri 1500 ducati per la \u00abfabrica che si \u00e8 principiata a fare per aggrandire et ampliarel'hospedal\u00bb. \nNuovamente nel 1604 il cospicuo lascito di Lorenzo Zantani (nipote di Antonio) era destinato \u00abin finir la fabriche di esso Hospedal, et finite le fabriche che non ci fosse pi\u00f9 da fabricar vadi spesa in ornamento della Gesia di esso Hospedal\". Si tratt\u00f2 oltre che del completamento dei corpi posteriore anteriore anche dell'allargamento di quelli laterali con la dotazione di magazzini e lavanderia al pianterreno. Per quello che riguardava la chiesa si tratt\u00f2 soprattutto della ricca decorazione pittorica del soffitto (1628-1636) e, poco prima, del rifacimento dell'altar maggiore in legno (1616) successivamente ricostruito in pietra grazie a un ulteriore lascito nel 1719-1722.\nLe risorse.\nLa Repubblica si limitava a rilasciare saltuariamente alcuni, pur cospicui, finanziamenti pubblici. Di conseguenza i fondi necessari al mantenimento dell'ospedale provenivano principalmente dalla carit\u00e0 privata. Si trattava di elemosine e di lasciti promossi dalle indulgenze per i donatori concesse (e appositamente richieste) all'istituzione veneziana fin dalle origine, e durante i tre secoli di vita dell'ospedale ribadite ed integrate da diversi papi. Alle indulgenze si univa il provvedimento del senato che prescriveva ai notai di ricordare ai testatori l'esistenza e le necessit\u00e0 dei grandi ospedali, regola gi\u00e0 inaugurata, con le sue pesanti pene in caso di omissione, per i lazzaretti.\nUn particolare modo per attrarre un pi\u00f9 vasto pubblico nelle chiesa, e quindi un maggior numero di possibili donatori, fu l'attivit\u00e0 di predicatori di grande abilit\u00e0 oratoria e particolarmente noti come il gesuita Benedetto Palmio, verso la fine degli anni cinquanta del Cinquecento, o il francescano osservante Giovanni Battista Calzo da Pesaro, attorno al 1590.\nQuanto alle rendite fisse, tutti gli ospedali, ma soprattutto gli Incurabili a causa delle spese necessariamente immediate, si trovavano nell'impossibilit\u00e0 di investire in beni che potessero loro garantire delle entrate fisse. Investimenti che erano nella pratica usati regolarmente dalle Scuole Grandi, anche gli ospedali in base alle leggi ne avevano pienamente riconosciuto il diritto tuttavia limitato a propriet\u00e0 al di fuori di Venezia, quindi difficilmente gestibili. Per gli Incurabili a fronte di una spesa fisa di 10.000 ducati nel 1583 gli introiti fissi erano soltanto 600 ducati e continuarono ad essere molto bassi visto che nel 1661 erano soltanto 784 ducati.\nL'organizzazione e l'assistenza.\nQuello degli Incurabili fu il primo grande ospedale centralizzato della citt\u00e0 di Venezia, se si fa eccezione per il brefotrofio della Piet\u00e0 istituito quasi due secoli prima e per i lazzaretti. Fino ad allora l'assistenza era affidata ad una moltitudine di piccole entit\u00e0, frutto della carit\u00e0 privata o emanazione delle scuole grandi o di quella di arti e mestieri.\nL'istituzione era gestita per la parte amministrativa da un collegio di patrizi laici, definiti governatori e per la parte spirituale da religiosi, i medici, gli speziali e gli infermieri a cui destinate le cure pratiche dei degenti erano invece personale stipendiato. Naturalmente se allo stato e ai laici interessava la salute pubblica, la preoccupazione dei religiosi era quella della salvezza delle anime. Comunque per assicurarsi la difesa della laicit\u00e0 ed evitare il rischio che il clero fosse tentato di trasformare l'istituzione in un beneficio ecclesiastico, nel 1539 il Maggior Consiglio aveva posto chiaramente gli Incurabili sotto il patronato dogale.\nFra i primi governatori, a titolo di esempio, vi erano, oltre al gi\u00e0 citato Pietro di Zaccaria Contarini degli Scrigni (1491-1563\u00a0\u2013 che divenuto sacerdote in tarda et\u00e0 fu nominato vescovo di Paphos in tempo per partecipare al Concilio di Trento), Vincenzo Grimani (figlio dell'allora doge Antonio Grimani) e Sebastiano Giustinian (1459-1543\u00a0\u2013 gi\u00e0 ambasciatore della Repubblica presso la corona inglese). \nL'assistenza spirituale fu dapprima curata da Gaetano Thiene che aveva gi\u00e0 organizzato o fondato altri grandi ospedali. Era affiancato dal suo gruppo del \"Divino Amore\", nucleo originario dei Chierici regolari teatini. \u00c8 da ricordare che nel 1524 prest\u00f2 i propri servizi all'ospedale anche Angela Merici. La religiosa era gi\u00e0 nota per le capacit\u00e0 organizzative ed educative e i governatori con le governatrici tentarono invano di trattenerla offrendole l'incarico di priora per quanto riguardava le presenze femminili. Nel 1531 i governatori chiamarono Giorolamo Emiliani, altro collaudato organizzatore di istituzioni assistenziali e gi\u00e0 attivo a Venezia anche presso l'Ospedale dei Derelitti. La sua \"Compagnia dei servi dei poveri,\" elevata a ordine di Chierici regolari di Somasca nel 1540, ne detenne la definitiva gestione. Ai religiosi somaschi si affiancarono di volta in volta dei gruppi di volontari come Francesco Saverio con altri quattro religiosi gesuiti nel 1536-1537, a questo gruppo si un\u00ec nell'ultimo anno anche Ignazio di Loyola. \nL'ospedale creato per ricoverare i sifilitici si occup\u00f2 immediatamente anche di altre gravi affezioni. Attivit\u00e0 pienamente riconosciuta tanto che gi\u00e0 nel febbraio 1522 (1521 more veneto) i magistrati alla Sanit\u00e0 ordinarono l'immediato ricovero presso gli Incurabili di ogni mendicante affetto da sifilide o da altre malattie infettive. I magistrati stabilirono inoltre che fosse tenuto un registro con le date di accettazione e rilascio, e che i malati non potessero uscire dall'ospitale fintanto che non venissero dimessi. \nOltre agli ammalati originariamente all'ospedale alloggiavano anche diverse \u00abdonne peccatrici a Dio convertite\u00bb e molti orfani. Le donne si trasferirono tra il 1530 ed il 1535 nel nuovo ospedale delle Convertite della Giudecca mentre la cura degli orfani divenne un'ulteriore specializzazione dell'istituto soprattutto dopo l'arrivo di Giorolamo Emiliani che vi introdusse un ulteriore gruppo di orfani che egli gi\u00e0 accudiva in una casa nei pressi di San Rocco. I Ricoverati subito dopo la fondazione erano 80, ma gi\u00e0 nel 1565 raggiunsero il numero di 350/400 e nel 1588 si contavano 200 orfani e oltre 400 pazienti nel 1588.\nLe cure per gli ammalati erano quelle che le conoscenze mediche dell'epoca consentivano. Gli infermieri oltre a lavare e tenere puliti gli infermi applicavano sulle piaghe delle \u201cpomate mercuriali\u201c. A questa cura, dopo gli anni venti del Cinquecento, venne aggiunto l'uso del decotto di guaiaco. Questa cura a base di \u00abacqua di legno\u00bb era praticata solo stagionalmente sia perch\u00e9 se ne era verificata l'efficacia migliore in determinati periodi dell'anno, sia in quanto molto costosa a conseguenza del monopolio detenuto dai Fugger. Non potevano mancare gli usuali salassi della cui pratica agli Incurabili ci rimane memoria in un paio di saggi pubblicati nel 1708 e 1709.\nGli orfani vestivano una divisa di color \"biavo\", che probabilmente corrisponde a quello che oggi chiamiamo turchese chiaro. All'Ospitale, secondo gli insegnamenti di Girolamo Emiliani, essi dovevano venire istruiti e preparati per rientrare nella societ\u00e0, per esercitare un mestiere ed essere in grado di mantenersi da s\u00e9 e potenzialmente una propria famiglia. Mentre i piccoli maschi nei giorni di festa venivano accompagnati in processione fuori dall'ospedale, le femmine venivano invece gelosamente protette al chiuso delle mura. \u00c8 singolare a questo proposito la corrispondenza tra la politica sociale della Repubblica in fatto di povert\u00e0 e i metodi di Emiliani, ma non ci \u00e8 dato sapere se questi seguisse le leggi correnti o se ne fosse indirettamente ispiratore attraverso gli influenti governatori.\nPer raggiungere lo scopo educativo, oltre ad insegnare agli orfani a leggere, scrivere e far di conto, venivano pagati alcuni artigiani per addestrali in un mestiere. E a proposito di mestieri \u00e8 interessante l'esperimento del 1533 in cui alcuni orfani vennero imbarcati e addestrati nelle navi militari. Naturalmente si insegnava anche la dottrina cristiana, a pregare e cantare inni sacri. L'insegnamento morale dominante era la condanna della mendicit\u00e0, ammessa solo come atto di cristiana umilt\u00e0 in obbedienza alla regola di un ordine religioso.\nPer le ragazze era molto importante l'insegnamento musicale. Le loro esecuzioni, particolarmente rinomate, garantivano un certo introito nelle questue e fu previsto che met\u00e0 degli incassi andasse a formare un fondo delle future doti in caso di matrimonio. Doti per altro integrate dalle gentildonne governatrici. nel 1581 erano previsti 100 ducati se la fanciulla avesse raggiunto l'anzianit\u00e0 necessaria, altrimenti ne venivano versati solo 25.\nLa musica.\nL'insegnamento della musica, che fu di grande tradizione anche negli altri grandi ospedali veneziani dei Derelitti, dei Mendicanti e della Piet\u00e0, \u00e8 documentato agli Incurabili gi\u00e0 precocemente nel 1568. Chi fossero i maestri nel primo secolo di attivit\u00e0 ci \u00e8 purtroppo ignoto n\u00e9 che tipo di musica venisse insegnata. Quanto al metodo \u00e8 molto probabile che si trattasse di pratica nella lettura degli spartiti e nell'esecuzione canora o strumentale. \nSappiamo invece che tra la fine del Seicento e la prima met\u00e0 del Settecento di succedettero agli Incurabili diversi famosi maestri. Alcuni, almeno per certi periodi, assunsero il ruolo di maestri di musica o del coro come Carlo Pallavicino, Carlo Francesco Pollarolo, Nicola Porpora \u2013 che collaborava anche con la Piet\u00e0 e i Derelitti \u2013 Niccol\u00f2 Jomelli, Francesco Brusa, Baldassare Galuppi \u2013 che fu anche maestro di cappella di San Marco\u00a0\u2013 e Vincenzo Legrenzio Ciampi. Altri come Johann Adolf Hasse, Antonio Lotti, Gioacchino Cocchi, e di nuovo Galuppi quando decise di seguire soltanto la cappella ducale, si limitarono realizzare composizioni espressamente per l'ospedale. A differenza di quanto ancora in uso nelle chiese le composizioni musicali per gli ospedali dovevano seguire un'impostazione di tipo operistico invece che quello polifonico: qui erano disponibili solo le voci femminili per le esecuzioni piuttosto che le classiche voci bianche e maschili.\nLa musica degli ospedali veniva celebrata come un'attrazione e gi\u00e0 dal 1697 la \"Guida de' Forestieri\" di Vincenzo Coronelli non mancava di segnalare l'abilit\u00e0 canora di Cecilia, Apollonia, Coccina e Oseletti, \"pute\" degli Incurabili. Nonostante l'abilit\u00e0 generalmente riconosciuta non risulta che qualche cantante sia potuta passare al teatro d'opera. Cosa che avvenne piuttosto per le \u00abfiglie d'educazione\u00bb esterne inviate a studiare negli ospitali, come ad esempio alcune cantanti salisburghesi tra il 1760 ed il 1770.\nIl declino.\nUn po' oscura \u00e8 la storia dell'ospedale negli ultimi anni della Repubblica. L'istituzione fu colpita da una crisi finanziaria nel 1755 a cui segu\u00ec la crisi di tutti gli ospedali veneziani dopo il 1775. Per decreto del senato nel 1782 l'istituto pass\u00f2 ad una nuova amministrazione interamente a carico dello stato e, in qualche modo, continu\u00f2 la sua attivit\u00e0 tanto che nel 1807 divenne di fatto, ma temporaneamente, il primo ospedale civico cittadino. Nei provvedimenti napoleonici il \"Decreto riguardante l\u2019Amministrazione degli Spedali ed altri Stabilimenti di beneficenza pubblica in Venezia\" del 18 giugno 1807 era stabilita la concentrazione dell'amministrazione di tutti gli ospedali e luoghi pii di Venezia nelle mani della nuova istituzione definita \"Congregazione della Carit\u00e0\". Veniva inoltre prevista entro un anno una suddivisione pi\u00f9 organica dei singoli stabilimenti separando cio\u00e8 malati, orfani, orfane e altri assistiti e riunendoli in stabilimenti differenti e specificamente dedicati. Con decreto del 7 dicembre 1807 poi si autorizzava a studiare maggiori economie ed effettuare eventuali soppressioni. Fu cos\u00ec che l'ospedale dei santi Pietro e Paolo di Castello venne chiuso e i degenti trasferiti nell'Ospedale degli Incurabili assieme a quelli dei Derelitti che era stato trasformato in scuola di pratica chirurgica. \nMolto presto, nel 1819, la sede fu scambiata con quella dell'ospedale militare austriaco, situato allora a San Lazzaro dei Mendicanti. La chiesa fu spogliata e i militari la utilizzarono prima come magazzino e infine nel 1831 la demolirono. Nel 1872 la destinazione dell'edificio fu convertita a quella di distretto militare. Probabilmente avvenne in quella l'occasione la demolizione della scala chiocciola ovale che collegava l'ingresso alla sala prove del coro.\nNel febbraio 1938 il complesso venne adibito a Centro di rieducazione minorile a cui, nel secondo dopoguerra, si aggiunse anche il tribunale dei minori, entrambi chiusi nel 1977. Nel 1978 parte della struttura fu utilizzata come sede provvisoria del Liceo Ginnasio Marco Polo durante i lavori di ristrutturazione della sede storica del liceo e successivamente ospit\u00f2 le aule del liceo artistico.\nNel 1997 fu deciso di separare fisicamente le due istituzioni delle Gallerie dell'Accademia e dell'Accademia di Belle Arti di Venezia. A quest'ultima venne assegnata come nuova sede l'ospedale degli Incurabili che pot\u00e9 definitivamente occupare dopo i restauri (1999-2003) su progetto di Eugenio Vassallo e Giorgio Bellavitis.\nDescrizione.\nLa struttura regolare e simmetrica degli Incurabili sar\u00e0 un punto di riferimento per i progetti dei complessi ospedalieri veneziani pi\u00f9 recenti. Tuttavia, diversamente dagli altri grandi ospedali, questo degli Incurabili non mostra in facciata il prospetto di una chiesa. E l'edificio si presenta oggi semplicemente come una grande struttura quadrilatera sviluppata attorno ad un ampio cortile. \nPer la progettazione di tutto il complesso sono state proposte pi\u00f9 ipotesi. Probabile, ma non dimostrabile, la mente del Sansovino in fase di concezione generale; quanto al cavaliere Antonio Zantani, che architetto non era ma pratico di costruzioni nella sua veste di delegato per le fabbriche, \u00e8 pi\u00f9 logico considerarne la posizione come quella di promotore e organizzatore. \u00c8 invece sicuro l'intervento di Antonio Da Ponte pi\u00f9 in veste di proto che di progettista, sebbene non siano da escludere sue varianti in corso d'opera.\nSolo l'austera e simmetrica facciata verso il canale della Giudecca presenta una minima cura dell'ornato e come d'uso a Venezia riprende la partizione interna. Allo stesso tempo dissimula le aggiunte ai corpi laterali con la grande fascia a bianco bugnato che riveste il pianterreno e ne forza la lettura unitaria in senso orizzontale. Al centro l'alto portale trabeato, con la cornice superiore sostenuta da modiglioni a voluta, fungeva da accesso sia all'ospedale che alla chiesa. Si tratta dell'unico elemento sicuramente progettato dal Da Ponte: all'origine era stato disegnato e preparato per il ripristino del Palazzo Ducale dopo l'incendio del 1577 ma poi si decise di donarlo all'ospedale.\nVerso i lati si ripetono specularmente le grandi finestre binate sovrapposte nei due piani che rivelano le teste dei profondi saloni dei ricoverati. Queste quattro corsie, due al pianterreno e due al primo piano, si sviluppavano per circa 72 metri in lunghezza e 10,50 in larghezza \u2013 questo naturalmente prima delle partizioni nei restauri storici e moderni \u2013 dimensioni inusitate in questa tipologia architettonica a Venezia si erano riscontrati dei saloni di tali dimensioni. \nAncora pi\u00f9 verso gli estremi dell'edificio, al centro delle aggiunte laterali, sono due pi\u00f9 piccoli portali ad arco ora murati che conducevano ai locali di servizio: quello di destra, con un volto di donna scolpito in chiave di volta, conduceva alle lavanderie; quello di sinistra con un volto di Bacco sorridente conduceva alle dispense. All'interno si trova un grande chiostro dal gusto tardo rinascimentale, tipico nella Venezia nel secondo Cinquecento. Si tratta di un porticato di sette arcate sui lati paralleli alla facciata ed undici sugli altri due lati costituito da colonne tuscaniche impostate su un basso muretto di mattoni rifinito da una marginatura in continuo in lastre di pietra bianca. Curiosamente le arcate si presentano in pietra solo nell'imposta degli archi sopra i capitelli mentre il resto del fornice continua la medesima semplice modanatura in mattoni. \nLa chiesa dell'ospedale: il Santissimo Salvatore.\nCircondata dal chiostro sorgeva la chiesa dell'ospedale, raffinata e originale con la sua pianta quasi ovale, demolita nel 1831. A suo ricordo, nel corso del restauro del 1999-2003, ne \u00e8 stato tracciato il perimetro con liste di bianca pietra d'Istria risaltante sul selciato di grigia trachite del cortile.\nL'edificio era relativamente basso, per evitare che schermasse troppo la luce ai blocchi circostanti. Al tempo della demolizione, i principali dei numerosi dipinti che nel tempo lo arricchirono e parte degli altari furono trasferiti in altre chiese."}
{"id": "2222076", "revid": "253269", "url": "https://it.wikipedia.org/wiki?curid=2222076", "title": "James Nesbitt", "text": "Biografia.\nHa iniziato la sua carriera negli anni ottanta, dopo aver lasciato la Royal Central School of Speech and Drama (CSSD) di Londra. Le sue prime apparizioni sul palcoscenico e sullo schermo hanno ottenuto recensioni positive, fino ad ottenere particolare notoriet\u00e0 grazie alle sue interpretazioni nella serie televisiva \"Cold Feet\" e nel film \"Svegliati Ned\". In seguito ha ottenuto il ruolo da protagonista nel film carcerario di Peter Cattaneo \"Lucky Break\" del 2001 e lo stesso anno ha ottenuto la parte del personaggio principale della serie \"La legge di Murphy\", ruolo costruito su misura su di lui da Colin Bateman. Nel 2002 ha vestito i panni di Ivan Cooper in \"Bloody Sunday\", acclamata ricostruzione dei drammatici eventi del 1972, per la regia di Paul Greengrass: questa interpretazione gli ha valso il premio British Independent Film Award per il miglior attore.\n\u00c8 apparso anche nel film di Danny Boyle \"Millions\", in cui \u00e8 il padre dei due giovanissimi protagonisti della vicenda. Nel 2007 \u00e8 stato l'interprete principale della miniserie della BBC \"Jekyll\", trasposizione moderna della novella classica di Robert Louis Stevenson, in cui Nesbitt si \u00e8 fatto apprezzare per la sua capacit\u00e0 di dar vita in modo convincente ad entrambi i personaggi chiave del racconto, il mostruoso e dissennato Hyde e il suo \"alter ego\" umano Dr. Jeckyll (Jackman). In Italia la serie \u00e8 apparsa per ora solo sulle reti satellitari del circuito Sky.\nVita privata.\n\u00c8 stato sposato con l'attrice Sonia Forbes-Adam con la quale ha avuto due figlie, Peggy (1997) e Mary (2001), che hanno recitato con lui ne \"Lo Hobbit - La desolazione di Smaug\" e \"Lo Hobbit - La battaglia delle cinque armate\" nei ruoli di Tilda e Sigrid, le figlie di Bard. I due hanno annunciato la separazione nell'ottobre 2013, dopo 19 anni di matrimonio."}
{"id": "2222080", "revid": "1522738", "url": "https://it.wikipedia.org/wiki?curid=2222080", "title": "Collegianti", "text": "I collegianti (in latino collegiani, in olandese collegianten) erano gli appartenenti ad una setta religiosa nata nel 1619, fondata da arminiani e anabattisti nei Paesi Bassi. Erano chiamati cos\u00ec dal nome dei loro incontri, i \"colleges\", che si svolgevano la prima domenica di ogni mese. Durante gli incontri tutti avevano la stessa libert\u00e0 di esporre le scritture, di pregare ecc.\nStoria.\nLa pratica cominci\u00f2 nel 1619: dopo il sinodo di Dordrecht, tre fratelli di Warmond, Gijsbert, Jan Jacobsz e Adriaen van der Kodde (o Codde), decisero di celebrare le funzioni religiose per conto loro. La setta all'inizio era un rifugio dalle aspre controversie tra calvinisti e arminiani di quel periodo. Il nome \"collegianti\" deriva dall'abitudine di chiamare le loro comunit\u00e0 \"collegi\", come facevano anche Spener e i pietisti di Germania.\nIl primo luogo di riunione fu nel villaggio di Warmond, nella casa di uno dei fratelli, ma presto i collegianti stabilirono il loro quartier generale a Rijnsburg, un villaggio vicino a Leida, e per questo furono chiamati i rijnsburgers (in olandese: \"rijnsburger collegianten\").\nEsistevano grandi comunit\u00e0 di collegianti anche in altri posti, per esempio ad Amsterdam e Hoorn. Ad Amsterdam i collegianti gestivano un orfanotrofio, \"De Oranje Appel\", dove crebbe la scrittrice olandese Aagje Deken. A Rijnsburg i collegianti avevano un quartier generale nella zona di Kwakelsteeg, oggi noto come \"Grote Huis\" (grande casa).\nSin dall'inizio il loro principio era stato quello di accogliere nella loro societ\u00e0 tutte le persone che riconoscessero la Bibbia come scrittura ispirata e l'assumessero come guida della vita cristiana. Non c'era per\u00f2 una confessione di fede ed era permessa la massima diversit\u00e0 di opinione. Le loro funzioni religiose consistevano in incontri di preghiera che si svolgevano il mercoled\u00ec e la domenica, durante i quali qualunque membro della comunit\u00e0 poteva pregare ed esporre la scrittura. Tra di loro non c'era un ministro ufficiale. I collegianti riconoscevano la necessit\u00e0 del battesimo, che amministravano per immersione, e due volte l'anno partecipavano a un incontro sacramentale che durava vari giorni, simile a quelli dei presbiteriani scozzesi.\nSpinoza.\nBaruch Spinoza ader\u00ec ai gruppi di studio dei collegianti quando viveva vicino a Leida (dal 1660 al 1663). In questo periodo cominci\u00f2 a lavorare alla sua opera pi\u00f9 importante, l\"'Ethica\". Alla fine del XVII secolo, le opinioni di Spinoza avevano fatto molto presa sui collegianti, causando una temporanea divisione dei membri in due partiti, con luoghi di riunione separati. Il leader del partito spinoziano era John Bredenburg, un mercante di Rotterdam, e il suo oppositore era un libraio di Amsterdam, Francis Couper, che acquist\u00f2 una certa fama con un libro scritto contro Bredenburg, intitolato \"Arcana Atheismi detecta\" (\"I segreti dell'ateismo rivelati\") - Couper era anche l'editore della \"Bibliotheca Fratrum Polonorum seu Unitariorum\". I due partiti si riunirono alla morte di Bredenburg e Couper e nel XVIII secolo attrassero verso la loro societ\u00e0 molti membri di altre sette. Alla fine del XIX secolo avevano ancora una certa importanza nei Paesi Bassi e nello stato di Hanover. L'influenza della setta si vede ancora oggi nella moderna Rijnsburg, dove una strada \u00e8 dedicata ai collegianti, la Collegiantenstraat."}
{"id": "2222081", "revid": "109947212", "url": "https://it.wikipedia.org/wiki?curid=2222081", "title": "Deposito locomotive di Pi\u0142a", "text": "Il deposito locomotive di Pi\u0142a \u00e8 un deposito ferroviario e un monumento storico risalente del XIX secolo presente nella citt\u00e0 di Pi\u0142a, nel voivodato della Grande Polonia, in Polonia.\nStoria.\nLa sua costruzione risale al 1870-1874 ed \u00e8 legata allo sviluppo intensivo delle ferrovie nelle terre prussiane di quel periodo. Grazie all'utilizzo delle tecniche architettoniche non comuni, l'edificio fu preso come modello per la costruzione di alcuni edifici simili in Europa. \nIl deposito \u00e8 stato disattivato negli anni novanta e in seguito abbandonato. Un'associazione locale si occupa della sua salvaguardia."}
{"id": "2222083", "revid": "838137", "url": "https://it.wikipedia.org/wiki?curid=2222083", "title": "Volley Treviso 1992-1993", "text": ""}
{"id": "2222097", "revid": "287204", "url": "https://it.wikipedia.org/wiki?curid=2222097", "title": "Volley Treviso 1993-1994", "text": "Questa voce raccoglie le informazioni riguardanti il Volley Treviso nelle competizioni ufficiali della stagione 1993-1994.\nStagione.\nL'annata vide la Sisley laurearsi per la prima volta nella sua storia campione d'Italia: dopo avere chiuso al secondo posto la \"regular season\" della Serie A1, alle spalle del , nei play-off i trevigiani arrivanono in finale dove, al meglio delle quattro partite, superarono proprio i milanesi. Il dualismo stagionale contro Gonzaga si estese alla Coppe delle Coppe, dove nell'ultimo atto al Filaforum di Assago i veneti regolarono nuovamente i lombardi.\nLa difesa della Coppa Italia conquistata la stagione precedente si ferm\u00f2 ai quarti di finale, con gli \"Orogranata\" eliminati dalla futura vincitrice dell'edizione.\nOrganigramma societario.\nArea direttiva\nArea organizzativa\nArea comunicazione\nArea tecnica\nArea sanitaria"}
{"id": "2222112", "revid": "986213", "url": "https://it.wikipedia.org/wiki?curid=2222112", "title": "Karl-Theodor zu Guttenberg", "text": "A seguito del risultato delle elezioni federali del 2009 e dell'accordo raggiunto il 23 ottobre 2009 tra Cristiano democratici e Liberali, \u00e8 stato nominato Ministro della difesa nel Governo Merkel II. Il primo marzo 2011 si \u00e8 dimesso da ogni incarico.\nBiografia.\nFamiglia.\nFiglio del direttore d'orchestra Enoch von und zu Guttenberg e di Christiane von und zu Eltz, appartiene alla insigne famiglia francone dei Guttenberg, di cui si hanno notizie sin dalla met\u00e0 del XII secolo; essa ottenne il titolo di Baroni dell'Impero (\"Reichsfreiherr\") nel 1700 e, al dissolvimento dell'Impero, quello di Baroni (\"Freiherr\") di Baviera.\nAnche il nonno, Karl Theodor Freiherr von und zu Guttenberg (1921\u20131972), che spos\u00f2 la principessa Rosa Sophie d'Arenberg, nel dopoguerra milit\u00f2 nella CSU, distinguendosi per le proprie posizioni conservatrici. Egli aveva preso parte alla Resistenza contro il nazismo insieme al fratello Karl Ludwig, cattolico e monarchico, che fu tra i cospiratori dell'attentato a Hitler del 20 luglio 1944.\nLa mamma di Guttenberg, Christiane \"Gr\u00e4fin und Edle Herrin\" (contessa e nobile signora) von und zu Eltz \"genannt\" (detti) Faust von Stromberg, \u00e8 imparentata con i Principi del Liechtenstein e discende per parte di madre dai Conti di Merano, linea morganatica della Casa d'Asburgo-Lorena. Divorziata da Enoch nel 1977, ha sposato Adolf von Ribbentrop, figlio di Joachim von Ribbentrop.\nNel 2000, Karl-Theodor ha sposato Stephanie Gr\u00e4fin von Bismarck-Sch\u00f6nhausen (1976), pronipote del cancelliere Otto von Bismarck. Dal matrimonio sono nate due figlie.\n\u00c8 cugino del regista premio Oscar Florian Henckel von Donnersmarck.\nKarl-Theodor \u00e8 cattolico.\nFormazione e carriera professionale.\nKarl-Theodor, dopo aver prestato servizio militare alla XXIII Gebirgsj\u00e4gerbrigade a Mittenwald, ha studiato scienze politiche e diritto. Ha ottenuto nel 2007 un PhD in diritto con una tesi sul diritto costituzionale negli Stati Uniti e nell'Unione europea. Il dottorato \u00e8 stato per\u00f2 revocato il 22 febbraio 2011 dall'Universit\u00e0 di Bayreuth dopo lo scandalo dovuto alla scoperta, da parte della S\u00fcddeutsche Zeitung, che buona parte della Tesi di dottorato \u00e8 stata copiata senza citare le fonti.\nDal 1994 ha fatto parte della direzione dell'azienda di famiglia, la Guttenberg GmbH; dal 1996 al 2002, \u00e8 stato membro del consiglio di supervisione dell'azienda di servizi sanitari Rh\u00f6n-Klinikum AG, di cui la famiglia Guttenberg aveva una larga quota azionaria, ceduta nel 2002 alla HypoVereinsbank prima che Karl-Theodor entrasse in politica.\nCarriera politica.\nNel 2002, Karl-Theodor \u00e8 stato eletto al Bundestag per la circoscrizione di Kulmbach ed \u00e8 stato rieletto nel 2005 con il 60% dei voti. Nel Bundestag, \u00e8 stato l'incaricato del gruppo parlamentare CDU/CSU per la politica estera. Presiede anche l'associazione parlamentare britannico-tedesca.\nCome il nonno, \u00e8 un forte sostenitore dell'amicizia tedesco-americana e della cooperazione atlantica.\nDescritto dalla stampa come l'astro nascente della politica tedesca, \u00e8 stato Segretario generale della CSU dal novembre 2008 al febbraio 2009, quando, dopo le dimissioni di Michael Glos, \u00e8 stato nominato Ministro Federale della Germania per l'Economia e la Tecnologia del primo governo Merkel. Dopo le elezioni politiche del 27 settembre 2009 che hanno portato alla formazione di una coalizione di governo tra CDU/CSU e FDP guidata nuovamente da Angela Merkel \u00e8 stato nominato Ministro della difesa.\nAl centro di uno scandalo a causa dell'accusa di plagio (numerosi brani della sua tesi di dottorato in diritto internazionale del 2006 erano identici a quelli di altri autori) si \u00e8 dimesso da ogni incarico il 1\u00ba marzo 2011."}
{"id": "2222113", "revid": "547034", "url": "https://it.wikipedia.org/wiki?curid=2222113", "title": "I sette figli di Simenon", "text": "I sette figli di Simenon \u00e8 la sesta indagine di Heredia, detective creato dalla penna dello scrittore Ram\u00f3n D\u00edaz Eterovic."}
{"id": "2222114", "revid": "1494169", "url": "https://it.wikipedia.org/wiki?curid=2222114", "title": "The Greatest Story Ever Told", "text": "The Greatest Story Ever Told (\"la pi\u00f9 grande storia mai raccontata\" in lingua inglese) pu\u00f2 riferirsi a:"}
{"id": "2222117", "revid": "709565", "url": "https://it.wikipedia.org/wiki?curid=2222117", "title": "Jerry Lewis Show", "text": "Jerry Lewis Show (titolo originale: \"Will the Real Jerry Lewis Please Sit Down\") \u00e8 un cartone animato prodotto da Filmation dal 1970 al 1972, con protagonista l'attore comico Jerry Lewis."}
{"id": "2222121", "revid": "1543377", "url": "https://it.wikipedia.org/wiki?curid=2222121", "title": "Gran Premio d'Argentina 1957", "text": "Il Gran Premio d'Argentina 1957 fu la prima gara della stagione 1957 del Campionato mondiale di Formula 1, disputata il 13 gennaio sul Circuito di Buenos Aires.\nLa manifestazione vide il trionfo della Maserati, con la vittoria del campione del mondo in carica Juan Manuel Fangio, seguito da Jean Behra e dalla coppia Carlos Menditeguy-Harry Schell, tutti sulla vettura italiana."}
{"id": "2222122", "revid": "599013", "url": "https://it.wikipedia.org/wiki?curid=2222122", "title": "Jan Posthuma", "text": ""}
{"id": "2222131", "revid": "124893061", "url": "https://it.wikipedia.org/wiki?curid=2222131", "title": "Zachary Scott", "text": "Biografia.\nNato ad Austin (Texas), Scott era intenzionato a intraprendere la carriera medica, come suo padre, ma dopo aver studiato per qualche tempo all'Universit\u00e0 del Texas, decise di diventare attore. Si imbarc\u00f2 come mozzo su una nave per l'Inghilterra e l\u00e0 inizi\u00f2 a recitare nel teatro di repertorio, prima di tornare ad Austin e continuare l'apprendistato nei teatri locali. Venne poi notato dall'attore teatrale Alfred Lunt, che lo convinse a trasferirsi a New York per tentare di intraprendere una carriera a Broadway. Il produttore cinematografico Jack Warner assistette a una sua performance e gli propose un contratto per apparire in un film, \"La maschera di Dimitrios\" (1944), accanto a Sydney Greenstreet e Peter Lorre.\nSubito dopo Scott apparve nel melodramma \"Il romanzo di Mildred\" (1945), in cui interpret\u00f2 con efficacia il ruolo di un uomo senza scrupoli, che prima seduce la matura ma affascinante Mildred Pierce (Joan Crawford) e poi la figlia di lei Veda (Ann Blyth). Durante quel periodo, Scott e la sua prima moglie Elaine Anderson socializzarono con Angela Lansbury e il suo primo marito, Richard Cromwell. Scott e la Anderson si erano sposati nel 1934 quando entrambi frequentavano l'Universit\u00e0 ad Austin, e lei sarebbe diventata famosa in qualit\u00e0 di manager della produzione originale del musical \"Oklahoma!\". La coppia ebbe un figlio, Waverly Scott.\nFino all'inizio degli anni cinquanta Zachary Scott continu\u00f2 ad apparire regolarmente sullo schermo in numerosi film, spesso interpretando ruoli di \"duro\" e di mascalzone, e di affascinante seduttore. Sono da ricordare \"L'uomo del Sud\" (1945) di Jean Renoir, il western \"Il ranch delle tre campane\" (1949), il dramma \"Viale Flamingo\" (1950), ancora accanto a Joan Crawford, l'atipico western \"Il segreto del lago\" (1951), e la commedia brillante \"Mia moglie si sposa\" (1951). Nell'ultima parte della carriera partecip\u00f2 al film \"Violenza per una giovane\" (1960), una delle due uniche pellicole in lingua inglese del regista Luis Bu\u00f1uel.\nNel 1950 Scott sub\u00ec un incidente di rafting, e nello stesso anno divorzi\u00f2 dalla moglie Elaine, la quale successivamente spos\u00f2 lo scrittore John Steinbeck. Le traversie personali e un certo calo di riscontro al botteghino portarono Scott alla depressione e ci\u00f2 gli imped\u00ec di esprimersi al meglio nella recitazione. La Warner Brothers non gli rinnov\u00f2 il contratto e l'attore torn\u00f2 quindi a calcare il palcoscenico e apparve anche in alcuni ruoli televisivi. Nello stesso periodo si rispos\u00f2 con l'attrice Ruth Ford, dalla quale ebbe un altro figlio. Dopo il suo ultimo film, la commedia \"Sherlocko investigatore sciocco\" (1962), accanto a Jerry Lewis, torn\u00f2 ad Austin, dove mor\u00ec nel 1965, all'et\u00e0 di 51 anni, per un tumore al cervello.\nUn centro teatrale ad Austin porta il suo nome. La sua famiglia gli ha inoltre intitolato due cattedre del dipartimento teatrale dell'Universit\u00e0 del Texas. Inoltre, Scott ha una stella a suo nome sulla Hollywood Walk of Fame."}
{"id": "2222132", "revid": "404449", "url": "https://it.wikipedia.org/wiki?curid=2222132", "title": "Adolfo Quintieri", "text": "Biografia.\nFiglio di Demetrio Quintieri e Maria Barracco, e fratello del musicista Maurizio Quintieri, a 22 anni si laure\u00f2 in giurisprudenza presso l'Universit\u00e0 degli studi di Napoli. Superati nello stesso anno gli esami di abilitazione si iscrisse all'Ordine degli Avvocati del Foro di Cosenza, dove esercit\u00f2 la professione.\nMilit\u00f2 sin da giovane nell'Azione Cattolica, in cui rivest\u00ec la carica prima di presidente diocesano e poi di delegato regionale presso la Santa Sede. In tale qualit\u00e0 fece parte del primo consiglio nazionale della Federazione Uomini Cattolici.\nFu uno dei fondatori del Partito Popolare di Cosenza. Fu investito dell'onorificenza di Commendatore del Santo Sepolcro.\nRivest\u00ec l'incarico di vicepretore Onorario di Cosenza e di vicepresidente della Deputazione Provinciale.\nDal 10 aprile 1946 al 23 febbraio 1948 fu sindaco della sua citt\u00e0.\nNello stesso anno fu eletto deputato all'Assemblea Costituente. Successivamente fu rieletto al primo parlamento repubblicano. Qui fu relatore di disegni di legge in materia di pubblica amministrazione, di finanza pubblica e di organizzazione degli enti locali, dei quali sostenne l'autonomia.\nFu relatore della legge Vanoni, fece parte della Giunta delle Elezioni, della Commissione Speciale per il disegno di legge sulla Corte Costituzionale e di altri organismi parlamentari. .\nFu componente del consiglio dell'Associazione Nazionale dei Comuni d'Italia, autore di pubblicazioni e relatore in convegni."}
{"id": "2222136", "revid": "124947694", "url": "https://it.wikipedia.org/wiki?curid=2222136", "title": "Polli Kung Fu", "text": "Polli Kung Fu (\"Chop Socky Chooks\") \u00e8 una serie televisiva a cartoni animati, statunitense-britannica-canadese creata da Sergio Delfino prodotta da Aardman Animations, Decode Entertainment e Cartoon Network Studios. La seconda stagione non verr\u00e0 mai prodotta a causa di tagli sui fondi per pochi ascolti.\nTrama.\nLa serie tratta le vicende di tre polli che si incontrano durante l'inaugurazione del centro commerciale del malvagio Dr. Wasabi. I tre protagonisti hanno varie motivazioni che li spingono a recarsi nel mondo di Wasabi: K.O. Joe vuole vendicarsi del malvagio dittatore perch\u00e9 dice che \u00e8 colpa sua se adesso si trova sul lastrico; Chick P, sempre mossa da desiderio di vendetta, vuole annientare Wasabi in quanto \u00e8 a causa sua se il padre \u00e8 stato costretto a vendere la casa a cui era estremamente legato, distruggendo il proprio spirito. Infine Chuckie, monaco shaolin, giunge nel regno di Wasabi seguendo l'ordine del suo maestro di recarsi l\u00ec perch\u00e9 aveva avvertito un forte squilibrio causato da una potente forza oscura. I 3, dopo aver rovinato il discorso di inaugurazione di Wasabi, si accorgono di essere mossi dallo stesso, identico ideale: voler annientare Wasabi. Da quel giorno uniscono le loro forze contro quelle di Wasabi e di tutti i suoi scagnozzi, creando cos\u00ec i Polli Kung Fu. Costruiscono una base sotterranea, a cui si pu\u00f2 accedere solo attraverso gli impianti fognari del centro commerciale: essa funger\u00e0 per loro anche da casa. Si creano delle identit\u00e0 segrete cos\u00ec da non poter essere riconosciuti: Chick P \u00e8 un ingegnere che si occupa della manutenzione del centro commerciale: grazie alle sue conoscenze riguardanti l'elettronica e all'abilit\u00e0 nelle arti marziali riuscir\u00e0 spesso a manomettere sistemi difensivi e macchine costruite dagli scienziati del Dr. Wasabi."}
{"id": "2222142", "revid": "1305772", "url": "https://it.wikipedia.org/wiki?curid=2222142", "title": "Vinland Saga", "text": ""}
{"id": "2222144", "revid": "123567", "url": "https://it.wikipedia.org/wiki?curid=2222144", "title": "Pietro de Monte", "text": ""}
{"id": "2222146", "revid": "131358", "url": "https://it.wikipedia.org/wiki?curid=2222146", "title": "FC Bienna", "text": ""}
{"id": "2222148", "revid": "216401", "url": "https://it.wikipedia.org/wiki?curid=2222148", "title": "FC Concordia Basilea", "text": ""}
{"id": "2222154", "revid": "108788476", "url": "https://it.wikipedia.org/wiki?curid=2222154", "title": "Box set (disambigua)", "text": ""}
{"id": "2222155", "revid": "1632387", "url": "https://it.wikipedia.org/wiki?curid=2222155", "title": "Caillou", "text": "Caillou \u00e8 una serie animata franco-canadese prodotta da Four Me Productions (stagioni 2\u20133), Caillou Productions (stagioni 1, 4\u20135), Cinar (stagioni 1\u20133), Cookie Jar Entertainment (stagioni 4\u20135), DHX Media (stagioni 5-10) e PBS Kids. e basata sui libri scritti da Christine L'Heureux e Helene Despeteaux; la serie \u00e8 stata replicata nel 2014 anche in chiaro, su Cartoonito.\nTrama.\nCaillou \u00e8 un bambino di 4 anni che vive insieme ai genitori, e con la sua sorellina Rosie. \u00c8 appassionato di calcio, come si pu\u00f2 vedere da varie puntate, e infatti gioca in una squadra che ha come allenatore il proprio nonno a cui \u00e8 molto affezionato. Va molto spesso a casa della nonna, frequenta l'asilo dove la sua insegnante \u00e8 la signora Martin. I suoi migliori amici sono Leo e Emma. A Caillou piace molto esplorare e scoprire cose nuove."}
{"id": "2222157", "revid": "216401", "url": "https://it.wikipedia.org/wiki?curid=2222157", "title": "FC Gossau", "text": ""}
{"id": "2222160", "revid": "1573940", "url": "https://it.wikipedia.org/wiki?curid=2222160", "title": "Oceanodroma castro", "text": "L'uccello delle tempeste di Castro (Oceanodroma castro ()) \u00e8 un uccello della famiglia Hydrobatidae.\nDescrizione.\nLunghezza 19\u00a0cm \u00e8 simile all'uccello delle tempeste codaforcuta. Si distingue per la coda meno forcuta e una banda bianca che attraversa il groppone, caratteristiche che sono poco evidenti. Le copritrici della coda hanno la punta nera.\nDistribuzione e habitat.\n\u00c8 una specie pelagica che nidifica sulle isole rocciose dell'Oceano Atlantico e nell'Oceano Pacifico.\nBiologia.\nVoce.\nEmette un arrr durante il corteggiamento.\nRiproduzione.\nLa stagione riproduttiva va dall'inverno alla primavera alle isole del Capo Verde e durante tutto l'anno a Madera eccetto l'estate. Durante il corteggiamento il maschio e la femmina si inseguono in voli circolari. Nidifica nei cunicoli e nelle fessure delle rocce. Depone un uovo color bianco e di forma ovale.\nAlimentazione.\nCome gli altri uccelli delle tempeste."}
{"id": "2222162", "revid": "216401", "url": "https://it.wikipedia.org/wiki?curid=2222162", "title": "FC La Chaux-de-Fonds", "text": ""}
{"id": "2222165", "revid": "339392", "url": "https://it.wikipedia.org/wiki?curid=2222165", "title": "Box Set", "text": ""}
{"id": "2222167", "revid": "216401", "url": "https://it.wikipedia.org/wiki?curid=2222167", "title": "FC Locarno", "text": ""}
{"id": "2222169", "revid": "21880", "url": "https://it.wikipedia.org/wiki?curid=2222169", "title": "Solanum sodomaeum", "text": ""}
{"id": "2222170", "revid": "365417", "url": "https://it.wikipedia.org/wiki?curid=2222170", "title": "Adolfo Giaquinto", "text": "Biografia.\nFiglio dei napoletani Antonio e Amalia Cicciarella, Adolfo Giaquinto visse fin dall'infanzia a Roma, dove la sua famiglia si era trasferita nel gennaio del 1848, quando egli aveva appena tre mesi. Qui comp\u00ec gli studi inferiori e inizi\u00f2, spinto dal padre, quelli musicali. Tuttavia Adolfo non amava il pianoforte e riusc\u00ec alla fine a convincere il genitore a mandarlo come apprendista presso il rinomato ristorante romano \"Spilmann\".\nPer la cucina aveva una spiccata propensione e lo dimostr\u00f2 affermandosi in pochi anni come uno dei cuochi pi\u00f9 ricercati della citt\u00e0, conteso dai ristoranti pi\u00f9 in vista di Roma, nonch\u00e9 da alcune tra le pi\u00f9 importanti famiglie patrizie romane (tra cui Sforza Cesarini, Doria, Lavaggi, Fiano, Taverna). In seguito all'Unit\u00e0 d'Italia, conquist\u00f2 fama nazionale (si ricorda che fu peraltro zio paterno di Ada Boni) grazie a fortunati libri di ricette, all'invenzione dell'allora famoso estratto di carne Excelsior e alla collaborazione a Il Messaggero per il quale, a partire dalla fondazione nel 1903 e fino alla sua morte, fu direttore e animatore de \"Il Messaggero della cucina. Rivista di gastronomia casalinga\".\nDa giornalista collabor\u00f2 anche con \"La Tribuna\", come con tutti i principali periodici romaneschi dell'epoca, satirici e non: \"Ghetanaccio\", \"Il Mattacchione\", \"Il Tribuno\" ma soprattutto, a partire dalla (ri)fondazione nel 1887, sul \"Rugantino\" di Giggi Zanazzo, seguendolo nel 1897 al \"Rugantino de Roma in dialetto romanesco\" (presto ribattezzato \"Casandrino\"), che vide tra i suoi collaboratori Nino Ilari, Aldo Chierici, il giovane Trilussa, Francesco Sabatini e l'illustratore Ottavio Rodella. Nel 1902 fond\u00f2, assieme a E. Francati e G. Raponi, il foglio dialettale \"Marforio\". Su di essi pubblic\u00f2 le sue poesie, firmate con vari pseudonimi tra i quali Taglia Cappotto, Er Bocio, Adorfo Gi\u00e0-Sesto, Adorfetto. Poeta versatile e arguto, non vi fu avvenimento di qualche importanza della storia cittadina romana nel periodo compreso tra il 1880 ed il 1900, che egli non raccontasse nelle sue poesie vernacolari, assumendo cos\u00ec il ruolo di poeta-cronista della Roma di quei tempi. Tra le sue poesie sono degni di nota i versi in dialetto \"cispatano\", il linguaggio dei poveri immigrati abruzzesi, marchigiani, laziali nella Roma di \"fin de si\u00e8cle\".\nFu anche un apprezzato paroliere. Scrisse varie canzoni romanesche con le quali partecip\u00f2 a diverse edizioni della festa di San Giovanni: \"La Tarmatella\" (vincitrice nell'audizione 1891, eseguita da Leopoldo Fregoli), \"Non m'aricordo pi\u00f9\" (1893), \"Brutt'impicci\" (1894), \"Lo famo pe' sbaf\u00e0\" (1896), \"La painetta ar concerto de piazza Colonna\" (1898), \"Al burooo!\" (1908) a cui collaborarono, per la parte musicale, compositori di area romana tra cui L. A. Luzzi.\nMor\u00ec all'et\u00e0 di ottantanove anni. Il comune di Roma gli ha dedicato una strada nel quartiere di Torre Spaccata."}
{"id": "2222172", "revid": "709565", "url": "https://it.wikipedia.org/wiki?curid=2222172", "title": "Lucky Luke (serie animata 1983)", "text": "Lucky Luke \u00e8 una serie televisiva animata francese, tedesca e statunitense del 1984, creata da Morris.\nIspirata alla storia a fumetti francese Lucky Luke, la serie \u00e8 stata co-prodotta da Hanna-Barbera insieme a Gaumont, Extrafilm e FR3. Gli episodi \"Ma Dalton\", \"Les Dalton dans le blizzard\" e \"Les Dalton se rach\u00e8tent\" sono stati riciclati dal film \"La grande avventura dei Dalton\" (\"Les Dalton en cavale\") del 1983.\nLa serie \u00e8 stata trasmessa per la prima volta in Francia su France 3 dal 15 ottobre 1984 al 12 aprile 1985, per un totale di 26 episodi ripartiti su una stagione. In Italia la serie \u00e8 stata trasmessa su Italia 1.\nTrama.\nLucky Luke \u00e8 un cowboy solitario che viaggia attraverso il Far West. Accompagnato dal suo fedele cavallo Jolly Jumper e il cane da guarda carcerario Rantanplan, si ritrova a confrontarsi con vari banditi e teppisti come i Fratelli Dalton, Billy the Kid, Jesse James e Phil Defer."}
{"id": "2222173", "revid": "131358", "url": "https://it.wikipedia.org/wiki?curid=2222173", "title": "FC Losanna-Sport", "text": ""}
{"id": "2222178", "revid": "216401", "url": "https://it.wikipedia.org/wiki?curid=2222178", "title": "FC San Gallo", "text": ""}
{"id": "2222180", "revid": "216401", "url": "https://it.wikipedia.org/wiki?curid=2222180", "title": "FC Sciaffusa", "text": ""}
{"id": "2222182", "revid": "62221", "url": "https://it.wikipedia.org/wiki?curid=2222182", "title": "Uccello delle tempeste di Castro", "text": ""}
{"id": "2222183", "revid": "216401", "url": "https://it.wikipedia.org/wiki?curid=2222183", "title": "FC Stade Nyonnais", "text": ""}
{"id": "2222185", "revid": "216401", "url": "https://it.wikipedia.org/wiki?curid=2222185", "title": "Servette Football Club Gen\u00e8ve", "text": ""}
{"id": "2222188", "revid": "110157", "url": "https://it.wikipedia.org/wiki?curid=2222188", "title": "Kuchi", "text": "Kuchi \u00e8 un municipio dell'Angola appartenente alla provincia di Cuando Cubango. Ha 62.873 abitanti (stima del 2006) ed una superficie di 10.621\u00a0km\u00b2."}
{"id": "2222190", "revid": "80339", "url": "https://it.wikipedia.org/wiki?curid=2222190", "title": "Amnja", "text": "La Amnja () \u00e8 un fiume della Russia siberiana occidentale, affluente di sinistra del Kazym (bacino idrografico dell'Ob'). Scorre nel Belojarskij rajon del Circondario Autonomo degli Chanty-Mansi-Jugra.\nIl fiume ha origine nella regione degli Uvali siberiani Scorre attraverso la parte settentrionale del Bassopiano della Siberia occidentale prevalentemente in direzione settentrionale, poi nord-occidentale. Sfocia nel Kazym a 138\u00a0km dalla foce. La lunghezza del fiume \u00e8 di 374 km, il bacino imbrifero \u00e8 di 7\u00a0210\u00a0km\u00b2. Il fiume gela dall'inizio di novembre, sino alla seconda met\u00e0 di maggio. Il maggior affluente, proveniente dalla sinistra idrografica, \u00e8 la Bobrovka (139\u00a0km). Lungo il suo basso corso, a pochi chilometri dalla foce, si trova il villaggio di Kazym."}
{"id": "2222193", "revid": "80339", "url": "https://it.wikipedia.org/wiki?curid=2222193", "title": "Amnya", "text": ""}
{"id": "2222194", "revid": "709565", "url": "https://it.wikipedia.org/wiki?curid=2222194", "title": "C\u00e9dric", "text": "C\u00e9dric \u00e8 una serie fumetti creata da Laudec e Cauvin (pubblicato in Francia da Editions Dupuis), da cui \u00e8 stata tratta un'omonima serie animata.\nCaratteristiche.\nIl protagonista della serie \u00e8 C\u00e9dric, un bambino di otto anni. Pensieroso e giocoso, a volte anche egoista e testardo, \u00e8 innamorato della sua amica cinese Chen, per la quale prova un amore cos\u00ec grande da essere invidioso di qualunque bambino le rivolga la parola. Per conquistarla si avvale dell'aiuto del suo migliore amico Christian, nonch\u00e9 dei consigli di suo nonno Pep\u00e8. Vive assieme ai genitori e al nonno."}
{"id": "2222196", "revid": "1543377", "url": "https://it.wikipedia.org/wiki?curid=2222196", "title": "El Azuzul", "text": "El Azuzul \u00e8 un sito archeologico olmeco situato nello stato di Veracruz in Messico, a qualche kilometro di distanza da San Lorenzo Tenochtitl\u00e1n, datato intorno al 1100 - 800 a.C. Il nome El Azuzul proviene dal ranch situato vicino, e fa parte del complesso \"Loma del Zapote\".\nArte monumentale.\nAd El Azuzul sono state ritrovate due statue scolpite (ora al museo di antropologia di Xalapa). Le statue vennero trovate sul lato meridionale della piramide del sito, intatte sin dalla loro creazione nel periodo pre-classico.\nLe statue, descritte come \"due dei pi\u00f9 grandiosi esempi di arte olmeca\", sono due figure umane rappresentate nella stessa posizione seduta in maniera quasi identica. Alcuni ricercatori asseriscono che questi \"gemelli\" sono precursori degli eroi gemelli del Popol Vuh, Gli ornamenti dei capelli sono stati mutilati probabilmente per togliere dei segni identificativi.\nLa statua che si affaccia ai due umani \u00e8 la rappresentazione di un felino, generalmente identificata come un giaguaro. La statua \u00e8 alta 120 centimetri. Un'altra statua simile a questa, alta 160 centimetri, \u00e8 stata ritrovata a qualche metro di distanza, verso nord-est. Queste due statue mostrano dei segni che portano a pensare che possano essere state scolpite pi\u00f9 volte.\nStrutture.\nOltre alla grande piramide/collina, vi sono un sacb\u00e9 costruito lungo il percorso d'acqua, forse con lo scopo di funzionare come un argine. Ad El Azuzul vi sono anche altre strutture che sono ancora sotterrate o nascoste dalla giungla."}
{"id": "2222202", "revid": "110157", "url": "https://it.wikipedia.org/wiki?curid=2222202", "title": "Ambaca", "text": "Ambaca \u00e8 un municipio dell'Angola appartenente alla Provincia di Cuanza Nord. Ha 123.244 abitanti (stima del 2006) ed una superficie di 3.080 km\u00b2."}
{"id": "2222203", "revid": "72396", "url": "https://it.wikipedia.org/wiki?curid=2222203", "title": "August Rosiwal", "text": "\u00c8 noto soprattutto per aver sviluppato, nel 1896, la scala di Rosiwal per misurare la durezza dei minerali.\nDal 1885 al 1891 fu assistente del professor Franz Toula dell'Universit\u00e0 di Vienna, dal 1892 professore abilitato (senza cattedra) di mineralogia e petrografia e successivamente, dal 1898, docente supplente di mineralogia nella stessa Universit\u00e0.\nNel 1918 gli fu affidata la direzione dell'Istituto di Geologia dell'Universit\u00e0 di Vienna.\nRosiwal \u00e8 noto in particolare per i suoi grandi meriti nel rilevamento cartografico molto dettagliato dell'Austria.\nNel 1953 la citt\u00e0 di Vienna gli ha intitolato un vicolo del quartiere Favoriten."}
{"id": "2222206", "revid": "110157", "url": "https://it.wikipedia.org/wiki?curid=2222206", "title": "Banga (Angola)", "text": "Banga \u00e8 un municipio dell'Angola appartenente alla provincia di Cuanza Nord. Ha 23.284 abitanti (stima del 2006) ed una superficie di 1.260\u00a0km\u00b2."}
{"id": "2222208", "revid": "729019", "url": "https://it.wikipedia.org/wiki?curid=2222208", "title": "General Atomics MQ-1C Grey Eagle", "text": " \nIl General Atomics MQ-1C Grey Eagle (precedentemente chiamato Warrior, o anche Sky Warrior) \u00e8 un aeromobile a pilotaggio remoto (APR) multifunzione a raggio esteso realizzato dall'azienda statunitense General Atomics attualmente in fase di sviluppo per l'United States Army. \u00c8 una versione migliorata del RQ-1 Predator.\nStoria.\nSviluppo.\nNel 2002 l'esercito statunitense ha indetto una gara per la progettazione di un APR multifunzione a raggio esteso, per rimpiazzare il MQ-5 Hunter. Due aerei riuscirono ad entrare nella competizione, una versione migliorata del MQ-5 Hunter, ed il Warrior. Nell'agosto 2005, l'esercito annunci\u00f2 il Warrior come vincitore e vinse un contratto da 214 milioni di dollari per lo sviluppo e la dimostrazione. L'esercito intendeva produrre 11 sistemi Warrior, ognuno dei quali aveva 12 APR e 5 stazioni di controllo a terra. Con una spesa totale del programma di un miliardo di dollari. L'aereo dovrebbe diventare operativo nel 2009.\nL'esercito ha designato il Warrior MQ-12, ma il Dipartimento della difesa statunitense gli diede invece la denominazione MQ-1C.\nDescrizione tecnica.\nL'MQ-1C Warrior \u00e8 un APR a media altitudine a lungo raggio, (\"Medium Altitude Long Endurance\" - MALE) caratterizzato, rispetto al suo predecessore, da una maggiore apertura alare ed \u00e8 mosso da un motore Thielert \"Centurion\", che gli consente migliori prestazioni ad elevate altitudini (\u00e8 essenzialmente un motore a pistoni/diesel che brucia propellente per motori jet). \u00c8 in grado di operare per 36 ore ad altitudini superiori a 7\u00a0600, con un raggio operativo di 400\u00a0km.\nIl muso dell'aereo \u00e8 stato allargato per ospitare un radar ad apertura sintetica, un sistema d'indicatore di movimento a terra (\"Ground Moving Target Indicator\", SAR-GMTI), ed \u00e8 anche equipaggiato con un sistema di inquadramento multi-spettrale (AN/AAS-52 \"Multi-spectral Targeting System\") (MTS) sotto il muso. L'aereo pu\u00f2 trasportare un carico di apparecchiature elettroniche da 800 libbre ed essere armato con missili AGM-114 Hellfire e bombe guidate GBU-44/B Viper Strike."}
{"id": "2222209", "revid": "74801", "url": "https://it.wikipedia.org/wiki?curid=2222209", "title": "Harriet E. Wilson", "text": "\u00c8 tradizionalmente considerata la prima donna scrittrice afroamericana ed \u00e8 stata anche la prima a pubblicare un romanzo in Nordamerica.\nBiografia.\nIl romanzo autobiografico della Wilson, \"Our Nig\" \u00e8 stato pubblicato nel 1859. \"Our Nig\" illustra il sistema della servit\u00f9 debitoria negli stati nordisti prima della guerra. Il romanzo venne per\u00f2 ignorato fino al 1982, quando fu riscoperto da Henry Louis Gates Jr. che gli diede fama nazionale.\nNel 2006, William L. Andrews, professore di letteratura inglese alla University of North Carolina at Chapel Hill, e Mitch Kachun, professore di storia alla Western Michigan University, portarono alla luce \"The Curse of Caste; or The Slave Bride\" (1865) di Julia C. Collins. Partendo dal presupposto che \"Our Nig\" \u00e8 pi\u00f9 autobiografia che vera e propria invenzione, sostengono che \"The Curse of Caste\" sia il vero primo romanzo scritto da un'afroamericana e completamente inventato ad essere stato pubblicato negli Stati Uniti.\nComunque, un gran numero di romanzi e altri lavori di invenzione del periodo erano in gran parte basati su eventi della vita reale e possono quindi essere considerati in parte autobiografici. Alcune opere sono: \"Ruth Hall\" di Fanny Fern; \"Piccole donne\" di Louisa May Alcott; o anche \"The Coquette\" (1797) di Hannah Webster Foster. Il primo romanzo di uno scrittore afroamericano \u00e8 \"Clotel; or, The President's Daughter\" di William Wells Brown, pubblicato per\u00f2 nel Regno Unito.\nHarriet E. \"Hattie\" Adams Wilson nacque a Milford (New Hampshire), figlia di Joshua Green, afroamericano, e di Margaret Ann (o Adams) Smith, lavandaia irlandese. Il padre mor\u00ec quando lei era molto giovane e la madre la abbandon\u00f2 alla fattoria di Nehemiah Hayward Jr.\nLe ricerche intraprese da P. Gabrielle Foreman e Reginald H. Pitts ed inserite nell'ultima edizione di \"Our Nig\" portano alla conclusione che la famiglia Hayward era la stessa della \"Bellmont\" raffigurata in \"Our Nig\" che ha dato lavoro a \"Frado\" durante la servit\u00f9, abusando di lei fisicamente e psicologicamente tra i sei e i diciotto anni.\nAlla scadenza del contratto, Hattie Adams (com'era conosciuta) inizi\u00f2 a lavorare come governante e sarta presso famiglie nel New Hampshire ed in Massachusetts, fino al matrimonio con Thomas Wilson, il 6 ottobre 1851, a Millford.\nThomas Wilson stava viaggiando nel New England tenendo lezioni e comizi basati sulla sua (supposta) vita di schiavo fuggito, quando incontr\u00f2 Hattie Adams. Anche se continu\u00f2 le sue periodiche lezioni nelle chiese e nelle piazze, le confid\u00f2 presto che non aveva nemmeno mai visto il Sud e che le sue arringhe erano solo imbrogli per gli abolizionisti, come si trova anche a pagina 68 di \"Our Nig\".\nPoco dopo il matrimonio la abbandon\u00f2. Incinta e malata, Harriet Wilson venne mandata alla Hillsborough County Poor Farm di Goffstown, dove nacque il suo unico figlio, George Mason Wilson. La data di nascita pi\u00f9 probabile \u00e8 il 15 giugno 1852. Poco dopo la nascita di George, Thomas Wilson ricomparve e port\u00f2 la moglie ed il figlio via dalla Poor Farm. Torn\u00f2 poi in mare e mor\u00ec poco dopo. Harriet e il figlio tornarono di nuovo alla Poor Farm. In seguito lei si trasfer\u00ec a Boston in cerca di una casa per lei ed il figlio.\nA Boston, Harriet Wilson scrisse \"Our Nig.\" Il 18 agosto 1859 ci appose il copyright e una copia del romanzo venne depositata all'Office of the Clerk of the U.S. District Court of Massachusetts. Il 5 settembre il libro venne pubblicato da George C. Rand and Avery, una casa editrice di Boston.\nIl 16 febbraio 1860 il figlio mor\u00ec a Milford, all'et\u00e0 di sette anni, alla Poor Farm.\nTra il 1863 e il 1867 non si hanno notizie di Harriet Wilson, fino a quando non appare nel giornale \"Banner of Light\" come domiciliata ad East Cambridge, Massachusetts. In seguito si sposta oltre il Charles Rivera Boston, dove tra gli spiritisti \u00e8 conosciuta come \"the colored medium.\"\nIl 29 settembre 1870 Harriet Wilson spos\u00f2 John Gallatin Robinson a Boston. Robinson, un farmacista, era nativo del Canada essendo nato a Sherbrooke, in Qu\u00e9bec. Inoltre lui era almeno diciotto anni pi\u00f9 giovane della Wilson.\nVissero al 46 Carver Street tra il 1870 e il 1877, quando si separarono, anche se non ci sono documenti che attestano il divorzio.\nAlla morte della Wilson, Robinson viveva a Pembroke, Massachusetts, con una ventiquattrenne chiamata Izah Nellie Moore; i due si sarebbero sposati due anni dopo.\nDal 1867 al 1897, Mrs. Hattie E. Wilson \u00e8 elencata nel \"Banner of Light\" come medium, disposta anche a tenere lezioni, attiva soprattutto nella comunit\u00e0 spiritistica locale. Si rec\u00f2 anche a Chicago come delegata al congresso all'American Association of Spiritualists del 1870.\nQuando non era impegnata in attivit\u00e0 spiritistiche, Hattie Wilson era impiegata come infermiera e guaritrice; dal 1879 al 1897 fu la governante di una pensione, affittava le stanze, riceveva i soldi dell'affitto.\nPurtroppo, nonostante la vita attiva e fruttuosa da lei condotta anche dopo la stesura di \"Our Nig\", non ci sono altri indizi che la Wilson abbia scritto altro.\nIl 28 giugno 1900, Hattie E. Wilson mor\u00ec all'ospedale di Quincy (Massachusetts). \u00c8 sepolta al Mount Wollaston Cemetery.\nCommemorazione.\nL\"Harriet Wilson Project\" di Milford, il gruppo responsabile della scoperta della storia di Harriet Wilson dopo il 1863, ha raccolto dei fondi per piazzare la statua commemorativa di Harriet E. Wilson nel \"Bicentennial Park\" della citt\u00e0. \u00c8 stata scoperta il 4 novembre 2006."}
{"id": "2222211", "revid": "110157", "url": "https://it.wikipedia.org/wiki?curid=2222211", "title": "Bolongongo", "text": "Bolongongo \u00e8 un municipio dell'Angola appartenente alla provincia di Cuanza Nord. Ha 31.288 abitanti (stima del 2006) ed una superficie di 1.061\u00a0km\u00b2."}
{"id": "2222212", "revid": "110157", "url": "https://it.wikipedia.org/wiki?curid=2222212", "title": "Cambambe", "text": "Cambambe \u00e8 un municipio dell'Angola appartenente alla Provincia di Cuanza Nord. Ha 91.984 abitanti (stima del 2006) ed una superficie di 5.212 km\u00b2."}
{"id": "2222214", "revid": "1543377", "url": "https://it.wikipedia.org/wiki?curid=2222214", "title": "Golungo Alto", "text": "Golungo Alto \u00e8 un municipio dell'Angola appartenente alla provincia di Cuanza Nord. Ha 69.918 abitanti (stima del 2006) ed una superficie di 1.989\u00a0km\u00b2."}
{"id": "2222215", "revid": "1543377", "url": "https://it.wikipedia.org/wiki?curid=2222215", "title": "Benz 35/40 PS", "text": "La Benz 35/40 PS () era un'autovettura di lusso prodotta dal 1905 al 1907 dalla Casa automobilistica tedesca Benz &amp; Cie.\nStoria e caratteristiche.\nLa \"35/40 PS\" esord\u00ec nel 1905 come sostituta della Parsifal 35PS, versione di punta della gamma \"Parsifal\" appena uscita di produzione assieme alle versioni minori.\nLa \"35/40 PS\" era una vettura di lusso proposta in tre varianti di carrozzeria, tutte costruite a partire da un telaio in lamiera di acciaio stampata su cui sono stati fissate le sospensioni ad assale rigido con molle a balestra ed il sistema frenante, costituito da freni di servizio a ceppi e dal freno a mano del tipo a ganasce.\nLa trasmissione poteva essere di due tipi: a cardano o a catena. In entrambi i casi la frizione era del tipo a cono con guarnizioni d'attrito in cuoio, mentre il cambio era a 4 marce.\nIl \"cuore\" della \"35/40 PS\" era lo stesso motore che equipaggiava la precedente \"Parsifal 35PS\", vale a dire un 4 cilindri in linea da 5880 cm\u00b3 alimentato mediante carburatore a getto e con distribuzione ad asse a camme laterale mosso da ingranaggi. La potenza massima era di 40 CV a 1350 giri/min, superiore quindi a quella di 35 CV del motore del modello precedente. Tale potenza era sufficiente per lanciare la vettura ad una velocit\u00e0 massima di 90\u00a0km/h, all'epoca un valore normale per una vettura di serie d'alta gamma. \nIl prezzo fissato all'epoca per la \"35/40 PS\" variava dai 23\u00a0000 marchi per una phaeton con trasmissione a cardano ai 26\u00a0000 marchi per una landaulet con trasmissione a catena.\nQuando nel 1907 la \"35/40 PS\" usc\u00ec di produzione, venne sostituita dalla 24/40 PS, dotata di un motore leggermente pi\u00f9 grande."}
{"id": "2222217", "revid": "1564499", "url": "https://it.wikipedia.org/wiki?curid=2222217", "title": "Tempio di Flora (Cerreto Sannita)", "text": "Il tempio di Flora era un tempio di et\u00e0 sannita sito in Cerreto Sannita.\nStoria.\nIl tempio si trovava nel luogo dove sorgeva un insediamento sannita, probabilmente la \"Cominium Ocritum\" citata da Tito Livio e toccata da Annone, generale di Annibale, durante la seconda guerra punica.\nDi questo villaggio sannita sono rimaste poche tracce archeologiche come delle mura a secco su monte Cigno, il ponte di Annibale e i resti del tempio, intitolato alla dea Flora, dea delle messi. \nUn documento scritto che avvalora la tesi di una presenza di un insediamento sannita, esistente nella zona dove sono siti i resti del tempio, deriva da un documento del notaio Mario Cappella del 1593 che evidenzia come in quell'epoca nei cerretesi si conservava ancora il ricordo di un \"paese della Rocca del Cigno\", corrispondente al villaggio sannita-romano che si trovava proprio nella zona compresa fra il tempio e la \"Rocca\" di monte Cigno (la parte terminale della montagna). \nIn alcuni documenti del XVII secolo la zona dove si ergeva il tempio veniva chiamata \"Campo de fiore\" o \"Campo de fiori\". Secondo alcuni storici l'appellativo \"fiore\" o \"flore\" deriverebbe da \"Flora\", divinit\u00e0 alla quale era intitolato il tempio. \nSui resti del tempio venne edificata nel corso dei secoli la chiesa della Madonna della Libera. \nIl 10 febbraio 1951 in questa zona vennero trovate una serie di monete di argento di epoca romana che avvalorano la tesi dell'esistenza di \"Cominium\" nella localit\u00e0 monte Cigno-Madonna della Libera. \nNegli anni trenta del XX secolo lo storico locale Silvestro Mastrobuoni effettu\u00f2 una ricognizione della zona alla ricerca di vestigia archeologiche. Su monte Cigno egli trov\u00f2 e fotograf\u00f2 \"dei pezzi di tufo che dovevano formare la volta di qualche stanza\" e, nel lato settentrionale del monte, \"dove si scorge una specie di piazzale ci siamo accorti di una cisterna e di tracce di mura antiche\". \nA seguito di alcune ricognizioni effettuate su monte Cigno dall'Ufficio storico dello stato maggiore dell'Esercito \u00e8 stata scoperta la presenza di una mulattiera acciottolata, priva di destinazione d'uso attuale, e di numerosi resti di murature sannite in opera poligonale molto simili a quelle esistenti in Saepinum. Il fitto rimboschimento ha impedito di visitare la zona esplorata dal Mastrobuoni negli anni 1930, probabilmente la pi\u00f9 ricca di resti archeologici.\nDescrizione.\nDel tempio sono rimasti solo alcuni blocchi poligonali siti nel sagrato della chiesa della Madonna della Libera e che costituivano la base del podio del tempio. Su questi blocchi trovavano posto degli altri blocchi di pietra squadrata messi al contrario rispetto ai precedenti. Su questi ultimi blocchi poggiavano le colonne che erano decorate da capitelli in pietra riccamente fogliati. Alcuni di questi capitelli sono stati trovati in alcune stalle dei contadini dove erano usati, dopo essere stati scavati nel mezzo, come abbeveratoi per galline. \nAl centro del basamento una spaccatura permetteva l'accesso al sacello del tempio mediante una scalinata. \nAlcuni blocchi del tempio sono stati usati nel XVIII secolo per realizzare la fontana sita a poche decine di metri dalla chiesa della Madonna della Libera. "}
{"id": "2222219", "revid": "1543377", "url": "https://it.wikipedia.org/wiki?curid=2222219", "title": "Gonguembo", "text": "Gonguembo \u00e8 un municipio dell'Angola appartenente alla provincia di Cuanza Nord. Ha 37.405 abitanti (stima del 2006) ed una superficie di 1.400\u00a0km\u00b2."}
{"id": "2222223", "revid": "1543377", "url": "https://it.wikipedia.org/wiki?curid=2222223", "title": "Lukala", "text": "Lukala \u00e8 un municipio dell'Angola appartenente alla provincia di Cuanza Nord. Ha 41.792 abitanti (stima del 2006) ed una superficie di 1.718\u00a0km\u00b2."}
{"id": "2222224", "revid": "1543377", "url": "https://it.wikipedia.org/wiki?curid=2222224", "title": "Being Human (serie televisiva 2009)", "text": "Being Human \u00e8 una serie televisiva inglese di genere drammatico e horror trasmessa da BBC Three.\nLa serie tratta l'insolita convivenza di un fantasma, un vampiro e un licantropo che, nonostante la loro condizione, cercano di vivere come persone normali. Il telefilm ha debuttato nel Regno Unito il 25 gennaio 2009 con una prima stagione di sei episodi (dopo aver esordito dapprima con un episodio pilota sperimentale trasmesso nel febbraio 2008 con cast e atmosfere completamente differenti); in seguito al buon riscontro di pubblico vennero realizzate altre quattro stagioni. Il 7 febbraio 2013 venne annunciato che la quinta stagione sarebbe stata l'ultima.\nIn Italia ha debuttato dal 2 aprile 2010 sul canale digitale a pagamento Steel che ha trasmesso solo le prime quattro stagioni; successivamente, dal 7 gennaio 2013, la serie \u00e8 stata trasmessa in chiaro su Rai 4 (inclusa la quinta stagione in prima visione assoluta).\nProduzione.\nLe prime due stagioni sono state girate a Bristol, mentre dalla terza alla quinta l'ambientazione si \u00e8 spostata a Cardiff. Durante la terza stagione l'idea-base della serie viene modificata dal momento che si aggiunge al cast fisso Sinead Keenan nel ruolo di Nina: quindi un vampiro, un fantasma e ben due licantropi che vivono assieme. Con il rinnovo per una quarta stagione di otto episodi in onda nel 2012, si assiste a una drastica modifica del cast: di quello originale rimane solo Annie (Lenora Crichlow), in quanto Aidan Turner e Russell Tovey lasciano la serie per dedicarsi ad altri progetti cinematografici e televisivi; anche Sinead Keenan decise di non partecipare alla quarta stagione, quindi il suo personaggio venne escluso fuori scena. Il 26 marzo 2012, il giorno dopo la messa in onda del finale della quarta stagione, la BBC annunci\u00f2 di aver rinnovato la serie per una quinta stagione cui per\u00f2 non avrebbe preso parte Lenora Crichlow in quanto i produttori ritennero che il personaggio avesse ricevuto la sua conclusione; di contro Kate Bracken venne aggiunta al cast regolare sempre nel ruolo di Alex Millar, tornando al concept originale di un vampiro, un licantropo e un fantasma che vivono insieme.\nTrama.\nAmbientata nella cittadina inglese di Bristol, la storia si dipana tra le vite dei tre protagonisti. Da poco trasferitisi in un vecchio appartamento di periferia, Mitchell e George fanno ben presto un'inaspettata conoscenza: Annie, il fantasma della precedente occupante, morta in circostanze misteriose nel suddetto appartamento. Ne consegue una problematica convivenza.\nPrima stagione.\nLa storia inizia con alcuni flashback di Annie che racconta della sua morte prematura, della quale per\u00f2 non ha memoria, e dei suoi \"coinquilini\" Mitchell e George, l'uno vampirizzato durante la prima guerra mondiale mentre era un sergente di fanteria, e l'altro reduce dall'attacco di un lupo mannaro, che lo ha trasformato.\nDopo una notte di passione terminata in tragedia, Mitchell decide di rinunciare definitivamente al sangue e seguire un'alimentazione ordinaria, tuttavia si ritrova pi\u00f9 volte a dover combattere contro le crisi di astinenza, mentre Annie cerca di capire perch\u00e9 il suo spirito \u00e8 ancora vincolato all'appartamento. Intanto George, che meno di tutti accetta la sua nuova natura, si vede costretto a cercare un posto sicuro dove trascorrere la sua trasformazione mensile.\nSeconda stagione.\nMitchell cerca di gestire i suoi impulsi omicidi mentre affronta la oramai scatenata comunit\u00e0 dei vampiri di Bristol. George deve affrontare dei problemi di intimit\u00e0 con Nina in quanto deve affrontare il peso di aver passato la sua \"maledizione\" alla ragazza mentre Annie deve trovare un nuovo scopo in quanto ha risolto ci\u00f2 che la teneva ancora sulla Terra e deve anche vedersela con misteriose entit\u00e0 soprannaturali che vivono nell'aldil\u00e0 ma che hanno il potere di influenzare la vita degli esseri viventi. In citt\u00e0 arrivano anche Ivan e Daisy, una coppia di giovani vampiri spietati che porteranno Mitchell a commettere qualcosa di orribile e irreparabile; inoltre una misteriosa organizzazione, di cui fa parte la dottoressa Lucy Jaggatt, tiene sotto controllo il trio di coinquilini per degli scopi poco chiari.\nTerza stagione.\nSi inizia col trasferimento da Bristol a Barry Island (nel Galles del Sud) dove Mitchell, Annie, George e Nina prendono possesso di un vecchio hotel dismesso e dove tentano di superare i recenti traumatici eventi. Mitchell non riesce a sopportare il peso per ci\u00f2 che ha fatto mentre George e Nina affrontano la gravidanza di quest'ultima, tutto questo incontrando i pi\u00f9 svariati personaggi, inclusi un padre e figlio lupi mannari che sono diventati cacciatori di vampiri, soprattutto Tom (il figlio) stringer\u00e0 un legame con Annie, George e Nina.\nQuarta stagione.\nAnnie \u00e8 a pezzi dopo aver perso Mitchell e Nina e, nel mentre, cerca di aiutare George che non esce pi\u00f9 di casa per proteggere la piccola Eve avuta da Nina prima che venisse uccisa dai vampiri. Ben presto George si sacrifica per salvare la figlia che diventa l'obiettivo di una setta di potenti vampiri, detti gli Anziani, che la ritengono fonte di una profezia che li aiuter\u00e0 a dominare sul mondo. Tom torna in citt\u00e0 e decide di aiutare Annie a prendersi cura della piccola Eve e poco dopo i due ricevono la visita di un altro trio composto da un fantasma, un licantropo e un vampiro che hanno vissuto insieme per molti anni, ma che ora si stanno per separare a causa della sopraggiunta vecchiaia del licantropo. Annie e Tom decidono allora di accogliere fra loro Hal, il vampiro, che si scoprir\u00e0 essere uno degli Anziani il quale ha bisogno di dedicarsi a lavori manuali per tenere a bada la sua sete di sangue.\nQuinta stagione.\nLa quinta ed ultima stagione si concentra sul nuovo trio di conviventi formato da Hal, Tom e Alex (una ragazza morta tragicamente dopo aver iniziato a frequentare Hal) i quali dovranno affrontare il Diavolo in persona che si nasconde sotto le mentite spoglie di un anziano degente che si fa chiamare Capitano Hatch, il quale spinge persone innocenti al suicidio e cerca di accendere la faida tra vampiri e licantropi per nutrirsi dell'energia che ne scaturisce.\nSpin-off.\nDurante la terza stagione, dal 30 gennaio al 20 marzo 2011, la BBC ha trasmesso on-line una webserie che costituisce uno spin-off della serie-madre: \"Becoming Human\". Formata da otto episodi, la serie vede protagonisti tre adolescenti: il vampiro Adam, interpretato da Craig Roberts, apparso nel secondo episodio della terza stagione di \"Being Human\"; il licantropo Christa, interpretata da Leila Mimmack; e il fantasma Matt, interpretato da Josh Brown. La trama vede Adam e Christa tentare di aiutare Matt, ucciso di recente, a trovare il suo assassino e a chiudere i conti in sospeso con la vita terrena in modo da passare oltre. Gli otto episodi, dalla durata media di sei minuti circa, sono stati trasmessi di seguito sul canale BBC Three il 20 marzo 2011, una settimana dopo la messa in onda dell'ultimo episodio della terza stagione della serie-madre.\nRemake.\nIl 17 gennaio 2011 negli Stati Uniti ha debuttato su Syfy un remake della serie, dal titolo omonimo: \"Being Human\"."}
{"id": "2222226", "revid": "1543377", "url": "https://it.wikipedia.org/wiki?curid=2222226", "title": "Quiculungo", "text": "Quiculungo \u00e8 un municipio dell'Angola appartenente alla provincia di Cuanza Nord. Ha 30.152 abitanti (stima del 2006) ed una superficie di 475\u00a0km\u00b2."}
{"id": "2222227", "revid": "1543377", "url": "https://it.wikipedia.org/wiki?curid=2222227", "title": "Samba Caj\u00fa", "text": "Samba Caj\u00fa \u00e8 un municipio dell'Angola appartenente alla provincia di Cuanza Nord. Ha 95.638 abitanti (stima del 2006) ed una superficie di 2.012\u00a0km\u00b2."}
{"id": "2222231", "revid": "287204", "url": "https://it.wikipedia.org/wiki?curid=2222231", "title": "Dent de Crolles", "text": "Il Dent de Crolles (2.062 ) \u00e8 una montagna delle Prealpi della Chartreuse nelle Prealpi di Savoia. \nDescrisione.\nIl monte si trova nel dipartimento francese dell'Is\u00e8re.\nIl toponimo significa \"dente di Crolles\" e deriva tale nome dalla sua particolare forma e dal fatto di trovarsi sopra l'abitato di Crolles. La montagna di natura calcarea \u00e8 particolarmente famosa per la speleologia."}
{"id": "2222232", "revid": "2091899", "url": "https://it.wikipedia.org/wiki?curid=2222232", "title": "Vecchia fucina", "text": "La Vecchia fucina \u00e8 un sito di archeologia industriale sito nel comune di Cerreto Sannita.\nEra una bottega di fabbri, attiva sino a due decenni fa.\nStoria.\nLa vecchia fucina, sita all'angolo fra piazza Roma e via Telesina, nell'isolato dell'Ex monastero delle Clarisse, \u00e8 stata una bottega di fabbri sino agli al 1970-80. La data della fondazione della bottega risale forse al XIX secolo. Infatti originariamente vi era sito un opificio per il commercio o la lavorazione dei panni lana cerretesi da quanto si deduce da alcuni resti di uno stucco raffigurante un ovino e sito sulla facciata sporgente verso la piazza.\nLa bottega era sita in un quartiere nel quale sino ad alcuni decenni fa vi erano numerosi opifici simili (altri cinque erano siti nella vicina via fabbri). \nNel film \"I briganti italiani\" (con Vittorio Gassman ed Ernest Borgnine), girato a Cerreto Sannita negli anni 1960, al termine di una scena si vede un fabbro che davanti alla vecchia fucina batte pi\u00f9 volte sull'incudine.\nDescrizione.\nL'interno \u00e8 rimasto quello originario salvo pochi rimaneggiamenti. A terra non vi \u00e8 un pavimento ma terra battuta. \nA destra di chi entra vi \u00e8 la fucina dove si riscaldava il ferro in modo da poterlo rendere pi\u00f9 tenero e lavorabile. La fiamma veniva resa viva tramite un sistema che azionava un grande mantice che soffiava aria al di sotto della fucina. Sono site nel locale anche due incudini."}
{"id": "2222238", "revid": "1543377", "url": "https://it.wikipedia.org/wiki?curid=2222238", "title": "Giovanni Caselli (abate)", "text": "\u00c8 unanimemente ricordato come l'inventore del pantelegrafo.\nBiografia.\nNato a Siena da Francesco e Colomba Molini, Giovanni Caselli studi\u00f2 fisica a Firenze sotto la guida di Leopoldo Nobili e, nel 1836, prese l'abito ecclesiastico.\nDopo aver insegnato storia e lettere nelle scuole della sua citt\u00e0 natale, Caselli si trasfer\u00ec a Parma nel 1841, come precettore dei figli del conte Luigi Sanvitale. Insieme a lui ader\u00ec ai movimenti risorgimentali della citt\u00e0, movimenti che nel 1849 gli costarono l'espulsione dal Ducato. Caselli rientr\u00f2 quindi a Firenze, dove riprese gli studi di fisica, dedicandosi soprattutto al sincronismo fra due apparati di telecomunicazione posti a notevole distanza. A Firenze, per i tipi Le Monnier, fond\u00f2 e diresse \"La ricreazione: giornale di scienze fisiche e di arti ad uso dei giovanetti\", del quale uscirono nove numeri nel corso del 1854.\nLe sue esperienze di perfezionamento del telegrafo per trasmettere testi, manoscritti e grafica senza l'utilizzo dei segnali convenzionali, port\u00f2 nel 1856 alla realizzazione di un apparecchio che Caselli denomin\u00f2 pantelegrafo, o telegrafo universale. La definizione della macchina deriva dall'unione della parola pantografo (mezzo che copia disegni e immagini) con telegrafo (macchina che invia messaggi attraverso una linea). Di fatto, il suo dispositivo fu il precursore del fax.\nI primi esperimenti furono proposti al governo toscano, ma per reperire i finanziamenti necessari a proseguire la ricerca Caselli si trasfer\u00ec nel 1857 a Parigi, dove present\u00f2 il pantelegrafo a Paul-Gustave Froment, costruttore di apparecchi elettrici, che lo aiut\u00f2 a perfezionare lo strumento che, nel marzo del 1858, fu presentato a distanza di pochi giorni da Alexandre Edmond Becquerel al Conservatorio\u00a0nazionale di\u00a0arti e mestieri\u00a0di\u00a0Parigi e da C\u00e9sar Depretz all'Accademia delle scienze. L'invenzione, poi brevettata nel 1861, ebbe risonanza anche in Italia, tanto che Caselli fu insignito dell'Ordine dei santi Maurizio e Lazzaro da Vittorio Emanuele II re d'Italia.\nCon l'aiuto di Froment, Caselli riusc\u00ec ad interessare le autorit\u00e0 politiche francesi. Ottenuto l'appoggio di Napoleone III, che lo insign\u00ec anche della Legione d'Onore, pot\u00e9 disporre, per ulteriori prove e collaudi, dell'intera rete francese. Nel 1864 il governo francese decret\u00f2 l'adozione del pantelegrafo Caselli per le sue linee telegrafiche.\nIl servizio fu avviato nel 1865 sulla tratta Parigi-Lione, poi esteso anche sulla Lione-Marsiglia. La tariffa era di 20 centesimi per centimetro quadrato, la tassa era di 10 centesimi. Tale servizio fu interrotto nel 1871 in seguito ai fatti della guerra franco-prussiana e mai pi\u00f9 ripristinato.\nIl pantelegrafo funzion\u00f2 anche tra Londra e Liverpool, ma il servizio preventivato non fu realizzato a causa della crisi inglese del 1864. Anche la Russia utilizz\u00f2 il pantelegrafo per scambi di messaggi tra le residenze imperiali di San Pietroburgo e Mosca e persino la Cina nel 1863 si interess\u00f2 all'apparecchio e richiese una dimostrazione da effettuarsi a Pechino, che per\u00f2 si risolse in un nulla di fatto.\nNel 1867 Caselli torn\u00f2 a Siena, dove fu nominato direttore delle scuole comunali.\nOltre al pantelegrafo Caselli realizz\u00f2 anche: uno strumento per misurare la velocit\u00e0 dei treni (cinemografo), un siluro (che probabilmente, per\u00f2, non vide mai la luce per un probabile ripensamento pacifista), un timone idromagnetico per la guida delle navi.\nAlcuni dei brevetti, documenti, lettere e prove di trasmissione teleautografica sono conservati presso la Biblioteca comunale degli Intronati di Siena e, in piccola parte, presso la biblioteca del Museo Galileo.\n\u00c8 sepolto nel Cimitero del Laterino a Siena.\nOmaggio a Giovanni Caselli.\nNel mese di Ottobre 1997, a quasi 150 anni dall'invenzione del pantelegrafo, precursore ed antesignano del fax, a Giovanni Caselli \u00e8 stata dedicata una mostra.\nLa mostra di fax art si svolgeva in contemporanea in 4 citt\u00e0: Siena, Londra, Parigi ed Yamagata. A Siena presso il Complesso museale di Santa Maria della Scala, a Parigi e Londra presso l'Istituto Italiano di Cultura e a Yamagata presso la Tohoku University of Art &amp; Design.\nI curatori della mostra sono stati Enrico Crispolti e Marco Pierini. Il catalogo, edito da Hopefulmonster Editore di Torino per conto del Comune di Siena e della Scuola di Specializzazione in Archeologia e Storia dell'Arte dell'Universit\u00e0 di Siena, contiene anche uno scritto di Omar Calabrese dal titolo \"Fax Off\" su ci\u00f2 che egli definiva \"incertezza dell'opera d'arte\" nell'epoca della riproducibilit\u00e0 tecnica, tanto pi\u00f9 \"incerta\" come quella inviata tramite fax. Anche Enrico Crispolti, nella sua introduzione \"La \"faxarte\" nella sfera della \"performance\"\", rifacendosi alle esperienze della xerografia (che non ha originale) e di mail art, definisce la faxarte\" di per s\u00e9 virtualmente ubiquitaria e di progettualit\u00e0 consapevole d'un effimero comunicativo\". Marco Pierini, nella sua introduzione al volume, ripercorre la storia dai caselligrammi alla fax art.\nI 76 artisti che hanno preso parte alla mostra sono stati invitati tramite fax ed essi hanno risposto inviando in contemporanea le loro opere nelle quattro sedi della mostra.\nTra gli artisti invitati: Pier Giorgio Balocchi, Mauro Berrettini, Irma Blank, Pietro Cascella (1921-2008), Giuseppe Chiari (1926-2007), Francesco Cocola, Vittorio Corsini, Leonardo Cremonini (1925-2010), Marco Gastini, Kazuyoshi Hirai, Hanako Kumazawa, Ugo Marano, Kurt Laurenz Metzler, Eugenio Miccini (1925-2007), Ugo Nespolo, Yoshin Ogata, Luca Maria Patella, Piero Pizzi Cannella, Pierre Restany (1930-2003), Francesco Somaini (1926-2005), Matthew Spender, Jiro Sugawara, Joe Tilson, Mauro Tozzi, Emilio Vedova (1919-2006), Cordelia von den Steinen."}
{"id": "2222247", "revid": "287204", "url": "https://it.wikipedia.org/wiki?curid=2222247", "title": "Gend\u00fcn Gyatso", "text": "Biografia.\nGendun Gyatso nacque nel 1475 in una nobile famiglia dello Tsang, e fu riconosciuto a pochi anni come la reincarnazione del grande maestro Gend\u00fcn Drup.\nRicevette un primo insegnamento dal padre, un celebre e dotto yogi, e all'et\u00e0 di undici anni raggiunse Tashilhunpo, dove prosegu\u00ec gli studi che ultim\u00f2 a Drepung.\nNel 1509 fond\u00f2 sulle rive del lago Lhamo Latso il monastero di Chokhorgyal. Il Lhamo Latso era frequentato da numerosi tra i Lama tibetani pi\u00f9 saggi ed esperti per via delle visioni e dei presagi di cui era il centro, tanto da essere chiamato appunto \u201cLago delle Visioni\u201d, e da quando Gyatso fond\u00f2 il suo monastero divenne uno strumento decisivo per il ritrovamento delle reincarnazioni del Dalai Lama.\nCompose una grande quantit\u00e0 di trattati su varie pratiche delle tradizioni tantriche, il suo Sung-bum comprende quasi settecento opere.\nNel 1518 organizz\u00f2 l'edificazione a Drepung del Ganden P\u2019odang, che divenne la residenza dei Dalai Lama successivi.\nFu successivamente nominato abate del Monastero di Sera, dove continu\u00f2 la sua preziosa opera di insegnamento fino alla morte nel 1543.\nFu tumulato a Drepung."}
{"id": "2222248", "revid": "1075510", "url": "https://it.wikipedia.org/wiki?curid=2222248", "title": "Giovanni Francesco Cigna", "text": "Esponente dell'Illuminismo torinese, ebbe un importante ruolo culturale, tra l'altro come cofondatore dell'Accademia delle scienze di Torino.\nBiografia.\nNacque a Mondov\u00ec da Filippo, medico, e da Andretta Beccaria, parente del fisico Giovanni Battista Beccaria.\nNel 1750 vinse il concorso per l'ammissione al Collegio delle Province, per la classe di medicina e dall'anno successivo frequent\u00f2 l'universit\u00e0, dove si laure\u00f2 in medicina nel 1755. Nel 1757 divenne, come il padre, \"medico collegiato\" (cio\u00e8 appartenente al collegio dei medici di Torino abilitati ad esercitare la professione medica) con una tesi che discuteva le nascenti scienze dell'elettrologia e della fisiologia. Assieme a Joseph-Louis Lagrange e Giuseppe Angelo Saluzzo fu allievo di Gian Battista Beccaria, ma un disaccordo con il maestro sulla teoria del flogisto port\u00f2 i tre a proseguire per loro conto la sperimentazione, costituendo (1757) una societ\u00e0 privata che inizi\u00f2 a riunirsi in casa del Saluzzo, la futura Accademia delle Scienze di Torino. A queste riunioni furono invitati nel tempo altri autorevoli scienziati dell'epoca, con una vitalit\u00e0 che attir\u00f2 sospetti di materialismo e ateismo. I fondatori reagirono alle critiche invitando progressivamente nella societ\u00e0 illustri personalit\u00e0, anche straniere (tra cui Eulero, Lavoisier, Haller, Condorcet, Franklin) e ricercando protezione da Carlo Emanuele III, che ribattezz\u00f2 \"Societ\u00e0 reale\" l'associazione, mettendola al riparo dai tradizionalisti.\nCigna fu il primo segretario della societ\u00e0, della quale cur\u00f2 gi\u00e0 nel 1759 il primo volume di atti (\"De iis quae in societate acta sunt\", in \"Miscellanea philosophico-mathematica Societatis privatae Taurinensis\", I, Augustae Taurinorum, 1759).\nA partire dal 1761 ebbe gravi problemi di salute che ne limitarono di molto l'attivit\u00e0.\nEsegu\u00ec importanti studi sulla respirazione. Lavor\u00f2 molto in ambito elettrologico, sostenendo una teoria alternativa a quella di Beccaria, che sar\u00e0 fonte di non pochi contrasti con il maestro. Ebbe grande successo come medico. Dal 1775 fu ordinario di anatomia all'Universit\u00e0 di Torino.\nNel 1779 spos\u00f2 Teresa Prandi (figlia di Ludovico, medico dei Savoia-Carignano), dalla quale ebbe due figlie.\nIntitolazioni.\nNella sua citt\u00e0 natale Mondov\u00ec \u00e8 stata dedicata alla sua memoria una scuola superiore: l'Istituto di Istruzione Superiore Statale G.Cigna.\nIl Comune di Torino gli ha intitolato un'importante via di scorrimento nella zona nordovest, lunga 2,5 chilometri, da Corso Regina Margherita (Rond\u00f2 della Forca) sino a via Sempione, in Barriera di Milano."}
{"id": "2222253", "revid": "84184", "url": "https://it.wikipedia.org/wiki?curid=2222253", "title": "Catherine-Charlotte de Gramont", "text": "Biografia.\nInfanzia.\nElla era la figlia maggiore del Maresciallo di Francia Antoine III de Gramont e di sua moglie, Fran\u00e7oise Marguerite du Plessis, nipote del Cardinale Richelieu. Il fratello maggiore di Catherine-Charlotte fu Armand de Gramont, il celebre \"Comte de Guiche\", conosciuto per il proprio bell'aspetto e la propria singolare arroganza, che divenne successivamente l'amante segreto del duca Filippo I d'Orleans e di Enrichetta Anna Stuart, sua moglie.\nMatrimonio.\nNel 1660, Caterina spos\u00f2 Luigi Grimaldi, II duca del Valentinois ed erede al trono del Principato di Monaco, che viene descritto come il pi\u00f9 glorioso ed il pi\u00f9 avaro dei principi di origine italiana, dal quale ebbe sei figli.\nVita a corte.\nIl Principe e la Principessa di Monaco trascorsero molto pi\u00f9 tempo a Parigi che a Monaco. Essi erano infatti ben introdotti nella corte reale di Luigi XIV di Francia, dove Catherine-Charlotte aveva ottenuto la posizione di dama di compagnia di Enrichetta Anna Stuart, cognata ed amante di Luigi XIV. Sua zia, Suzanne Charlotte de Gramont, Marchesa di Saint Chaumont, era anch'essa membro dell'entourage di Enrichetta ed era la governante delle sue due figlie, Maria Luisa e Anna Maria.\nLa naturale bellezza di Catherine-Charlotte, ad ogni modo, non pass\u00f2 inosservata. Ella era infatti rinomata per queste sue caratteristiche ed attraeva a s\u00e9 molti amanti, incluso lo stesso Re di Francia, il Marchese di Villeroi, e \"il piccolo Lauzun\". Madame de S\u00e9vign\u00e9 la descrive come \"accondiscendente nel piacere\" ed era per questo soprannominata Caterina \"il Torrente\".\nAmante di Luigi XIV.\nIl Re Sole, che aveva ormai perso interesse nella propria ultima amante, Louise de la Valli\u00e8re, inizi\u00f2 una relazione con Catherine-Charlotte che dur\u00f2 solo pochi mesi. In realt\u00e0 questo era parte di un complotto ordito da Enrichetta Anna Stuart per distrarre il Re dalla Valli\u00e8re e riportarlo a s\u00e9. In effetti, Luigi XIV lasci\u00f2 Catherine-Charlotte dopo alcune settimane, ma non torn\u00f2 da Enrichetta, ripiegando invece su Madame de Montespan. I pettegolezzi di corte, durante questa breve relazione, narrarono anche di rapporti intimi intercorsi tra Caterina ed Enrichetta.\nLuigi I di Monaco, marito di Catherine-Charlotte, in un primo momento toller\u00f2 questa situazione che pure era penosa, ma lo fece certamente per motivi politici. Infine per\u00f2, quando tutti i pettegolezzi divennero insostenibili, abbracci\u00f2 la carriera delle armi pur di fuggire dalle insidie della corte francese.\nMorte.\nCatherine de Gramont mor\u00ec a Parigi il 4 giugno 1678, all'et\u00e0 di soli 39 anni.\nDiscendenza.\nCatherine de Gramont e Luigi I di Monaco ebbero:"}
{"id": "2222261", "revid": "30909", "url": "https://it.wikipedia.org/wiki?curid=2222261", "title": "Lady Clay", "text": ""}
{"id": "2222264", "revid": "287204", "url": "https://it.wikipedia.org/wiki?curid=2222264", "title": "Y\u00f6nten Gyatso", "text": "La vita.\nYonten Gyatso nacque nel 1589, pronipote dell'imperatore mongolo, Altan Khan.\nRiconosciuto quale reincarnazione di S\u00f6nam Gyatso, il terzo Dalai Lama, incominci\u00f2 a quattro anni la propria educazione in Mongolia, dove da tempo era iniziata la costruzione di monasteri buddhisti e la traduzione di molte importanti opere relative alla dottrina insegnata dal Buddha.\nNel 1602 lasci\u00f2 la corte dei Khan alla volta del Tibet, la sua terra natale dove il Buddhismo prendeva sempre pi\u00f9 piede, trasformandosi in una societ\u00e0 monastica.\nMor\u00ec appena ventottenne, nel 1617 e fu tumulato accanto ai suoi predecessori a Drepung."}
{"id": "2222265", "revid": "144796", "url": "https://it.wikipedia.org/wiki?curid=2222265", "title": "Catherine Charlotte de Gramont", "text": ""}
{"id": "2222267", "revid": "6923", "url": "https://it.wikipedia.org/wiki?curid=2222267", "title": "Teatro de la Ciudad", "text": "Il teatro de la Ciudad de Mexico, \u00e8 uno dei pi\u00f9 belli edifici del Centro Storico di Citt\u00e0 del Messico, si trova nell'antica Calle de Donceles a lato dell'edificio dell'Assemblea legislativa di Citt\u00e0 del Messico. La facciata principale presenta elementi di stile Neoclassico.\nL'edificio attuale fu costruito agli inizi del XIX secolo dall'allora famosa attrice e cantante messicana Esperanza Iris (conosciuta come la \"Regina dell'Operetta\") e inaugurato nel 1918. Si sa che il terreno che \u00e8 occupato dal teatro era gi\u00e0 occupato da un teatro precedente, che era conosciuto con il nome di \"Teatro Xicot\u00e9ncatl\".\nQuesto teatro arriv\u00f2 ad essere il pi\u00f9 importante centro di spettacoli della citt\u00e0 e dell'intero paese; qui si esibirono alcuni dei pi\u00f9 importanti artisti nazionali ed internazionali.\nNel 1984 fu parzialmente distrutto da un incendio, e venne ricostruito nel 1999 dal Governo di Citt\u00e0 del Messico, che lo riport\u00f2 agli antichi splendori."}
{"id": "2222274", "revid": "547034", "url": "https://it.wikipedia.org/wiki?curid=2222274", "title": "One Step Beyond... (album)", "text": "One Step Beyond... \u00e8 il primo album dei Madness, pubblicato nel 1979 per l'etichetta discografica Stiff Records.\nCuriosit\u00e0.\nSul retro di copertina del CD non \u00e8 riportata la traccia 14. \u00c8 riportata per ultima col numero 14 \"Chipminks Are Go!\". L'incisione delle tracce sul CD corrisponde invece all'elenco qui sopra."}
{"id": "2222275", "revid": "211482", "url": "https://it.wikipedia.org/wiki?curid=2222275", "title": "Federico La Pera", "text": ""}
{"id": "2222276", "revid": "729019", "url": "https://it.wikipedia.org/wiki?curid=2222276", "title": "Sikorsky Cypher", "text": " \nIl Cypher ed il Cypher II sono modelli di aeromobili a pilotaggio remoto sviluppati dalla Sikorsky Aircraft Corporation. Sono velivoli VTOL che usano una turboventola per la propulsione.\nStoria.\nSviluppo.\nCypher.\nNei tardi anni ottanta, la Sikorsky Aircraft fece volare un piccolo APR nominato \"Cypher\", con un rotore coassiale dentro una fusoliera a toro. Il rivestimento del toro ha contribuito a migliorare la gestione della sicurezza e ha anche contribuito ad aumentare la ascensione. Per il primo volo di prova venne creato un Cypher di 1.75 metri di diametro e alto 55 centimetri, pesava 20 kg, e vol\u00f2 la prima volta nell'estate del 1988. Questo progetto era dotato di un motore a quattro tempi, con una potenza di 2,85 kW ed era montato su un camion per le prove di volo.\nEsso ha portato ad un vero e proprio volo il prototipo del Cypher che pesava 110\u00a0kg, aveva un diametro di 1.9 m ed era mosso da un compatto motore rotativo. Dopo un iniziale volo libero nel 1993, il prototipo del Cypher venne usato in test di volo e come dimostrazione attraverso voli per tutto gli anni 90, le ultimi analisi hanno portato ad un ulteriore sviluppo del progetto, il Cypher II, che divenne un progetto in competizione nel programma della U.S. Navy la competizione per il VT-APR.\nL'unico primo prototipo si stacc\u00f2 da terra per la prima volta nell'aprile 1992 e vol\u00f2 fino al 1993. Sin da allora, pi\u00f9 di 550 dimostrazioni di volo vennero eseguiti per il governo statunitense.\nIl Cypher pu\u00f2 portare dei sensori sopra lo scafo, o trasportare pesi fino a 50 lb (23\u00a0kg).\nCypher II.\nDue prototipi del Cypher II vennero costruiti per il corpo dei Marine statunitensi, che chiamarono lo APR \"Dragon Warrior\". Il Cypher II i\u00e8 simile per dimensione al suo predecessore, ma ha un propellente spingente in aggiunta al suo motore e si possono anche montare delle ali al corpo per permettegli di effettuare missioni a lungo raggio. Nella sua configurazione alata, lo Cypher II ha un raggio di oltre 185 km (115 mi) ed una velocit\u00e0 massima di 230 km/h (145 mph). Al momento non \u00e8 noto se il Cypher II entrer\u00e0 mai in produzione."}
{"id": "2222278", "revid": "216401", "url": "https://it.wikipedia.org/wiki?curid=2222278", "title": "FC Thun", "text": ""}
{"id": "2222283", "revid": "216401", "url": "https://it.wikipedia.org/wiki?curid=2222283", "title": "FC Wil", "text": ""}
{"id": "2222285", "revid": "599013", "url": "https://it.wikipedia.org/wiki?curid=2222285", "title": "Giuliano Groppi", "text": "Carriera.\nCresciuto nel Marghera assieme a Ivano Bordon, Groppi entra nelle giovanili del Mestre dopo aver rifiutato per motivi di famiglia il trasferimento alla . Nei 4 anni di militanza nel club arancione si distingue come difensore eclettico, capace di marcare con profitto indifferentemente gli attaccanti agili e veloci e quelli pi\u00f9 prestanti fisicamente.\nDopo un anno nel Clodiasottomarina, approda all'Udinese e da l\u00ec la sua carriera \u00e8 in ascesa. Dalla serie C con la squadra friulana, nel 1977 passa al in Serie B e contribuisce alla riconquista della serie A dopo i precedenti del 1971-72 e 1976-77. Disputa in giallorosso due stagioni in massima serie, entrambe concluse con la salvezza (seppure la seconda \"a tavolino\", per la retrocessione di e a seguito dello scandalo del calcio italiano del 1980.\nChiusa l'esperienza calabrese nel 1980, il difensore veneto gioca per un anno nel Brescia in massima serie senza riuscire ad evitare la retrocessione delle \"rondinelle\", prima di tornare ad indossare la maglia arancione del Mestre dove conclude la sua parabola agonistica.\nIn carriera ha totalizzato complessivamente 70 presenze in Serie A, con all'attivo una rete nel pareggio interno del Catanzaro contro l'Inter della stagione 1978-1979, e 34 presenze e 3 reti in Serie B.\nNella stagione calcistica 2014-15 \"Pippo Groppi\" (cos\u00ec benevolmente soprannominato a Mestre dai concittadini) svolge l'incarico di direttore sportivo nella \"Mestrina FC 1929\" militante nel girone B dell'Eccellenza Veneto."}
{"id": "2222286", "revid": "123091180", "url": "https://it.wikipedia.org/wiki?curid=2222286", "title": "I figli degli antenati", "text": "I figli degli antenati (\"The Pebbles and Bamm-Bamm Show\") \u00e8 una serie televisiva animata del 1971 prodotta da Hanna-Barbera, \"spinoff\" della serie principale \"I Flintstones\". I protagonisti sono Ciottolina (peraltro ribattezzata nella versione italiana con il nome di Pallina), figlia di Fred e Wilma, e Bam-Bam, figlio di Barney e Betty, divenuti dei teenager (con un Barney incanutito). In Italia, la serie \u00e8 stata trasmessa dal 30 ottobre 1973 su Rai 1, con un ordine degli episodi diverso da quello originale. \nI due adolescenti sono contornati da coetanei con le caratteristiche stereotipate degli omologhi americani attuali. Non di rado i loro genitori intervengono per tirarli fuori dai pasticci, dimostrando la loro comprensione di adulti di mezza et\u00e0.\nA fare da contorno la figura misteriosa di Vittore lo Iettatore, personaggio stupido e trasandato, foriero di ogni evento negativo, tra questi una minuscola nuvola temporalesca che si abbatte sul malcapitato di turno."}
{"id": "2222287", "revid": "287204", "url": "https://it.wikipedia.org/wiki?curid=2222287", "title": "Arna Bontemps", "text": " Come bibliotecario alla Fisk University raccolse un importante corpus di letteratura e cultura afroamericana, segnando cos\u00ec un importante successo negli studi accademici. Nel 2002 lo studioso Molefi Kete Asante inser\u00ec Bontemps tra i 100 pi\u00f9 grandi afroamericani.\nVita e opere.\nBontemps nacque ad Alexandria, in Louisiana. I suoi genitori erano Paul Bontemps e Marie Pembrooke Bontemps. La sua casa natale, al 1327 della terza strada, \u00e8 stato recentemente ristrutturato e trasformato nel Bontemps African American Museum, che \u00e8 stato incluso nel Louisiana African American Heritage Trail.\nA tre anni la sua famiglia si trasfer\u00ec nel distretto di Watts, a Los Angeles (California), durante la cosiddetta grande migrazione afroamericana nel corso della quale un gran numero di afroamericani si spostarono dagli Stati del sud a quelli del nord, midwest e ovest. Si laure\u00f2 al Pacific Union College in California nel 1923 e, dopo la laurea, and\u00f2 a risiedere a New York per insegnare alla Harlem Academy. A New York divenne un'importante figura per l'Harlem Renaissance.\nInizi\u00f2 a scrivere quando era ancora uno studente del Pacific Union College e divenne l'autore di molti libri per bambini. Il suo lavoro pi\u00f9 importante per la critica \u00e8 \"The Story of the Negro\" (1948), con il quale vinse un Jane Addams Book Award e un Newbery Honor. Il suo romanzo pi\u00f9 conosciuto resta comunque \"God Sends Sunday\" pubblicato nel 1931. Scrisse anche \"St Louis Woman\" per il teatro assieme a Countee Cullen.\nNel 1943, dopo essersi laureato all'University of Chicago con una laurea magistrale in biblioteconomia, Bontemps venne nominato bibliotecario alla Fisk University di Nashville, Tennessee. Mantenne quel ruolo per 22 anni e raccolse un importante archivio riguardante la cultura e la storia afroamericana. Attraverso il suo lavoro di biblioteconomia e bibliografica, Bontemps divenne una figura chiave pr la letteratura afroamericana intesa come obiettivo di studio e preservazione.\nBontemps mor\u00ec il 4 giugno 1973 per un infarto, mentre stava lavorando alla sua autobiografia.\nBibliografia.\nTutte le opere sono di Arna Bontemps, tranne dove diversamente indicato."}
{"id": "2222289", "revid": "216401", "url": "https://it.wikipedia.org/wiki?curid=2222289", "title": "FC Winterthur", "text": ""}
{"id": "2222294", "revid": "216401", "url": "https://it.wikipedia.org/wiki?curid=2222294", "title": "FC Wohlen", "text": ""}
{"id": "2222297", "revid": "254059", "url": "https://it.wikipedia.org/wiki?curid=2222297", "title": "Colle di San Zeno", "text": "Il Colle di San Zeno o \"Colma di San Zeno\" (\"Col de San Z\u00e9\") \u00e8 un passo montano tra la Vallecamonica e la Valtrompia, si trova a 1434 di quota. La strada che lo attraversa collega Pisogne a Pezzaze."}
{"id": "2222299", "revid": "216401", "url": "https://it.wikipedia.org/wiki?curid=2222299", "title": "Yverdon-Sport FC", "text": ""}
{"id": "2222304", "revid": "1305887", "url": "https://it.wikipedia.org/wiki?curid=2222304", "title": "The Flintstone Kids", "text": "The Flintstones Kids \u00e8 una serie televisiva animata prodotta da Hanna-Barbera e distribuita dalla Warner Bros. Television, basata ai personaggi della serie principale I Flintstones. Racconta, in 75 segmenti, le avventure di Fred, Barney, Wilma, Betty e Dino da piccoli. In Italia, la serie animata \u00e8 stata trasmessa in chiaro su Rai 2 dal 1988 e a partire dal 2003 su Boomerang."}
{"id": "2222305", "revid": "212348", "url": "https://it.wikipedia.org/wiki?curid=2222305", "title": "Campionati europei di canottaggio 2007", "text": "I Campionati europei di canottaggio 2007 si sono svolti a Pozna\u0144 (Polonia). Sono iniziati il 16 settembre e si sono conclusi il 21 settembre 2007.\n\u00c8 la prima edizione dopo il loro ristabilimento che la \"F\u00e9d\u00e9ration Internationale des Soci\u00e9t\u00e9s d'Aviron\" (FISA) ha deciso nel maggio 2006.\nIl lago Malta a Pozna\u0144 accoglie le 14 gare in programma (8 maschili e 6 femminili) identici a quelle dei giochi olimpici, e sulla stessa distanza regolamentare di 2.000 metri."}
{"id": "2222317", "revid": "111271031", "url": "https://it.wikipedia.org/wiki?curid=2222317", "title": "Too Much Pressure", "text": "Too Much Pressure \u00e8 il primo album dei The Selecter, pubblicato nel 1980 per l'etichetta discografica 2 Tone/Chrysalis Records.\nCinque delle tracce contenute nel disco sono cover. \"\"Everyday\" \u00e8 una cover di Buddy Holly che era gi\u00e0 stata ripresa dai The Pioneers. \"My Collie (Not A Dog)\" \u00e8 una versione riproposta del celebre brano \"My Boy Lollipop\" di Millie Small, riarrangiato nei testi trattanti temi riguardo alla cannabis. \"Murder\" era originariamente una brano di Owen Gray e \"Carry Go Bring Come\" di Justin Hinds. \"James Bond\"\" \u00e8 una cover della celebre sigla di James Bond di Monty Norman."}
{"id": "2222322", "revid": "709565", "url": "https://it.wikipedia.org/wiki?curid=2222322", "title": "Capitan Cavey e le Teen Angels", "text": "Capitan Cavey e le Teen Angels (\"Captain Caveman and the Teen Angels\") \u00e8 una serie televisiva animata prodotta da Hanna-Barbera.\nTrama.\nLe Teen Angels sono un trio d\u2019investigatrici composto da Brenda, Dee Dee e Taffy. Un giorno, risvegliano casualmente dall\u2019ibernazione il supereroe cavernicolo Capitan Caveman, detto Cavey. Insieme a lui girano il mondo con il loro camper, risolvendo misteri d\u2019ogni tipo."}
{"id": "2222323", "revid": "287204", "url": "https://it.wikipedia.org/wiki?curid=2222323", "title": "How the West Was Won (album)", "text": ""}
{"id": "2222325", "revid": "1486495", "url": "https://it.wikipedia.org/wiki?curid=2222325", "title": "Cave Kids", "text": "Cave Kids \u00e8 una serie televisiva animata del 1996, prodotta da Hanna-Barbera.\nOriginata come spin-off de \"Gli antenati\", la serie vede protagonista la figlia dei Flintstone e il figlio dei Rubble, rispettivamente Ciottolina e Bam Bam, con il dinosauro Dino come babysitter. \nLa serie \u00e8 stata trasmessa negli Stati Uniti su Cartoon Network dal 21 settembre al 9 novembre 1996.\nFu l'ultima serie televisiva de \"I Flintstones\" ad essere prodotta dalla Hanna-Barbera dove poi chiuse i battenti cinque anni dopo nel 2001."}
{"id": "2222327", "revid": "33277", "url": "https://it.wikipedia.org/wiki?curid=2222327", "title": "Norberto di Xanten", "text": ""}
{"id": "2222329", "revid": "1149807", "url": "https://it.wikipedia.org/wiki?curid=2222329", "title": "L'impareggiabile Lady Gomma", "text": "L'impareggiabile Lady Gomma (\"The New Shmoo\") \u00e8 una serie televisiva animata di 16 episodi prodotta da Hanna-Barbera e basata sui personaggi dei fumetti creati da Al Capp, in cui un gruppo di ragazzi risolve misteri e crimini con il loro amico informe e gommoso. La serie \u00e8 andata originariamente in onda su NBC dal 22 settembre 1979 al 15 novembre 1980.\nI primi undici episodi furono trasmessi come una serie autonoma dalla durata di mezz'ora dal 22 settembre al 1\u00ba dicembre 1979. A partire dall'8 dicembre successivo, i restanti cinque episodi furono accorpati nel contenitore di 90 minuti \"Fred and Barney Meet the Thing\". Nonostante il titolo del programma, Fred, Barney, La Cosa e Lady Gomma si incontrano solo per pochi instanti tra i loro singoli segmenti."}
{"id": "2222340", "revid": "438678", "url": "https://it.wikipedia.org/wiki?curid=2222340", "title": "Medium Access Control", "text": ""}
{"id": "2222341", "revid": "2034938", "url": "https://it.wikipedia.org/wiki?curid=2222341", "title": "Godzilla (serie animata)", "text": "Godzilla \u00e8 una serie televisiva animata giapponese-statunitense prodotta da Hanna-Barbera e dalla Toho nel 1978, la serie \u00e8 un adattamento animato sui film su Godzilla. La sigla italiana era cantata da Nico Fidenco, incisa sul singolo \"Fantasupermega/Godzilla - Gudzuki - Godzilla\". Nella serie \u00e8 introdotto il personaggio di Godzuky, un piccolo Godzilla combinaguai."}
{"id": "2222343", "revid": "287204", "url": "https://it.wikipedia.org/wiki?curid=2222343", "title": "Repentance (album)", "text": ""}
{"id": "2222345", "revid": "15756", "url": "https://it.wikipedia.org/wiki?curid=2222345", "title": "Pala Pucci", "text": "La Pala Pucci \u00e8 un dipinto a olio su tavola (214x195 cm) di Pontormo, databile al 1518 e conservata nella chiesa di San Michele Visdomini a Firenze. \u00c8 il dipinto a olio pi\u00f9 grande conosciuto di questo pittore.\nStoria.\nL'opera risale al 1518 quando venne eseguita su commissione di Francesco di Giovanni Pucci, uomo di fiducia dei Medici e gonfaloniere di giustizia. La data si trova impressa sul libro aperto sulle ginocchia di san Giovanni Evangelista. Da allora la chiesa ha sempre mantenuto la sua collocazione ed \u00e8 uno dei rari capolavori dell'artista che ancora si trovano nella cappella per cui furono dipinti, anche se all'epoca la chiesa aveva le forme gotiche che vennero cambiate dal restauro settecentesco, che diede l'aspetto architettonico attuale.\nLa pala fu lodatissima dal Vasari che la considerava \"la pi\u00f9 bella tavola che mai facesse questo rarissimo pittore\".\nDescrizione e stile.\nRompendo bruscamente con la tradizione fiorentina della sacra conversazione, Pontormo non organizz\u00f2 i personaggi attorno al fulcro centrale della Madonna col Bambino, ma li allontan\u00f2 spargendoli con disinvoltura su tutta la superficie del dipinto, inventando cos\u00ec nuovi schemi che giocano su nuove linee di forza.\nMaria sta al centro, entro una nicchia, ma non tiene in braccio il Bambino, indica piuttosto verso l'altare della chiesa (la pala \u00e8 sulla parete destra), verso il quale si rivolgono anche il Bambino, tra le braccia di san Giuseppe pure girato. Giovanni evangelista sta seduto su un ceppo (su cui si vede la sigla DN) in basso a sinistra, col corpo allungato e rilassato, e guarda verso l'aquila, suo animale totemico, che gli ispira le parole del Vangelo che sta scrivendo con penna alla mano e libro aperto sulle gambe. Al centro san Giovannino indica il Bambino col suo gesto pi\u00f9 tipico e guarda verso Francesco d'Assisi, inginocchiato dietro di lui e rivolgente un'estatica preghiera a Ges\u00f9. Pi\u00f9 a destra torreggia Giacomo maggiore, col bordone e con lo sguardo rivolto allo spettatore, e la sua figura si prolunga in quella di un angioletto che sposta una tenda, al quale fa eco un altro posto simmetricamente a sinistra, in posizione contrapposta.\nLo schema \u00e8 dunque quello di due zone, destra e sinistra, che si sfilacciano lungo la diagonale e che trovano un raccordo ideale nella testa della Vergine, vertice di un ipotetico triangolo con alla base l'Evangelista e san Francesco. Le torsioni complesse, la pluralit\u00e0 di gesti e l'animazione dei personaggi annulla qualsiasi effetto di simmetria, nonostante le due met\u00e0 siano popolate dallo stesso numero di personaggi. In nessun caso gli sguardi si incrociano\nLo sfondo scuro, cos\u00ec inconsueto, aumenta gli effetti di sfumato e attuisce i colori, ma amplifica anche il senso di illuminazione sulle figure. Giovanni e Giuseppe infatti sono investiti dalla luce pi\u00f9 forte, che allude allo Spirito Santo, che ispira le loro azioni e la scrittura del Vangelo. Ci\u00f2 accentua anche la fisionomie, come dimostrano i profondi solchi dell'et\u00e0 di Giuseppe e Giovanni. La preminenza di Giuseppe \u00e8 da leggere in relazione alle dispute teologiche di quegli anni, e in questo senso anche la presenza di san Jacopo \u00e8 emblematica, poich\u00e9 nel suo vangelo apocrifo (il Protovangelo di Giacomo) parla dell'infanzia di Cristo e loda la cura paterna di san Giuseppe. La presenza di san Francesco d'Assisi \u00e8 invece legata al nome del committente e alla devozione che il suo ordine tribut\u00f2 al Bambin Ges\u00f9.\nAccentuata \u00e8 la caratterizzazione psicologica di ogni personaggio, cos\u00ec diversa dall'indefinito sentimentale praticato dai fiorentini appena fino a una ventina d'anni prima. La profondit\u00e0 \u00e8 ridotta e genera un senso di compressione dello spazio: in generale l'effetto \u00e8 quello di un'inquieta instabilit\u00e0."}
{"id": "2222347", "revid": "1305772", "url": "https://it.wikipedia.org/wiki?curid=2222347", "title": "Repentance", "text": "Repentance (ravvedimento in lingua inglese) pu\u00f2 riferirsi a:"}
{"id": "2222351", "revid": "125986552", "url": "https://it.wikipedia.org/wiki?curid=2222351", "title": "Don Milani - Il priore di Barbiana", "text": "Don Milani - Il priore di Barbiana \u00e8 una miniserie televisiva coprodotta da Hiland spa e Rai Cinemafiction composta da due puntate trasmesse su Rai 2 nel 1997 e diretta da Andrea Frazzi e Antonio Frazzi. La sceneggiatura \u00e8 di Stefano Rulli e Sandro Petraglia. Oltre alle due puntate da 100' l'una (andate in onda con un Auditel di quasi 8 milioni di spettatori) \u00e8 stata prodotta una versione theatrical da 150' distribuita sui mercati internazionali, i cui diritti sono di Hiland spa.\nViene narrata la storia del parroco Lorenzo Milani, interpretato da Sergio Castellitto, e la nascita della scuola di Barbiana: \u00e8 il racconto biografico di un'incredibile esperienza umana e culturale tra le solitarie campagne toscane, dove l'aiuto dei pi\u00f9 deboli e l'impegno nell'insegnamento scolastico erano all'ordine del giorno.\nTrama.\nIl giovane prete Lorenzo Milani, irrequieto sacerdote fiorentino, \u00e8 spinto da un forte sentimento cristiano di aiuto verso il prossimo e di contrasto alle ingiustizie. Nella parrocchia di San Donato a Calenzano si mette in luce come colui che \u00e8 vicino agli ultimi, e al tempo stesso come uno scomodo sacerdote, critico verso la chiesa e lo stato. Il vescovo di Firenze, dopo avergli tolto la guida della parrocchia di Calenzano, lo trasferisce in un piccolo centro abitato in mezzo ai boschi, sul Monte Giovi: Barbiana. Un chiaro \"esilio\", per mettere a tacere un prete scomodo. In questo panorama rurale, dove il tempo sembra essersi fermato, la vita scorre all'insegna della povert\u00e0 e dell'isolamento, sociale e culturale.\nI bambini, senza saper leggere n\u00e9 scrivere, sono costretti a lavorare nei campi al fianco dei genitori, che non hanno alcun sostentamento se non il lavoro della terra. Don Lorenzo, che non riesce ad accettare di vedere cos\u00ec tanti bambini senza un futuro, decide di fare gratuitamente scuola a tutti i piccoli del villaggio. Nasce cos\u00ec la scuola di Barbiana, allestita in una misera stanza, destinata a diventare un esempio formidabile di cultura e crescita dei giovani, nel nome della solidariet\u00e0 e del rispetto di tutti. Nella scuola di Don Lorenzo non esistono voti, se qualcuno rimane indietro, nessuno andr\u00e0 avanti finch\u00e9 non avr\u00e0 anch'esso imparato come gli altri. In pochi anni la scuola si amplia, cresce e tanti ragazzi riescono a diplomarsi da privatisti, aprendosi un futuro pi\u00f9 roseo e dignitoso. Come un padre, Don Milani vede crescere i propri \"figli\" e con loro una comunit\u00e0 che si fa ogni anno pi\u00f9 attiva e densa di iniziative e di eventi.\nNonostante il suo costante impegno al servizio della societ\u00e0, non mancano le difficolt\u00e0 e le opposizioni alla sua scuola, soprattutto da parte di professori, che la vedono \"fuori da ogni schema\". Don Milani rimase vicino ai suoi ragazzi e attivo insegnante fino all'ultimo, anche dopo essersi ammalato di tumore. Nonostante le condizioni di salute non si risparmi\u00f2 nel portare avanti il suo progetto di solidariet\u00e0, finch\u00e9 ne ebbe le forze. Mor\u00ec la mattina del 26 giugno 1967 nella casa della madre a Firenze, circondato dall'affetto di molti dei suoi allievi di Barbiana, e prima di morire chiese di essere seppellito nel piccolo cimitero del paese, per rimanere per sempre su quelle montagne, dove aveva dato a molti la speranza in una vita migliore."}
{"id": "2222353", "revid": "1789225", "url": "https://it.wikipedia.org/wiki?curid=2222353", "title": "Val Palot", "text": "Val Palot \u00e8 una valle e una localit\u00e0 del comune di Pisogne, in provincia di Brescia. \u00c8 attraversata dal torrente omonimo. \u00c8 una localit\u00e0 turistica e una stazione sciistica.\n\u00c8 localizzata lungo la strada che collega Pisogne a Pezzaze attraverso il colle di San Zeno. Alcuni abitanti del luogo sostengono che la via di comunicazione sia antica (Gualtiero Laeng nel 1956 scrive del ritrovamento di incisioni rupestri in Val Palot) anche se non esistono prove concrete che validino questa tesi.\nFino alla seconda guerra mondiale in Val Palot erano attive alcune miniere d'oro, le gallerie sono state chiuse da molti anni e non sono pi\u00f9 accessibili.\nToponimo.\nAlcuni abitanti locali sostengono che il nome Val Palot derivi dall'abbondanza di sassi nel greto del fiume (in dialetto bresciano \"bal\u00f2t\")."}
{"id": "2222356", "revid": "729019", "url": "https://it.wikipedia.org/wiki?curid=2222356", "title": "Politechnika Warszawska PW-5", "text": "Il PW-5 Smyk (in polacco \"Piccolo monello\") \u00e8 un aliante monoposto World Class progettato e costruito in Polonia dal politecnico di Varsavia (Politechnika Warszawska).\nStoria e sviluppo.\nIl PW-5 \u00e8 stato progettato dal dipartimento di tecnologia dell'universit\u00e0, sotto la supervisione di Roman \u015awitkiewicz, per partecipare al concorso - poi vinto - indetto dall'International Gliding Commission (IGC) per un aliante semplice e a basso costo, da utilizzare come velivolo base per una nuova classe da competizione: la \"World Class\".\nIl concorso World Class.\nLo scopo della IGC era di creare una nuova classe che, a differenza delle altre, garantisse condizioni di parit\u00e0 tra i vari piloti, obbligandoli a utilizzare tutti lo stesso modello e di conseguenza eliminando il divario in termini di prestazioni tra alianti economici e costosi prototipi. L'aliante vincitore del concorso doveva quindi essere economico e dalle discrete prestazioni.\nNel novembre 1989, la IGC pubblico un invito a livello mondiale per poter studiare progetti validi per questo scopo. Gi\u00e0 pochi mesi dopo, nel febbraio 1990, ricevette 84 specifiche di progettazione provenienti da 25 paesi. Nell'agosto del 1990, il numero delle proposte era salito a 129 con l'aggiunta di altri 20 paesi d'origine. Nel settembre 1990, dopo aver esaminato le proposte, si decise che solo 11 progetti, provenienti da 9 paesi, avrebbero partecipato alla fase finale di analisi dei prototipi. Dopo ulteriori prove e la raccolta di dati per la fabbricazione, nella primavera del 1993 la IGC dichiar\u00f2 il progetto PW-5 vincitore del concorso.\nProduzione di serie.\nL'aliante fu inizialmente costruito da PZL nello stabilimento di \u015awidnik e il primo volo venne effettuato nel 1993.\nNel 2000 il team di progettazione dell'Universit\u00e0 di Varsavia, e la societ\u00e0 DWLKK, si sono unite creando l'azienda privata PZL-Bielsko. Fu aperto un nuovo stabilimento a Bielsko, dove venne anche progettata e prodotta una versione modificata del PW-5, chiamato B1-PW-5.\nIl PW-5 non ha riscosso il successo previsto. In totale, meno di 200 PW-5 sono stati costruiti, dei quali pi\u00f9 di 70 esportati verso gli Stati Uniti, dove \u00e8 risultato pi\u00f9 gradito. Le sue prestazioni sono ridotte, e paragonabili a quelle di un aliante vintage come lo Schleicher Ka 6.\nLa struttura \u00e8 costruita con criteri moderni, tutta in materiali compositi di vetro-resina epossidica. Esiste anche una versione di aliante biposto derivato dal PW-5, il PW-6."}
{"id": "2222357", "revid": "287204", "url": "https://it.wikipedia.org/wiki?curid=2222357", "title": "Swat Kats", "text": "Swat Kats (\"SWAT Kats: The Radical Squadron\"), anche noto come Gatti Volanti, \u00e8 una serie televisiva animata statunitense del 1993, creata da Christian Tremblay e Yvon Tremblay e prodotta da Hanna-Barbera.\nAmbienta nella metropoli immaginaria di Megakat City, la serie vede protagonisti gli Swat Kats, due piloti vigilanti con un jet da combattimento all'avanguardia e una serie di armi. I due devono affrontare vari cattivi, oltre alle forze di polizia rivali militarizzate di Megakat City chiamate Enforcers.\nLa serie \u00e8 stata trasmessa per la prima volta negli Stati Uniti sul blocco televisivo in syndication \"The Funtastic World of Hanna-Barbera\" e TBS dall'11 settembre 1993 al 13 gennaio 1995, per un totale di 25 episodi ripartiti su due stagioni. In Italia la serie \u00e8 stata trasmessa su Rai 1 dal 18 marzo 1996.\nSul sito di crowdfunding Kickstarter \u00e8 stata avviata una campagna per finanziare un revival della serie che ha raccolto pi\u00f9 di 140.000 dollari. Tuttavia, la serie non ha avuto ulteriori annunci.\nAccoglienza e cancellazione.\nSWAT Kats divenne lo show animato trasmesso in syndication pi\u00f9 visto del 1994, secondo le analisi Nielsen, e ci\u00f2 port\u00f2 la Hanna-Barbera Productions a realizzare una seconda stagione e altri lavori per il 1995. \"Toon Magazine\" pubblic\u00f2 una sezione riguardo al successo della serie in un numero uscito nell'autunno del 1994. Gli schemi dei personaggi vennero pubblicati nello stesso numero.\nNonostante il successo, lo show venne cancellato con tre episodi incompiuti.\nTed Turner, proprietario della Turner Entertainment che ha prodotto e trasmesso lo show, rimase contrariato per il livello di violenza presente nel cartone, portando a ritardi nel merchandising e alla sua cancellazione.\nTurner in un'intervista rilasciata dopo la chiusura della serie, afferm\u00f2 che: \"Noi abbiamo realizzato pi\u00f9 cartoni degli altri: i Flintstones, i Jetsons, i Puffi, Scooby-Doo. Loro non sono violenti. Non dobbiamo preoccuparci per il fatto che potremmo incoraggiare i bambini ad uccidersi - come in ALTRI cartoni fanno.\""}
{"id": "2222358", "revid": "125771272", "url": "https://it.wikipedia.org/wiki?curid=2222358", "title": "Alla sera", "text": "Alla sera \u00e8 un sonetto composto da Ugo Foscolo nel 1803 e inserito dall'autore in testa ai dodici sonetti nella definitiva edizione delle \"Poesie\". Esso \u00e8, infatti, una sorta di premessa generale al momento di disagio umano e politico che Foscolo stava attraversando.\nLa sera offre, nel suo silenzio immobile, una momentanea immagine del dileguarsi di ogni forma di vita; il crepuscolo non \u00e8 pi\u00f9 sentito dal poeta come una drammatica sfida al destino, bens\u00ec come il perdersi dolce del sensibile e della vita stessa.\nContenuti.\nPubblicato nell'aprile del 1803 e composto nei sei mesi che precedono questa data, Ugo Foscolo dedica questo sonetto alla sera, momento della giornata che gli induce una profonda meditazione sulla morte.\nFoscolo inizia questa sua riflessione con un avverbio di dubbio, \"forse\" (v. 1), che contribuisce a creare una sospensione meditativa iniziale: sembra quasi che egli, in quel momento, stia riprendendo un dialogo interiore lungamente protrattosi. Foscolo, in effetti, sta contemplando la bellezza della sera, che apprezza in quanto placa il suo spirito ribelle e porta con s\u00e9 una parvenza di dolcezza e di quiete, paragonabili a quella della morte. Foscolo spoglia questa riflessione di qualsivoglia accezione religiosa: la \"qu\u00efete\", per antonomasia, designa la morte, che \u00e8 \"fatal\" \u00abperch\u00e9 a tutti assegnata dal destino\u00bb, come evidenzi\u00f2 De Robertis. In questa locuzione \u00e8 gi\u00e0 attiva la concezione foscoliana della morte, intesa materialisticamente come un \"nulla eterno\" (v. 10), ovvero come un annullamento irreparabile e definitivo della vita, ma anche come uno stato di pace dove si placano i propri travagli interiori.\nNotevole, infine, l'espressione \"reo tempo\", che pu\u00f2 fare riferimento alla vita burrascosa di Foscolo, alla situazione storica in cui \u00e8 stato composto il sonetto, o alla tumultuosit\u00e0 della vita umana in generale. In queste parole c'\u00e8 probabilmente la reminiscenza del latino Orazio, che nelle sue \"Odi\" pure deline\u00f2 la crudelt\u00e0 del tempo, colpevole di tormentare l'uomo di affanni e delusioni:\nOltre alle \"Odi\" di Orazio agisce in questo sonetto anche il modello di Petrarca e dei suoi discepoli; dal poeta aretino Foscolo cita il cinquantaseiesimo sonetto del \"Canzoniere\", \"Se col cieco desir che 'l cor distrugge\", mentre da Giovanni Della Casa - celebre petrarchista del Cinquecento - Foscolo ha attinto l'espressione \u00abferoce spirto un tempo ebbi e guerrero\u00bb, coniando la locuzione \"spirto guerrier\" (v. 14). Si sente, infine, anche l'influenza della lirica tedesca di fine Settecento: come i poeti dello \"Sturm und Drang\", infatti, Foscolo instaura parallelismi tra il proprio stato d'animo e la natura.\nLa nozione del nulla eterno e la morte come \"imago\".\nIl concetto del nulla era gi\u00e0 stato affrontato da Foscolo nel carme \"Al Sole\" (pubblicato nel 1797), dove appare anche l\u2019immagine della sera e delle nubi che corteggiano il sole: \u201cTutto si cangia! / Tutto pere quaggi\u00f9! Ma tu giammai, / eterna lampa, non ti cangi? mai? / pur verr\u00e0 d\u00ec che ne l\u2019antiquo voto / cadrai del nulla, allora che Dio suo sguardo / ritirer\u00e0 da te: non pi\u00f9 le nubi / corteggeranno a sera i tuoi cadenti / raggi su l\u2019Oce\u00e0no\u201d (vv. 49-56).\nE cos\u00ec prima di lui avevano scritto anche Young nella \"Notte\" (\u201cO notte, o silenzio, o nulla, compagni terribili, indivisibili ed eterni. Ciascuno de\u2019 miei pensieri \u00e8 un pugnale, che mi trafigge il seno\u201d) e Monti negli \"Sciolti a don Sigismondo Chigi\". Tuttavia i due autori avevano affrontato l\u2019idea del nulla in una concezione spiritualistica contrapponendola invece all\u2019idea di immortalit\u00e0. Foscolo \u00e8 dunque il primo, gi\u00e0 con \"Al Sole\", a proporre il superamento del nulla con la stessa concezione della morte.\nScrive Di Benedetto, il Foscolo scopre la positivit\u00e0 di per s\u00e9 del nulla. La contemplazione della sera, alta esperienza estetica, porta il poeta a \u201cvagar\u201d con i pensieri \u201csu l\u2019orme che vanno al nulla eterno\u201d. L\u2019associazione pi\u00f9 forte \u00e8 dunque quella della sera con il poeta e con il vagare dei suoi pensieri: il pensiero che porta al nulla eterno si associa infatti con una situazione in cui tensioni interne e passioni si placano e trovano riposo.\nPer pura associazione analogica, evitando ogni collegamento logico, Foscolo fa corrispondere l\u2019alto momento di contemplazione della sera a una situazione serena che in modo diretto e intuitivo \u00e8 anche il momento della morte, la quale si insinua come percezione, \"imago\", un fantasma mai descritto se non come contemplazione e intuizione del tutto: dell\u2019indefinito e dell\u2019infinito, di ci\u00f2 che non \u00e8 tempo ma \u00e8 poesia. Un annullamento analogo a quello di Saffo nell\u2019ode \"All\u2019amica risanata\", presentata proprio quando si inserisce il motivo apparentemente in contrasto della morte, ma in realt\u00e0 coerente perch\u00e9 corrispondente - come gi\u00e0 ripetuto - al momento della contemplazione pi\u00f9 elevata, rappresentando la necessit\u00e0 incombente di uscire dai limiti della finitezza e del tempo.\nLa stessa idea della morte come \"imago\" \u00e8 citata in Omero con il termine greco \u03b5\u1f34\u03b4\u03c9\u03bb\u03bf\u03bd, riferendosi al momento in cui Ulisse ha cercato invano di abbracciare la madre Proserpina nell\u2019Ade (\u201ctre volte tentai di abbracciarla, l\u2019animo me lo comandava, / e tre volte sfugg\u00ec alle mie mani come un\u2019ombra o un sogno / sei forse un\u2019\"immagine ingannevole\" inviata da Proserpina / per tormentarmi ancora?\u201d) e nell\u2019\"Eneide\" in riferimento all\u2019abbraccio fra Enea e Anchise (\u201cCos\u00ec ricordando, insieme rigava il volto di molto pianto: / Tre volte tent\u00f2 l\u00ec di gettargli le braccia al collo; / tre volte l\u2019\"immagine\" invano / afferrata sfugg\u00ec alle mani, / uguale ai leggeri venti e molto simile al sogno\u201d).\nIl ciclo lucreziano.\nLa sera scende insieme al pensiero della morte verso l\u2019animo del poeta sia in primavera (stagione vitale per antonomasia) sia in inverno. Si tratta della ripresa del noto concetto lucreziano del ciclo cosmico: per Lucrezio infatti l\u2019alternarsi delle stagioni rappresenta il ciclo infinito di nascita e distruzione, mentre dall\u2019altra parte sta la vita dell\u2019uomo, quell\u2019esistenza lineare e dunque finita. Stavolta per\u00f2, grazie alla contemplazione e alla poesia, l\u2019uomo pu\u00f2 sfuggire alla condanna del tempo finito ed elevarsi al ciclo infinito della natura, assimilandosi ad essa.\nIl ricordo del passato.\nTale concetto di eternit\u00e0 \u00e8 reso da Foscolo anche con l\u2019omissione di ogni verbo o sostantivo che possa riferirsi al passato o al presente. In una prima redazione del sonetto il poeta aveva infatti scritto che la Sera lo faceva vagare \u201csu l\u2019orme / \"de\u2019 cari anni passati\"\u201d (ricollegandosi a un suo saggio su Lucrezio in cui affermava che lo scorrere del tempo lo faceva guardare al passato) e che con il dileguarsi del tempo \u201cvan con lui le torme / delle cure \"or\" meco egli si strugge\u201d. In un primo momento la serenit\u00e0 resa dalla sera si realizzava dunque con il ricordo degli anni pi\u00f9 giovanili, di un\u2019infanzia ignara del male. Durante la riscrittura del sonetto tuttavia Foscolo interrompe il circuito presente/passato, ed \u00e8 qui che si rapporta veramente al nulla eterno, in un contesto in cui non si possono mettere in rapporto le coordinate temporali.\nLo scorrere del tempo e degli affanni.\nResta comunque intatta l\u2019immagine del tempo che fugge, evidentemente ripresa dalle \"Georgiche\" di Virgilio in un passo (\u201cma fugge intanto, fugge irrecuperabile il tempo\u201d III, 284) poi tradotto anche da Petrarca in \"Rime\" 264 (\u201ce parte il tempo fugge\u201d). Ma anche stavolta in Virgilio e Petrarca il fuggire del tempo \u00e8 visto con rimpianto: per Virgilio \u00e8 il rimpianto di non poter portare a termine ogni progetto, per Petrarca il rammarico di non occuparsi adeguatamente di se stesso e della sua anima di cristiano.\nFoscolo allora rovescia i suoi modelli precedenti caricando il fuggire del tempo di una valenza positiva: il tempo nonostante sia \u201creo\u201d, malvagio (e non pi\u00f9 irrecuperabile come in Virgilio), non \u00e8 pi\u00f9 un motivo di rimpianto a causa del suo dileguarsi, ma corrisponde a un processo di acquietamento delle passioni interne. Foscolo, a differenza degli altri due autori, non ha infatti un disegno progettuale, non ha un futuro davanti a s\u00e9, e proprio questo costituisce il fondamento di un senso nuovo del tempo.\nLo stesso scrive ad Antonietta Fagnani Arese: \u201cHo tante ragioni per fuggire la societ\u00e0, e la vita mi costa ogni d\u00ec tante lagrime, ch\u2019io non aspetto se non il momento di dire addio a tutto il mondo e di terminare i miei \"tormenti\" e i miei giorni\u201d. I tormenti citati nella lettera non sono altro che \u201cle torme delle cure\u201d che il tempo porta via con s\u00e9 nel sonetto: l\u2019insieme degli affanni dunque che secondo Foscolo (commento alla \"Chioma di Berenice\") sono causa dell\u2019ipocondria descritta da Ovidio, per il quale l\u2019angoscia pu\u00f2 essere diluita con lo scorrere del tempo. Cos\u00ec anche in Virgilio \u201cil Lutto e gli Affanni\u201d sono troncati dall\u2019arrivo del \u201cSonno, parente della morte\u201d e della \u201cGuerra, portatrice di morte\u201d (\"Eneide\", vv. 274-282).\nLo \"spirto guerrier\".\nCome abbiamo letto, all\u2019immagine del tempo che fugge con gli affanni si oppone quella della contemplazione della pace che addormenta \u201clo spirito guerriero\u201d che gli ruggisce dentro. Inizialmente, la parola \u201cspirto\u201d era sostituita da \u201cistinto\u201d, anche se poi Foscolo la cambi\u00f2 perch\u00e9 probabilmente poteva confondersi con l\u2019accezione di istinto come elemento vitale, dunque incompatibile con l'immagine presentata nel sonetto.\nIl modello dello \u201cspirto guerrier\u201d \u00e8 stato indicato dalla critica nelle \"Rime\" di Giovanni Della Casa, il quale presenta prima il proprio \u201cferoce spirito e guerrero\u201d, contrapponendolo poi al desiderio di \u201criposo e pace\u201d: \u201cFeroce spirto un tempo ebbi e guerrero, / e per ornar la scorza anch\u2019io di fore, / molto contesi; or langue il corpo, e \u2018l core / paventa, ond\u2019io riposo e pace chero\u201d. Ma se nel Della Casa si inserisce l\u2019idea tragica della fine della vita, in Foscolo si tratta invece dell\u2019alternarsi di giorno e sera, di primavera e inverno.\nL\u2019intensit\u00e0 delle passioni \u00e8 inoltre resa da Foscolo con il gioco fonico su base /r/, per cui anche stavolta la parola \u201cistinto\u201d poco poteva aiutare.\nAncora nella lettera ad Antonietta Fagnani, lo scrittore si chiede \u201cperch\u00e9 deve pi\u00f9 questo infelice vivere e tormentarsi; e non trovare mai pace; ed essere sempre in guerra con se medesimo e con gli altri\u201d, con l\u2019affermazione finale che \u201cio gemer\u00f2; ma in un sacro ed eterno silenzio\u201d.\nIl \u201csacro ed eterno silenzio\u201d della lettera si pu\u00f2 dunque accostare al \u201cnulla eterno\u201d del sonetto; e con un procedimento analogo, anche nella lettera la prospettiva di terminare i propri tormenti e la propria vita \u00e8 messa a confronto con la guerra interiore nella quale Foscolo \u00e8 coinvolto.\nConfronto con la bozza poetica \"E tu scendevi o Volutt\u00e0\".\nVincenzo Di Benedetto ha fatto notare alcuni potenziali collegamenti fra il presente sonetto e un abbozzo poetico - \"E tu scendevi o Volutt\u00e0\" - che si ritiene scritto intorno al 1799-1800.\nL\u2019immagine dello scendere della Volutt\u00e0 trova un riscontro preciso nello scendere della sera, anzi il frammento permette di approfondire il carattere religioso di \u201csempre scendi invocata\u201d. Gi\u00e0 era comune nella tradizione letteraria l\u2019idea dello \u201cscendere\u201d collegata a quella del piacere, ma in questo caso la novit\u00e0 consiste nel fatto che la Volutt\u00e0 alla quale \u00e8 associata l\u2019idea dello scendere \u00e8 considerata esplicitamente come una \u201cdivinit\u00e0\u201d ed \u00e8 oggetto di invocazione: la dimensione religiosa \u00e8 dunque prevalente. Ma il \u201csempre [\u2026] invocata\u201d di \"Alla Sera\" pu\u00f2 anche confrontarsi con l\u2019invocazione alla luna nell\u2019\"Ortis\": \u201cTi ho sempre salutata mentre apparivi a consolare la muta solitudine della terra\u201d (271).\nIl sonetto \"Alla Sera\", per concludere, pu\u00f2 considerarsi pi\u00f9 maturo del frammento alla Volutt\u00e0: nella bozza poetica infatti l\u2019invocazione \u00e8 affidata ad Epicuro e si svolge dunque nel passato, mentre nel sonetto l\u2019invocazione \u00e8 del poeta stesso e lo scendere della sera \u00e8 interiorizzato, riproducendo il ritmo stesso dell\u2019esistere quotidiano.\nAnalisi del testo.\nStruttura metrico-stilistica.\n\"Alla sera\" risponde alla forma metrica del sonetto. Il testo si compone di quattordici versi, tutti endecasillabi, raggruppati in due quartine e due terzine, per un totale di quattro strofe; lo schema delle rime \u00e8 ABAB, ABAB; CDC, DCD.\nL'ordine e la misura calibrata dei versi di questo sonetto sono sostenuti dalla diversa caratterizzazione delle quartine e delle terzine. Le prime presentano un ritmo calmo e meditativo, affidato alla lunga esclamazione iniziale e alla marcata continuit\u00e0 sintattica, sottolineata dal parallelismo \u00abE quando ... e quando ...\u00bb. Per le terzine, invece, Foscolo adotta una sintassi molto pi\u00f9 concitata ed incalzante, basata sull'impiego pressoch\u00e9 sistematico della coordinazione per polisindeto e sull'insistenza dei verbi di movimento (\u00abvagar\u00bb, \u00abvanno\u00bb, \u00abfugge\u00bb, \u00abvan\u00bb, \u00absi strugge\u00bb). La diversit\u00e0 del ritmo tra quartine e terzine \u00e8 dovuta anche al diverso utilizzo dell\"'enjambement\"; nelle quartine riguarda il nesso aggettivo/sostantivo, con la funzione di attenuare l'intensit\u00e0 dell'aggettivo e di dilatare la struttura dell'endecasillabo, mentre nelle terzine riguarda il nesso verbo/complemento, cos\u00ec da drammatizzare il dettato.\nFigure retoriche.\n\"Alla sera\" \u00e8 accompagnato da:"}
{"id": "2222359", "revid": "339392", "url": "https://it.wikipedia.org/wiki?curid=2222359", "title": "Galassia dell'Antoniano", "text": ""}
{"id": "2222360", "revid": "1543377", "url": "https://it.wikipedia.org/wiki?curid=2222360", "title": "Frontone (Italia)", "text": "Frontone \u00e8 un comune italiano di abitanti della provincia di Pesaro e Urbino nelle Marche.\nGeografia fisica.\nIl comune si trova nella Provincia di Pesaro e Urbino a confine con quelle di Ancona e di Perugia, ai piedi del Massiccio del Catria, la cui vetta principale, il Monte Catria tocca I 1701\u00a0m s.l.m.). \nNel territorio comunale \u00e8 ubicata una stazione meteorologica. \nStoria.\nAppartenne fino al sec. XIV a Cagli, poi fu signoria dei Gabrielli fino al 1420. Pass\u00f2 quindi al ducato di Urbino, salvo una breve dominazione Malatestiana. Nel 1530 fu dato in contea al nobile modenese Giovanni della Porta. \nMonumenti e luoghi d'interesse.\nRilevante \u00e8 il Castello, fortificazione di confine essendo l'ultima rocca del Ducato dei Montefeltro tra '400 e '500. La rocca ha visto l'intervento dell'architetto senese Francesco di Giorgio Martini.\nDi notevole interesse \u00e8 l\u2019Eremo di Fonte Avellana, importante abbazia voluta dal beato Lodolfo nell\u2019anno 1000 e nota per aver ospitato personaggi quali San Pier Damiani e Dante che ricorda Fonte Avellana nel XXI canto del Paradiso.\nCultura.\nMedia.\nCinema.\nFilm girati a Frontone\nSport.\nCalcio.\nLa squadra del paese \u00e8 la Frontonese che gioca al campo comunale di calcio di Frontone, i colori sono il giallo e il rosso e disputa la Seconda Categoria.\nLa Frontonese Calcio ha anche una squadra di calcio a 5 che disputa il campionato di Serie D girone A, disputa le partite casalinghe presso il campo comunale di calcio a 5 di Frontone in Via del Mare."}
{"id": "2222363", "revid": "256896", "url": "https://it.wikipedia.org/wiki?curid=2222363", "title": "Pinacoteca comunale di Sansepolcro", "text": ""}
{"id": "2222365", "revid": "63727", "url": "https://it.wikipedia.org/wiki?curid=2222365", "title": "Benz Parsifal 22PS", "text": ""}
{"id": "2222368", "revid": "15756", "url": "https://it.wikipedia.org/wiki?curid=2222368", "title": "Capitan Planet e i Planeteers", "text": "Captain Planet e i Planeteers (\"Captain Planet and the Planeteers\") \u00e8 un cartone animato di stampo ambientalista prodotto da Dic a partire da un'idea di Ted Turner, prodotta tra il 1990 e il 1992. In Italia \u00e8 stato trasmesso su Rai 2 dal 26 ottobre 1992. La serie si compone di tre stagioni, per un totale di 65 episodi. Esiste una seconda serie, prodotta tra il 1993 e il 1996 dalla Hanna &amp; Barbera ed arrivata in Italia solo nel 2004 su Boomerang dal titolo \"Le nuove avventure di Capitan Planet\".\nTrama.\nIncapace di tollerare i disastri causati dallo sfruttamento dell'ambiente e dall'inquinamento, Gaia, lo Spirito della Terra, invia cinque anelli dotati di poteri magici a cinque giovani da lei scelti come Ecodifensori (\"Planeteers\" in originale), ognuno rappresentante una delle cinque principali etnie umane, ed ognuno possedente il potere di un elemento naturale (acqua, aria, terra e fuoco) pi\u00f9 il quinto che rappresenta il \"cuore\", inteso come capacit\u00e0 d'empatia con la natura e l'ambiente. Unendo questi poteri i cinque giovani sono in grado di evocare il supereroe noto come Capitan Planet.\nPersonaggi.\nInizialmente (prime tre stagioni) i nomi di alcuni personaggi furono leggermente modificati, nelle ultime tre furono ripristinati quelli originali (specialmente quelli degli Ecodifensori).\nCattivi.\nIl piccolo gruppo di nemici di Capitan Planet, noto come \"Ecovillians\", rappresentano i vari pericoli che minacciano il pianeta Terra, e spesso presentano caratteristiche animali. Nell'episodio \"Summit to Save Earth\" ad alcuni di loro verr\u00e0 dato un anello opposto a quello degli Ecodifensori, con cui evocheranno \"Captain Flagello\"."}
{"id": "2222369", "revid": "110157", "url": "https://it.wikipedia.org/wiki?curid=2222369", "title": "Amboim", "text": "Amboim \u00e8 un municipio dell'Angola appartenente alla provincia di Cuanza Sud. Ha 192.560 abitanti (stima del 2006) ed una superficie di 1.730\u00a0km\u00b2."}
{"id": "2222372", "revid": "1782831", "url": "https://it.wikipedia.org/wiki?curid=2222372", "title": "Le nuove avventure di Capitan Planet", "text": "Le nuove avventure di Captain Planet (\"The New Adventures of Captain Planet\") \u00e8 un cartone animato prodotto da Hanna-Barbera e Turner dal 1993 al 1996, seguito di \"Capitan Planet e i Planeteers\", prodotta dal 1990 al 1992 e trasmessa in Italia sulle reti Rai dal 1992. Come la precedente si compone di tre stagioni, per un totale di 48 episodi.\nSia negli USA che in Italia, questa seconda serie ha avuto un cambio di doppiatori, in Italia ci\u00f2 \u00e8 dovuto al fatto che \u00e8 arrivata in Italia nel 2004, per tanto possiede un adattamento e un cast di doppiatori differenti dalla prima serie, senza tenere conto di alcuni cambiamenti operati dagli adattatori italiani negli anni novanta.\nPersonaggi.\nIn questa serie tornano i personaggi della serie precedente, tuttavia il doppiaggio italiano ha mantenuto i nomi originali anche per quei personaggi a cui era stato cambiato nell'edizione italiana della prima serie (per esempio \"Whiller\" diventato \"Wily\" o \"Ma-Ti\" diventato \"Matias\"). Sono stati per\u00f2 introdotti nuovi personaggi come \"Mame Slaughter\" e suo figlio \"Stalker\", capi dell'omonima famiglia di bracconieri."}
{"id": "2222378", "revid": "1782831", "url": "https://it.wikipedia.org/wiki?curid=2222378", "title": "Brava!", "text": "Brava!, pubblicato nel 1990, \u00e8 una raccolta (solo CD) della cantante italiana Mina."}
{"id": "2222381", "revid": "1652134", "url": "https://it.wikipedia.org/wiki?curid=2222381", "title": "Italo-algerini", "text": "Gli Italo-algerini sono gli italiani emigrati in Algeria negli ultimi secoli e i loro discendenti.\nStoria.\nLa prima presenza italiana in Algeria risale ai tempi delle repubbliche marinare italiane, quando alcuni mercanti veneziani si stabilirono sulla costa centrale magrebina.\nI primi italiani si radicarono ad Algeri e nell'oriente dell'Algeria, specialmente a Bona e Costantina. Una piccola minoranza and\u00f2 ad Orano, dove da molti secoli era consistente la comunit\u00e0 spagnola. Questi primi italiani (calcolati in circa un migliaio) erano commercianti ed artigiani, con una piccola presenza di contadini.\nQuando la Francia occup\u00f2 l'Algeria nel 1830, vi cont\u00f2 nel suo primo censimento (fatto nel 1833) oltre 1.100 italiani, concentrati ad Algeri ed a Bona.\nCon l'arrivo dei francesi il flusso migratorio dall'Italia crebbe considerevolmente: nel 1855 gli italiani erano cresciuti a 9.000.\nBona fu uno dei maggiori centri di insediamento degli italiani in Algeria. Tra il 1850 ed il 1880 vi si insedi\u00f2 una comunit\u00e0 di pescatori di corallo provenienti dalla Liguria, dalla Toscana e dalla Campania..\nDalla creazione del Regno d'Italia nel 1861 l'amministrazione coloniale francese inizi\u00f2 una politica volta a limitare la presenza italiana nella colonia.\nNel 1889 fu concessa la cittadinanza francese agli stranieri residenti, in gran parte coloni provenienti dalla Spagna o dall'Italia, cos\u00ec da unificare tutti i coloni europei (\"pieds-noirs\") nel consenso politico per un'\"Alg\u00e9rie fran\u00e7aise\" \nQuesta assimilazione degli italo-algerini era dovuta alla preoccupazione francese di aumentare la presenza numerica europea nell'Algeria da poco conquistata e al contempo limitare e prevenire le aspirazioni del colonialismo italiano nella vicina Tunisia e possibilmente anche nell'Algeria..\nNel censimento del 1906 12.000 italiani in Algeria si registrarono come francesi naturalizzati, dimostrando un atteggiamento ben diverso da quello degli italo-tunisini, molto pi\u00f9 sensibili al legame irredentista alla madrepatria. \nAnche il fascismo fece ben pochi proseliti in Algeria. \nDopo la seconda guerra mondiale gli italo-algerini seguirono le sorti dei \"pieds-noirs\" francesi, specialmente negli anni della guerra d'Algeria.\nAncora negli anni sessanta, subito dopo l'indipendenza dell'Algeria dalla Francia, la comunit\u00e0 italiana aveva una consistenza di circa 9.000 persone, quasi tutte residenti nella capitale.\nVi sono 2.000 italo-algerini in Algeria (includendo gli Algerini con doppia cittadinanza), dei quali solamente poche centinaia sono discendenti dai vecchi coloni. L'AIRE (Anagrafe degli italiani residenti all'estero) registrava solo 608 italiani ufficialmente residenti nel 2007, scesi a 699 nel 2012.\nI pochi membri della comunit\u00e0 italiana rimasta ad Algeri hanno a disposizione una scuola (intitolata \"Roma\") e un circolo.\nAssociazionismo.\nAlcune iniziative di volontariato associativo - promosse anche da ditte italiane operanti in Algeria - sono state portate avanti negli ultimi anni (quale l'\"Associazione Abruzzesi in Algeria\", dal 1979 l'\"Associazione Italiani all'Estero/delegazione di Algeri\", il \"Comitato Tricolore Italiani nel Mondo\" e dal 2004 l'\"Associazione Azzurri nel mondo\").\nLingua e religione.\nGli italo-algerini delle nuove generazioni sono equiparati agli algerini e la maggior parte di loro parla solo arabo e francese, conoscendo solo qualche parola di italiano. Come religione, la maggior parte delle giovani generazioni \u00e8 cattolica, mentre solo pochi giovani si sono convertiti all'Islam."}
{"id": "2222382", "revid": "767487", "url": "https://it.wikipedia.org/wiki?curid=2222382", "title": "J\u00fcrgen Reil", "text": "Assieme a Mille Petrozza \u00e8 un membro originario dei Kreator. Lasci\u00f2 la band per un paio d'anni dal 1994 al 1996. Durante la sua assenza venne sostituito da Joe Cangelosi e venne pubblicato \"Cause for Conflict\".\nNei primi album e (tuttora nei live) ha anche prestato la sua voce in alcune canzoni tra cui \"Riot of Violence\"."}
{"id": "2222386", "revid": "116755901", "url": "https://it.wikipedia.org/wiki?curid=2222386", "title": "Museo dell'oro del Banco della Repubblica di Colombia", "text": "Il Museo dell'oro del Banco della Repubblica di Colombia (in spagnolo: El Museo del Oro del Banco de la Rep\u00fablica de Colombia) \u00e8 un museo situato a Bogot\u00e0, capitale della Colombia.\nFu fondato nel 1939 dal Banco della Repubblica di Colombia, la banca centrale colombiana, al fine di proteggere il patrimonio archeologico nazionale.\nEspone la pi\u00f9 grande collezione al mondo di manufatti d'oro di epoca pre-colombiana. Sono inoltre presenti opere in pietra, legno, metallurgiche e tessili di alto valore archeologico, testimonianti la vita delle diverse popolazioni che abitavano l'attuale Colombia prima dell'arrivo degli europei."}
{"id": "2222387", "revid": "1305772", "url": "https://it.wikipedia.org/wiki?curid=2222387", "title": "Dischidia", "text": "Dischidia \u00e8 un genere di piante tradizionalmente attribuito alla famiglia della Asclepiadaceae, che la classificazione APG colloca tra le Apocynaceae (sottofamiglia Asclepiadoideae).\nDistribuzione e habitat.\nIl genere comprende circa 80 specie che crescono come epifite, native delle zone tropicali della Cina, dell'India e di molte aree dell'Indocina.\nBiologia.\nLa maggior parte delle specie cresce epifita con le radici che si insinuano nei nidi di diverse specie di formiche arboree; alcune specie hanno sviluppato relazioni simbiotiche in cui la pianta ha sviluppato foglie modificate per fornire alloggio o depositi (mirmecofilia).\nTassonomia.\nIl genere comprende le seguenti specie:"}
{"id": "2222388", "revid": "2213697", "url": "https://it.wikipedia.org/wiki?curid=2222388", "title": "Kenny the Shark", "text": "Kenny the Shark \u00e8 un cartone animato prodotto da Phase 4 Films."}
{"id": "2222399", "revid": "320578", "url": "https://it.wikipedia.org/wiki?curid=2222399", "title": "Cuanza Sud", "text": ""}
{"id": "2222400", "revid": "125972919", "url": "https://it.wikipedia.org/wiki?curid=2222400", "title": "Umbria", "text": "L'Umbria (: ) \u00e8 una regione dell'Italia centrale posta nel cuore della penisola, storicamente la terra abitata in et\u00e0 antica dagli Umbri, da cui prende il nome: con una superficie di 8.456\u00a0km\u00b2 (dei quali 6.334 nella provincia di Perugia e 2.122 nella provincia di Terni) ed una popolazione di abitanti, \u00e8 l'unica regione non situata ai confini politici o marittimi dello Stato italiano e, con soli 92 comuni, la regione a statuto ordinario con il minor numero di comuni.\nConfinante ad est e a nord-est con le Marche, ad ovest e a nord-ovest con la Toscana, a sud e a sud-ovest con il Lazio, comprendendo anche un'exclave nelle Marche che appartiene al comune di Citt\u00e0 di Castello, il capoluogo regionale \u00e8 Perugia mentre le province sono quelle di Perugia e Terni con i centri maggiori non capoluogo rappresentati da Foligno, Citt\u00e0 di Castello, Umbertide, Spoleto, Gubbio, Gualdo Tadino, Assisi, Bastia Umbra, Orvieto, Amelia, Narni, Marsciano, Spello e Todi.\nCaratterizzata da una spiccata variet\u00e0 paesaggistica, in virt\u00f9 del continuo susseguirsi di aree collinari e fondovalle fluviali, questo articolato sistema orografico, che si identifica con le zone della Valle Umbra e della Valtiberina, nel settore orientale e meridionale della regione si innalza progressivamente con le dorsali montuose della Valnerina fino a superare i 2.400 metri (gruppo del Monte Vettore) nel massiccio dei Sibillini, condiviso con le Marche. L'idrografia offre il quarto lago naturale pi\u00f9 esteso d'Italia, il Trasimeno, il lago di Piediluco (condiviso col Lazio) e il bacino artificiale di Corbara; nella regione scorrono inoltre molti torrenti di ridotte dimensioni e numerosi fiumi: i maggiori tra questi sono il Tevere, che raccoglie quasi tutte le acque degli altri fiumi umbri, il Nera (116\u00a0km), il Paglia (86\u00a0km), il Chiascio (82\u00a0km), il Topino (77\u00a0km) e il Nestore (42\u00a0km).\nIl variegato territorio regionale \u00e8 costellato da citt\u00e0 ed insediamenti ricchi di storia e tradizioni. La regione, abitata gi\u00e0 in epoca protostorica dagli Umbri e dagli Etruschi, fu poi al centro della Regio VI Umbria et ager Gallicus dell'Impero romano. Con gran parte del suo territorio incluso per secoli nel Ducato di Spoleto a sud, nell'Impero bizantino al centro e nel Ducato di Tuscia a nord durante il Regno Longobardo in Italia, il suo territorio dopo vari secoli di lotte entr\u00f2 a far parte dello Stato Pontificio. Le \u00e8 stato dedicato un asteroide, 117093 Umbria.\nGeografia fisica.\nTerritori.\nLa regione offre un'ampia variet\u00e0 di caratteri geomorfologici e paesaggistici attraverso il susseguirsi di vallate, catene montuose, altopiani e pianure, che costituiscono la caratteristica geografica dominante.\nIl territorio \u00e8 prevalentemente collinare e montuoso..\nIdrografia.\nI fiumi umbri sono tra i pi\u00f9 lunghi del centro Italia, essendo la regione situata al centro della penisola; non a caso, vi scorre il terzo fiume pi\u00f9 lungo d'Italia, il Tevere, del quale sono presenti importanti affluenti quali il Paglia, che scorre per 86\u00a0km e vi sfocia presso il comune di Orvieto, il Chiascio, che bagna l'Umbria settentrionale per 82\u00a0km, il Nera che nasce nelle Marche e sfocia nel Tevere presso Orte dopo 116\u00a0km di percorso, il Nest\u00f2re, che bagna l'Umbria centrale per 53\u00a0km e raccoglie le acque del torrente Fersinone, lungo cui sono stati rinvenuti resti del Neolitico; il Clitunno, che dopo 60\u00a0km di percorso si getta nel Topino, lungo 77\u00a0km e tocca la citt\u00e0 di Foligno per gettarsi infine nel Chiascio.\nAlluvioni.\nL'Umbria \u00e8 stata segnata dalle alluvioni, in particolare dal Tevere, che nel 1950 strarip\u00f2 ben 37 volte. Negli ultimi anni, per\u00f2, oltre al Tevere si sono fatti sentire anche il Nestore, che con la piena del 12 novembre 2012 ha toccato la portata straordinaria di 1002 metri cubi d'acqua al secondo, nonch\u00e9 il Paglia, che nella stessa occasione ha toccato i 1100 metri cubi d'acqua al secondo.\nClima.\nIl clima della regione \u00e8 molto vario a causa delle differenze di altitudine. In pianura e in collina \u00e8 di tipo sublitoraneo o temperato mediterraneo d'altitudine, con siccit\u00e0 estiva, mentre nelle zone di montagna \u00e8 di tipo temperato subcontinentale e, sulle quote pi\u00f9 elevate, temperato fresco, con precipitazioni spesso notevoli soprattutto in primavera ed autunno. Le temperature medie annue dei centri pi\u00f9 importanti sono generalmente comprese fra gli 11,2\u00a0\u00b0C di Norcia e i 15\u00a0\u00b0C di Terni passando per i 12,9\u00a0\u00b0C di Spoleto, i 13,1\u00a0\u00b0C di Perugia, per i 14,0\u00a0\u00b0C di Marsciano e i 14,2\u00a0\u00b0C di Foligno. L'altitudine gioca un ruolo importante: Norcia, a 604\u00a0m s.l.m. ha una temperatura media del mese pi\u00f9 freddo (gennaio) di circa 1,1\u00a0\u00b0C mentre Perugia (493\u00a0m s.l.m.) e Spoleto (396\u00a0m s.l.m.) presentano valori di quasi 3\u00b0 superiori (Perugia 4,0\u00a0\u00b0C). Terni \u00e8 sicuramente la citt\u00e0 umbra che vanta il clima invernale pi\u00f9 mite (6,3\u00a0\u00b0C la media giornaliera in gennaio). Le temperature medie del mese pi\u00f9 caldo (Luglio) variano fra i 21\u00a0\u00b0C circa di Norcia e i 25\u00a0\u00b0C circa di Terni (Perugia: 23\u00a0\u00b0C circa), ma con picchi che superano i 40\u00b0 nella Valle Umbra. Le precipitazioni sono per lo pi\u00f9 comprese fra i 700 e i 1.100\u00a0mm (Perugia: 893\u00a0mm), ma sono ripartite in un numero di giorni piuttosto limitato: fra gli 80 e i 100.\nParchi.\nI parchi naturali regionali in Umbria sono sei, dei quali cinque in provincia di Perugia ed uno in provincia di Terni. Nella fattispecie sono:\nA questi va aggiunto il Parco nazionale dei Monti Sibillini che \u00e8 condiviso con la regione delle Marche, dove ha sede l'ente parco.\nStoria.\nL'Umbria venne abitata in epoca protostorica e storica a est del Tevere dagli Umbri, e a ovest dello stesso, dagli Etruschi. Nel 672 a.C. viene fissata la fondazione di Terni. Nel 295 a.C. dopo la battaglia di Sentino fu conquistata dai Romani, che vi stanziarono alcune colonie e ne attraversarono il territorio con la via Flaminia (220 a.C.). Vi ebbe luogo la battaglia del Trasimeno durante l'invasione di Annibale nel corso della seconda guerra punica e Perugia venne espugnata e data alle fiamme nel Bellum Perusinum, durante la guerra civile tra Marco Antonio e Ottaviano nel 40 a.C.\nIl territorio della regione, dopo la fine dell'impero romano vide le lotte tra Ostrogoti e Bizantini e la fondazione nella parte meridionale della regione del longobardo ducato di Spoleto (indipendente tra il 571 e la met\u00e0 del IX secolo). Ai Bizantini rimase comunque il cosiddetto corridoio bizantino, striscia di territorio estesa lungo il corso della via Flaminia e con centri principali Perugia e Todi e facente capo all'Esarcato di Ravenna. La zona pi\u00f9 a nord della regione era sempre sotto controllo longobardo e facente parte del Ducato di Tuscia.\nCarlo Magno conquist\u00f2 gran parte dei domini longobardi e li cedette al Papa. Le citt\u00e0 ebbero in seguito una certa autonomia divenendo liberi comuni e furono spesso in guerra tra loro, inserendosi nel pi\u00f9 generale conflitto tra papato e impero e tra Guelfi e Ghibellini.Nel XIV secolo nacquero diverse signorie locali che furono quindi assorbite dallo Stato Pontificio, sotto cui la regione rimase fino alla fine del XVIII secolo. Nel 1441 papa Eugenio IV cede Sansepolcro alla Repubblica fiorentina, e la citt\u00e0 passa cos\u00ec dalla sfera di influenza tifernate alla Toscana. Con le vicende successive alla Rivoluzione francese fece parte della Repubblica romana (1798-1799) e dell'Impero napoleonico (1809-1814).\nDopo la parentesi napoleonica, nel 1815 l'Umbria torn\u00f2 allo Stato Pontificio fino al settembre 1860, quando, a seguito della conquista di tutte le principali citt\u00e0 umbre da parte dell'esercito piemontese, tutti i territori della regione furono annessi al Regno di Sardegna. L'annessione verr\u00e0 ufficializzata con il plebiscito del 4 novembre 1860.\nDopo l'Unit\u00e0 d'Italia (1861), il nuovo Stato italiano sceglie Perugia come capoluogo di una vastissima provincia, che si estende fino alla Sabina (nel Lazio e in Abruzzo) ed annette Gubbio dalle Marche. Solo qualche decennio dopo, negli anni venti del XX secolo, tale territorio verr\u00e0 ridimensionato: vengono sanciti il passaggio della Sabina al Lazio, e la costituzione della nuova provincia umbra di Terni, determinando cos\u00ec il definitivo assetto geografico e amministrativo della regione Umbria, tuttora vigente.\nPrincipali resti archeologici sulla preistoria dell'Umbria.\nNel Museo archeologico nazionale dell'Umbria, al Museo \"Claudio Faina\" di Orvieto e al Museo archeologico di Colfiorito sono conservati numerosi reperti preistorici che attestano come l'Umbria cominci\u00f2 ad essere abitata gi\u00e0 dal paleolitico. In particolare la statuetta,di nome \"Venere del Trasimeno\", rinvenuta nei pressi del lago Trasimeno \u00e8 risalente al paleolitico superiore.\nA Poggio Aquilone di San Venanzo (TR) e nelle frazioni di Marsciano, Morcella e Migliano sono state rinvenute tombe appartenenti al neolitico superiore lungo il corso del torrente Fersinone, affluente di destra del Nestore. La \"Buca del Diavolo\" profonda 8 metri con 7 metri di acqua cristallina del Fersinone che si snoda tra la frazione di San Venanzo, San Vito in Monte, Parrano e Migliano (Marsciano), complesso carsico alle pendici dei colli a nord del Monte Peglia, costituiscono uno dei pi\u00f9 interessanti siti archeologici della preistoria umbra, presenti anche sul corso del Calvana, altro affluente del Nestore, seppur in maniera ridotta, ai piedi di Rotecastello. Abitate sin dal Paleolitico Superiore, i reperti archeologici rinvenuti al loro interno a partire dai primi scavi del Calzoni (attorno agli anni trenta), testimoniano la presenza di una notevole industria litica. Al periodo di transizione dall'et\u00e0 del bronzo a quella del ferro \u00e8 riferibile il sepolcreto di Monteleone di Spoleto, famoso soprattutto per aver riportato alla luce lo splendido carro bronzeo laminato d'oro, oggi conservato al Metropolitan Museum di New York. Famosi i resti di Terni della grande necropoli delle Acciaierie (una delle pi\u00f9 importanti d'Europa, rinvenuti alla fine dell'Ottocento).\nMolto importante per la comprensione degli antichi Umbri sono le Tavole eugubine, sette tavole bronzee con testo redatto in lingua umbra ma con alfabeto latino. Sono attualmente conservate nel Museo Civico del Palazzo dei Consoli di Gubbio, citt\u00e0 dove vennero ritrovate nel 1444. Il loro rinvenimento permise di comprendere in parte l'antica lingua.\nVista l'enorme importanza delle Tavole eugubine, Giacomo Devoto, uno dei pi\u00f9 importanti glottologi e linguisti del Novecento, le defin\u00ec:\nArte e cultura.\nSpiritualit\u00e0 e santuari.\nL'Umbria mistica nasce con quello che sar\u00e0 il fondatore del monachesimo: San Benedetto da Norcia (480-547). I monasteri da lui creati hanno fatto la storia e la cultura della religiosit\u00e0. In Umbria i monasteri pi\u00f9 importanti sono San Pietro, a Perugia, Sassovivo, nei pressi di Foligno, Santa Maria di Valdiponte, a Montelabate vicino a Perugia, San Benedetto del monte Subasio, nei pressi di Assisi, San Salvatore di Monte Corona e l'abbazia di Petroia, nei pressi di Citt\u00e0 di Castello.\nNel XIII secolo ad Assisi nacquero due figure importanti per il cattolicesimo: san Francesco (1182-1226) e santa Chiara. Gli splendidi affreschi di Giotto, Cimabue, Pietro Lorenzetti e Simone Martini, presenti nella basilica assisana, fanno ben comprendere la potenza della religiosit\u00e0 medioevale e il fervore mistico del tempo. A Todi, nella cripta della chiesa di San Fortunato, riposa Jacopone da Todi, seguace di san Francesco e noto poeta, conosciuto soprattutto per lo stabat mater.\nAi monasteri benedettini e francescani si aggiunge la basilica e il monastero di Santa Rita a Cascia, mentre a Terni troviamo la basilica dedicata a san Valentino, vescovo ternano decapitato a Roma nel 273.\nAd Orvieto, \u00e8 presente il maestoso Duomo, iniziato nel 1290 da Papa Niccol\u00f2 IV. Nel 1350 venne costruita la cappella del Sacro Corporale, che contiene il miracolo Eucaristico di Bolsena, da qui si ha la festa del Corpus Domini, che venne istituita da Papa Urbano IV proprio ad Orvieto.\nA Gubbio, nella basilica in cima al monte Ingino, riposa la salma di Sant'Ubaldo, il santo patrono della citt\u00e0, che viene onorato dagli eugubini ogni 15 (e 16) maggio con la celebre Festa dei Ceri.\nVanno infine citati san Rinaldo di Nocera Umbra, san Ponziano di Spoleto, San Fortunato di Todi, san Feliciano di Foligno, e ancora la beata Angela da Foligno, santa Chiara da Montefalco, san Rufino di Assisi, ed il Beato Angelo di Gualdo Tadino. Meritano una citazione anche Madre Speranza, fondatrice dell'ordine dei \"Figli e ancelle dell'Amore Misericordioso\", sepolta a Collevalenza di Todi, e la beata Giovanna da Orvieto, protettrice delle sarte e delle lavoranti dell'ago.\nNumerosi i santuari mariani, tra cui quelli di Santa Maria delle Grazie a Citt\u00e0 di Castello (sec. XV); Madonna del Transito a Canoscio e Santa Maria della Stella presso Montefalco (entrambi del sec. XIX); Santa Maria di Petriolo a Citerna; Madonna de La Salette a Salmata, presso Nocera Umbra; e i due dedicati alla Madonna di F\u00e1tima a Citt\u00e0 della Pieve e Renzetti (del sec. XX).\nDa ricordare, infine, la cattedrale di Amelia dove sono riposte le reliquie di santa Firmina, e la chiesa parrocchiale di Sambucetole dove \u00e8 deposto il corpo di san Clemente.\nLa citt\u00e0 di Assisi, infine, ha dato i natali, nel 1838, anche a San Gabriele dell'Addolorata, religioso passionista, un altro tra i santi pi\u00f9 venerati del cattolicesimo. Vissuto tra Assisi e Spoleto mor\u00ec, nel 1862, ad Isola del Gran Sasso in Abruzzo, dove sorge il santuario a lui dedicato, meta di oltre due milioni di pellegrini all'anno. San Gabriele \u00e8 stato, inoltre, proclamato patrono della Regione Abruzzo nonch\u00e9 compatrono della Giovent\u00f9 cattolica italiana.\nProduzione artistica.\nChiese romaniche, cattedrali gotiche, basiliche, cenobi, eremi ed antichi palazzi stanno ancor oggi a testimoniare la grande produzione artistica che, dal XII al XVI secolo, diede all'Umbria capolavori immortali (\u00e8 consigliabile approfondire citt\u00e0 per citt\u00e0 in dettaglio).\nSull'onda del grande fervore religioso, impresso soprattutto dagli ordini mendicanti, gli artisti da tutte le parti d'Italia vennero nella regione a lavorare, facendo scuola con le loro opere straordinarie. Ma una disciplina, in particolar modo, segn\u00f2 il trionfo artistico dell'Umbria: la pittura nel rinascimento. Relativamente al periodo delle avanguardie spiccano i nomi di Gerardo Dottori a Perugia, Alberto Burri a Citt\u00e0 di Castello e Orneore Metelli a Terni.\nManifestazioni folcloristiche.\nNumerosissime sono le manifestazioni che si svolgono, soprattutto in estate, in molti centri dell'Umbria. Questi appuntamenti, alcuni noti anche a livello internazionale, fanno convergere nella regione turisti da tutto il mondo. Il folklore fornisce le chiavi per decifrare i frammenti del retaggio storico tramandato dalla memoria popolare e questo passato si esprime, oggi, anche con manifestazioni, mostre, rappresentazioni teatrali, festival e spettacoli musicali.\nCelebre \u00e8 la manifestazione folkloristica della festa dei Ceri.\nVi sono poi tutta una serie di rievocazioni storiche come la Quintana, di origine folignate, che rievoca i costumi del 1600, il palio della balestra a Gubbio, il Palio di San Michele a Bastia Umbra, la festa Medievale del Calendimaggio ad Assisi e la Corsa all'Anello di Narni, il palio dei colombi ad Amelia, il Palio delle Botti a Marsciano, che rievoca le tradizioni campagnole. A queste si affiancano numerosi altri eventi molto conosciuti e rinomati, come il Mercato delle Gaite di Bevagna e la Processione del Cristo Morto, nel giorno del venerd\u00ec Santo, di Gubbio.\nManifestazioni culturali.\nCome in ogni altra regione, anche i vari Comuni dell'Umbria, nel corso dell'anno, propongono piccole o grandi manifestazioni culturali che spaziano dalla musica al teatro. Alcune sono riferibili a livello locale ma altre assumono valenza nazionale ed internazionale come il Festival dei Due Mondi di Spoleto, Umbria Jazz Festival di Perugia e Trasimeno Blues Festival che si svolge in diversi comuni intorno al Lago Trasimeno. \nCome evidenziato dal \"Quinto Rapporto Censis-UCSI sulla comunicazione in Italia 2005\", nonostante quello che si ritenga, cresce il consumo dei media, un consumo molto vario a seconda del genere e delle generazioni. Anche l'Umbria, pur essendo una piccola regione, non \u00e8 esente da questo trend positivo, tanto \u00e8 vero che, solo nel 2007, sono apparsi sulla piazza due nuovi quotidiani, che hanno subito preso piede tra i lettori umbri. Cresce anche l'uso (e l'utilizzo) di Internet quale mezzo di informazione, mentre la radio ha notevolmente aumentato il successo di pubblico. Unico lato negativo sono le televisioni che fanno fatica a reggere allo strapotere dei \"network\" nazionali e all'aumento di pubblico che preferisce la TV satellitare.\nComprensori.\nIl territorio umbro fu diviso, negli anni settanta, in 12 comprensori, all'interno di ciascuno dei quali si osserva un certo grado di omogeneit\u00e0 a livello geografico e orografico, linguistico-dialettale e turistico. Essi sono:\nCircondari.\nSuccessivamente gli ambiti sub regionali furono ridotti a 3 grandi circondari: Perugia, Foligno-Spoleto e Terni.\nAttualmente vi sono 4 circondari, chiamati A.T.I. (Ambiti Territoriali Integrati) e sono:\nSociet\u00e0.\nComuni pi\u00f9 popolosi.\nEtnie e minoranze straniere.\nAl 1\u00ba gennaio 2019 i cittadini stranieri residenti nella regione sono .\nDi seguito i dieci principali gruppi per nazionalit\u00e0:\nSuddivisione amministrativa.\nDal 1\u00ba gennaio 1948, ex art. 131 della nostra vigente Costituzione, l'Umbria \u00e8 una regione ad autonomia ordinaria della Repubblica Italiana, ma solo con la legge n. 281 del 1970 furono attuate le sue funzioni.\nL'Umbria comprende due province e 92 comuni:\nEconomia.\nOggi l'economia della regione basa la sua forza su quattro comparti specifici: industria, artigianato, agricoltura e turismo.\nNel 2017 il reddito medio \u00e8 di 19750 \u20ac.\nAl 31 dicembre 2016 sono 81.039 le imprese attive in Umbria, il 76,5% localizzate nella provincia di Perugia (62.022 unit\u00e0) e il restante 23,5% nella provincia di Terni (19.017 unit\u00e0).\nLa disoccupazione generale in Umbria, nel primo trimestre del 2019, si attesta sul 10,4 % complessivo della popolazione, mentre la disoccupazione giovanile si attesta al 31,1%. In generale, l'economia umbra sta attraversando un momento di grave crisi, con quasi tutti gli indicatori economici in negativo.\nDi seguito la tabella che riporta il PIL ed il PIL procapite prodotto nell'Umbria dal 2000 al 2006\nDi seguito la tabella che riporta il PIL, prodotto in Umbria ai prezzi correnti di mercato nel 2006, espresso in milioni di euro, suddiviso tra le principali macro-attivit\u00e0 economiche:\nIl confronto tra il dato regionale e il dato nazionale, espressi in termini percentuali, evidenzia una maggiore incidenza nell'economia regionale, rispetto alla media nazionale del settore delle costruzioni e degli altri servizi, tra i quali sono compresi i servizi della Pubblica Amministrazione, della Sanit\u00e0 e dell'Istruzione.\nL'Umbria, considerando il PIL pro capite, risulta inoltre la regione meno sviluppata dell'Italia centrale, con differenze sostanzialmente negative a confronto con tutte le regioni confinanti.\nTuttavia, fa ben sperare per il futuro la recente crescita che, attestandosi al 2,3% del PIL per l'anno 2007, risulta la pi\u00f9 alta d'Italia, superiore anche a quella del Nordest, tradizionale motore economico della penisola. Il settore economico pi\u00f9 sviluppato \u00e8 il settore terziario o terziario avanzato.\nInfrastrutture e trasporti.\nL'Umbria pu\u00f2 contare su un certo numero di strade e linee ferroviarie, che la raccordano con le vicine regioni e con citt\u00e0 come Roma e Firenze. La via principale \u00e8 la strada europea E45, che attraversa tutta l'Umbria da Nord a Sud; il suo percorso nella regione coincide con il tratto regionale della SS3 bis e con il tratto Terni-Orte della SS675, conosciute insieme anche con il nome di S.G.C. Orte-Ravenna. Altre vie principali sono la SS75 Centrale Umbra, che collega Foligno al nodo viario di Perugia, la SS3 Flaminia, che collega Roma con la citt\u00e0 di Fano, la SS76 Val d'Esino che passa da Valfabbrica sino a Falconara, e la SS77 Val di Chienti, che parte da Foligno per giungere a Civitanova Marche. Soltanto il territorio orvietano e il basso ternano (oltre al comune perugino di Citt\u00e0 della Pieve) sono attraversati dall'Autostrada A1, unico tratto autostradale presente in Umbria (il raccordo Perugia-Bettolle tecnicamente non \u00e8 considerato autostrada pur avendo alcune caratteristiche). Vi sono anche le linee ferroviarie Roma-Ancona e Terontola-Foligno. Quest'ultima raccorda la linea lenta Roma-Firenze presso Terontola alla linea Roma-Ancona presso Foligno. In territorio regionale vi sono due aeroporti, a Perugia e Foligno (quest'ultimo non utilizzato per il trasporto dei passeggeri). Si possono individuare tre nodi viari: a Foligno, a Perugia e a Terni. Il mezzo pi\u00f9 usato \u00e8 l'automobile.\nSport.\nL'Umbria, pur essendo una regione piccola ha, in proporzione ad altre regioni, un grande numero di persone che praticano - in maniera agonistica o amatoriale - un'attivit\u00e0 sportiva. In particolare i giovani sono dediti, durante il loro tempo libero, a frequentare palestre o palazzetti, svolgendo gli allenamenti che li prepareranno ad affrontare le gare proposte dalle varie Federazioni sportive, a seconda dello sport scelto. Da un'indagine condotta nel 2002 tra gli studenti delle scuole medie superiori dell'Umbria, \u00e8 risultato che l'89,1% dei giovani pratica almeno 2 volte alla settimana un'attivit\u00e0 sportiva, e quasi il 60% almeno 3 volte la settimana (i ragazzi praticano sport in proporzione maggiore alle ragazze, che, all'opposto, risultano essere pi\u00f9 sedentarie). L'attivit\u00e0 sportiva pi\u00f9 diffusa fra la popolazione giovanile \u00e8 il calcio (37,7%); percentuali di gran lunga inferiori, ma comunque di una certa rilevanza, sono raggiunte dal nuoto (16,8%) e dalla\npallavolo (13,3%). Agli ultimi posti della classifica si trovano la pallamano, l'atletica leggera (2,2%) e gli sport di combattimento, come la boxe, il kickboxing (3,5%) e le arti marziali (4,8%).\nMa l'Umbria non \u00e8 solo terra di sport \"classici\". Sono presenti numerose attivit\u00e0 motorie e ricreative in difesa dell'ambiente e per la promozione turistica, ovvero le attivit\u00e0 motorie \"ecologiche\" come, ad esempio, i percorsi botanici, la pesca, l'escursionismo, i percorsi archeologici, l'osservazione degli uccelli, la corsa di orientamento, il cicloturismo, l'escursionismo o escursionismo, l'alpinismo, la speleologia, il windsurf, la canoa, il rafting, l'equitazione e lo sci.\nCucina.\nL'Umbria presenta una ricca variet\u00e0 di piatti e prodotti tipici, ascrivibili alla cucina di terra. Elementi importanti sono l'olio, in particolare dalla zona di Trevi e Spoleto e dalle aree collinari che circondano il lago Trasimeno; e il vino, dai bianchi dell'orvietano e dei monti Martani ai rossi di Montefalco, Bastardo e dell'amerino.\nProcedendo a una rapida panoramica sugli altri prodotti e sui piatti, possiamo partire dal pane \"sciapo\" e dalle varie focacce (la torta al testo perugina, la ciaccia a Citt\u00e0 di Castello, la crescia eugubina, la \"pizza sotto lu focu\" ternana), passando per i vari piatti a base di cacciagione (gnocchi al sugo di lepre, faraona alla \"leccarda\", \"ucelletti\" allo spiedo, pappardelle al cinghiale), per arrivare ai salumi di Norcia, al suo celebre tartufo nero e alle palombe alla ghiotta tipiche in special modo dei comuni di Marsciano e San Venanzo.\nI dolci pi\u00f9 famosi della provincia di Perugia sono la ciaramicola, i tozzetti, il torcolo di S.Costanzo, le castagnole, la rocciata (detta attorta nella zona di Spoleto) e le frappe, mentre in provincia di Terni il pampepato ternano. Tipici di entrambe le province sono i maccheroni dolci, la cicerchiata e gli amaretti umbri."}
{"id": "2222401", "revid": "709565", "url": "https://it.wikipedia.org/wiki?curid=2222401", "title": "La valle dei gatti", "text": "La valle dei gatti, noto anche come Gli investigatti (\"The Houndcats\") \u00e8 un cartone animato prodotto da DePatie-Freleng.\nEdizione italiana.\nIl cartone animato, andato in onda in Italia, sulla neonata Rete 4 (di propriet\u00e0 Mondadori) dal 4 gennaio 1982, successivamente venne poi passato a Italia 1, e per ultimo sulle principali televisioni locali. A dare le voci di questi personaggi, sono stati: Bruno Cattaneo \"Muscle Mutt\", Sergio Luzi \"Stutz\", Massimo Milazzo \"Rhubarb\""}
{"id": "2222402", "revid": "1543377", "url": "https://it.wikipedia.org/wiki?curid=2222402", "title": "Cela (Angola)", "text": "Cela \u00e8 un municipio dell'Angola appartenente alla provincia di Cuanza Sud. Ha 147.896 abitanti (stima del 2006) ed una superficie di 5.525\u00a0km\u00b2."}
{"id": "2222403", "revid": "1543377", "url": "https://it.wikipedia.org/wiki?curid=2222403", "title": "Ebo (Angola)", "text": "Ebo \u00e8 un municipio dell'Angola appartenente alla provincia di Cuanza Sud. Ha 130.438 abitanti (stima del 2006) ed una superficie di 2.191\u00a0km\u00b2."}
{"id": "2222405", "revid": "110157", "url": "https://it.wikipedia.org/wiki?curid=2222405", "title": "Kassongue", "text": "Kassongue \u00e8 un municipio dell'Angola appartenente alla provincia di Cuanza Sud. Ha 116.710 abitanti (stima del 2006) ed una superficie di 6.500\u00a0km\u00b2."}
{"id": "2222406", "revid": "1543377", "url": "https://it.wikipedia.org/wiki?curid=2222406", "title": "Kibala", "text": "Kibala \u00e8 un municipio dell'Angola appartenente alla provincia di Cuanza Sud. Ha 168.301 abitanti (stima del 2006) ed una superficie di 10.253\u00a0km\u00b2."}
{"id": "2222408", "revid": "110157", "url": "https://it.wikipedia.org/wiki?curid=2222408", "title": "Kilenda", "text": "Kilenda \u00e8 un municipio dell'Angola appartenente alla provincia di Cuanza Sud. Ha 78.822 abitanti (stima del 2006) ed una superficie di 1.604\u00a0km\u00b2."}
{"id": "2222410", "revid": "1543377", "url": "https://it.wikipedia.org/wiki?curid=2222410", "title": "Konda (Angola)", "text": "Konda \u00e8 un municipio dell'Angola appartenente alla provincia di Cuanza Sud. Ha 67.106 abitanti (stima del 2006) ed una superficie di 1.710\u00a0km\u00b2."}
{"id": "2222414", "revid": "1543377", "url": "https://it.wikipedia.org/wiki?curid=2222414", "title": "Libolo", "text": "Libolo \u00e8 un municipio dell'Angola appartenente alla provincia di Cuanza Sud. Ha 124.545 abitanti (stima del 2006) ed una superficie di 9.000\u00a0km\u00b2."}
{"id": "2222415", "revid": "110157", "url": "https://it.wikipedia.org/wiki?curid=2222415", "title": "Mussende", "text": "Mussende \u00e8 un municipio dell'Angola appartenente alla provincia di Cuanza Sud. Ha 83.058 abitanti (stima del 2006) ed una superficie di 9.548\u00a0km\u00b2."}
{"id": "2222417", "revid": "1439131", "url": "https://it.wikipedia.org/wiki?curid=2222417", "title": "Benz 18PS", "text": "La Benz 18PS era un'autovettura di lusso prodotta dal 1905 al 1907 dalla Casa automobilistica tedesca Benz &amp; Cie.\nStoria e caratteristiche.\nLa 18PS \u00e8 una delle due vetture che hanno ripreso l'eredit\u00e0 della Benz Parsifal 22PS. Quest'ultima, dotata di un motore da 3.5 litri, \u00e8 stata infatti sostituita da due modelli: il primo, di cilindrata superiore \u00e8 stato il modello 28/30 PS con motore da 4.5 litri, mentre il secondo \u00e8 stato appunto il modello \"18PS\", che montava un quadricilindrico in linea da 3160 cm\u00b3 alimentato a carburatore e dotato di distribuzione ad asse a camme laterale comandato da ingranaggi.\nLa potenza massima di tale propulsore era di 18 CV a 1400 giri/min, sufficienti per spingere la vettura ad una velocit\u00e0 massima di 60\u00a0km/h.\nLa trasmissione poteva essere a scelta del tipo a cardano o a catena, con cambio a 4 marce e frizione a cono.\nSul telaio in lamiera d'acciaio stampata erano fissate le sospensioni ad assale rigido con molle a balestra ed i freni a ceppi.\nLa \"18PS\" era venduta a prezzi compresi tra 12.500 e 15.500 marchi, a seconda del tipo di carrozzeria e del tipo di trasmissione scelto.\nFu tolta di produzione nel 1907, ma la sua eredit\u00e0 sarebbe stata ripresa solo nel 1909 dal modello 14/30 PS."}
{"id": "2222418", "revid": "110157", "url": "https://it.wikipedia.org/wiki?curid=2222418", "title": "Porto Amboim", "text": "Porto Amboim \u00e8 un municipio dell'Angola appartenente alla provincia di Cuanza Sud. Ha 136.729 abitanti (stima del 2006) ed una superficie di 3.646\u00a0km\u00b2."}
{"id": "2222419", "revid": "124696714", "url": "https://it.wikipedia.org/wiki?curid=2222419", "title": "Istituto storico italiano per il medio evo", "text": "L'Istituto storico italiano per il medio evo (in acronimo ISIME) \u00e8 un istituto di ricerca non universitario, fondato a Roma con regio decreto del 25 novembre 1883 col nome di Istituto Storico Italiano. Si trova in Piazza dell'Orologio a Roma ed ha sede fin dal 1923 nell'Oratorio dei Filippini. \nL'attuale denominazione fu assunta nel 1934, con regio decreto n. 1226 del 20 luglio 1934. Fine istituzionale dell'Istituto \u00e8 lo studio e la pubblicazione unitaria delle fonti storiche medievali della Nazione. \u00c8 diretto da un Consiglio costituito da docenti universitari, presieduto da un presidente, e vigilato dal Ministero per i Beni e le Attivit\u00e0 Culturali. Una sede di riferimento dell'Isime per l'Italia meridionale \u00e8 stata di recente aperta presso la citt\u00e0 di Barletta e ospitata presso il locale castello.\nL'ISIME fa parte dell'Unione internazionale degli istituti di archeologia.\nBiblioteca e Archivio Storico.\nPresso l'Istituto, si \u00e8 formata nel corso degli anni una biblioteca quale supporto ai lavori istituzionali di edizione delle fonti e quale risultato dei rapporti di scambio e collaborazione con le Deputazioni di storia patria e con i principali istituti scientifici stranieri in Roma e all'estero. Il patrimonio librario, che conta attualmente circa 100.000 volumi e pi\u00f9 di 760 testate di riviste italiane e straniere, abbraccia oltre al tema centrale delle fonti, i molteplici aspetti della storia e della cultura medievale. La biblioteca \u00e8 aperta al pubblico. \nOltre alla biblioteca, l'Istituto ospita un archivio storico che conserva la documentazione relativa alla sua propria attivit\u00e0 scientifica e amministrativa. Riconosciuto nel 1992 di notevole interesse storico dalla Soprintendenza archivistica per il Lazio, conserva oltre al fondo Istituzionale, anche i fondi personali degli storici medievisti Raffaello Morghen, Vittorio Fiorini, Girolamo Arnaldi, Elio Conti, Clara Gennaro, Massimo Miglio e i fondi di due enti: l\u2019Associazione dei medievalisti italiani e il Comit\u00e9 international des sciences historiques. Per tale ragione, la documentazione conservata nell\u2019Archivio storico riveste grande importanza per la storia della medievistica e dell\u2019editoria scientifica italiana. L'Archivio \u00e8 aperto al pubblico per la consultazione del materiale da esso conservato. \nCasa Editrice.\nL'istituto svolge anche attivit\u00e0 di casa editrice. Cura la pubblicazione dei repertori di fonti storiche, come la serie \"Fonti per la storia d'Italia\", i \"Rerum Italicarum Scriptores\", e il \"Repertorium Fontium Historiae Medii Aevi\". Oltre a queste collane di antica tradizione che hanno reso celebre l'Istituto nel panorama scientifico e editoriale, altre se ne sono aggiunte nel corso del tempo, come Nuovi Studi Storici, Fuori Collana, Quaderni della Scuola Storica, Edizione nazionale delle opere di Biondo Flavio. Particolarmente importante \u00e8 la pubblicazione della rivista annuale (\"Bullettino dell'Istituto Storico Italiano per il Medio Evo\") che ospita saggi di storia e cultura medievale. L'Istituto cura direttamente le proprie pubblicazioni grazie al lavoro delle due redazioni interne (scientifica ed editoriale). \nScuola Storica Nazionale di Studi Medioevali e Attivit\u00e0 di ricerca.\nLa Scuola storica nazionale, istituita nel 1923 ed annessa all'ISIME, ha assunto nel 1936 l'intitolazione di Scuola nazionale di studi medioevali. La Scuola \u00e8 diretta dal Presidente dell'Istituto. Nata con lo scopo di formare una nuova generazione di storici per lo studio delle fonti per la storia d\u2019Italia, nel tempo ha modificato la propria funzione, adeguando le sue prospettive ai cambiamenti generali che hanno animato la societ\u00e0 italiana del tempo. Attualmente vi sono ammessi, mediante concorso pubblico per titoli, giovani studiosi titolari di dottorato di ricerca in discipline storiche e filologiche. Alcuni tra i pi\u00f9 illustri nomi della medievistica italiana hanno potuto vantare e vantano l'esperienza quali Alunni della Scuola; esperienza che consiste in attivit\u00e0 di ricerca scientifica e approfondimento dei propri campi di studio, al fine di realizzare edizioni critiche e opere monografiche.\nL'Istituto promuove ed ospita regolarmente convegni e seminari di studio che contribuiscono allo sviluppo della storiografia medievistica italiana. Tra i progetti di ricerca attualmente promossi si segnala l'edizione critica dell'epistolario di santa Caterina da Siena (progetto sviluppato in collaborazione con la Provincia Romana dell'Ordine domenicano, l'Universit\u00e0 per Stranieri di Siena, l'Universit\u00e0 di Napoli l'Orientale e l'Universit\u00e0 di Torino."}
{"id": "2222421", "revid": "110157", "url": "https://it.wikipedia.org/wiki?curid=2222421", "title": "Seles", "text": "Seles \u00e8 un municipio dell'Angola appartenente alla provincia di Cuanza Sud. Ha 201.794 abitanti (stima del 2006) ed una superficie di 3.101\u00a0km\u00b2."}
{"id": "2222423", "revid": "287204", "url": "https://it.wikipedia.org/wiki?curid=2222423", "title": "Mute", "text": ""}
{"id": "2222425", "revid": "709565", "url": "https://it.wikipedia.org/wiki?curid=2222425", "title": "La lunga via del ritorno", "text": "La lunga via del ritorno (\"The Long Road Home\" in lingua originale) \u00e8 una miniserie a fumetti di cinque numeri (quattro nell'edizione italiana), scritta da Robin Furth e Peter David e illustrata da Jae Lee e Richard Isanove, pubblicata dalla Marvel Comics a partire dal 5 marzo 2008 con cadenza mensile.\nSi tratta del secondo di una serie di cinque cicli narrativi a fumetti basati sulla saga della Torre Nera di Stephen King. Lo scrittore \u00e8 accreditato come direttore creativo ed esecutivo del progetto.\nMentre la miniserie precedente, \"La nascita del pistolero\", riassumeva gli eventi raccontati nel quarto romanzo della saga letteraria, \"La sfera del buio\", a partire da questa, in cui viene narrato il ritorno di Roland di Gilead e del suo \"ka-tet\" da Mejis a Gilead, gli autori Furth e David propongono materiale del tutto inedito.\nTrama.\nParte prima.\nAd Hambry, nella baronia di Mejis, il \"ka-tet\" formato dai giovani pistoleri Roland Deschain, Cuthbert Allgood e Alain Johns ha sorprendentemente prevalso sui ben pi\u00f9 numerosi avversari, al servizio di Farson il Buono. Ora per\u00f2 i tre giovani devono scappare di fronte al desiderio di vendetta degli uomini di Hambry, guidati da Clay Reynolds, l'ultimo sopravvissuto dei Grandi Cacciatori della Bara.\nMa Alain e Cuthbert si trovano a dover fare a meno dell'aiuto di Roland perch\u00e9 questi, straziato dalla morte dell'amata Susan, ha sparato per la frustrazione al Pompelmo di Maerlyn, una delle sfere dell'Iride del Mago, e la sua mente \u00e8 stata risucchiata dall'oggetto magico, lasciando il suo corpo incosciente. I due riescono a rallentare gli inseguitori uccidendo il cavallo di Reynolds poi, giunti ad un fiume, Cuthbert tenta di guadarlo, convinto che sia il modo migliore per far perdere le loro tracce, ma la corrente \u00e8 troppo forte e solo l'aiuto del pi\u00f9 prudente Alain lo salva dal precipitare, forse fatalmente, in una cascata.\nIntanto gli inseguitori sono a loro volta seguiti dal piccolo Sheemie, spinto dal senso di colpa per non essere stato capace di proteggere Susan, il quale sbaglia strada e raggiunge un luogo chiamato \"Dogan\", dove si imbatte in quello che sembra un cadavere mummificato e inavvertitamente attiva gli antichi macchinari.\nParte seconda.\nMentre Roland, intrappolato nel Pompelmo, fluttua in un modo desolato e giunge a Rombo di Tuono, nel Fine-Mondo, dove gli appare, prima in forma di corvo e poi umana, il suo vecchio nemico Marten, Alain e Cuthbert si ritrovano a dover affrontare il difficile attraversamento di una passarella dall'aspetto troppo fragile, sospesa su un burrone di trenta metri. Dopo che Cuthbert \u00e8 riuscito a portare oltre lo strapiombo i cavalli spaventati, perdendone uno, Alain tenta di fare lo stesso con l'incosciente Roland, ma questi si sveglia nel momento peggiore, rischiando di far precipitare nel vuoto la sfera e di cadere lui stesso: solo l'estrema abilit\u00e0 di Alain risolve la situazione senza danno.\nTagliando il ponte, i giovani pistoleri impediscono il passaggio agli inseguitori, che sono costretti a interrompere la caccia. Reynolds deve rinunciare alla vendetta immediata, solo per rinviarla al momento in cui Gilead cadr\u00e0 di fronte a Farson il Buono.\nSheemie, dopo aver subito una qualche sorta di trattamento da quella specie di robot organico (uno \"psychic enhancer assistant\"), lascia il Dogan senza capire cosa gli sia successo, trasformato in un modo che non pu\u00f2 comprendere.\nParte terza.\nAll'interno del Pompelmo di Maerlyn, Marten mostra a Roland una visione dell'uomo che diventer\u00e0 e gli rivela che rimarr\u00e0 solo e sar\u00e0 diretto responsabile della morte di tutti i propri amici.\nAlain, grazie al dono del \"tocco\" di cui \u00e8 dotato, tenta di raggiungere e liberare la mente di Roland, correndo il rischio di rimanere intrappolato a sua volta. Mentre l'amico sparisce nel nulla davanti ai suoi occhi, Cuthbert deve affrontare da solo un gigantesco lupo mutante che ha attaccato i cavalli. Prima che lui possa intervenire, un altro lupo attacca invece il corpo incosciente di Roland, il quale per\u00f2 si rianima, pur senza svegliarsi, animato da chiss\u00e0 quali forze oscure, e uccide la bestia a mani nude.\nAlain ritorna alla realt\u00e0, senza essere riuscito a liberare Roland, proprio mentre il loro campo viene circondato da un intero branco di lupi mutanti.\nParte quarta.\nAlain e Cuthbert sfoderano tutta la loro abilit\u00e0 di pistoleri nel combattere i mostruosi animali ed hanno la meglio, ma Alain non riesce ad evitare di essere morso al braccio da quelle fauci avvelenate.\nIntanto Marten trasporta Roland a Le Casse Roi Russe, al cospetto di colui che definisce signore ereditario del Medio-Mondo, il Re Rosso, il quale, presentandosi in una forma umanoide che sia sopportabile alla vista e non riduca alla pazzia, accoglie il giovane pistolero dandogli il benvenuto e chiamandolo cugino.\nCuthbert, sparando nel buio a quella che crede essere una nuova minaccia, scopre di aver colpito fatalmente l'innocuo Sheemie. Ma questi, malgrado i due colpi ricevuti nel petto, non solo non muore ma, avvolto in una luce dorata, si serve dei nuovi straordinari poteri di cui \u00e8 stato dotato per liberare Alain dal veleno che avrebbe potuto ucciderlo. Cuthbert gli chiede allora un nuovo miracolo, liberare Roland, e Sheemie, salito in groppa ad un mulo, sparisce nel Pompelmo Maerlyn.\nParte quinta.\nIl Re Rosso, per spiegare le proprie rivendicazioni regali, racconta a Roland che il suo antenato Arthur Eld, antico re dell'Onnimondo, \u00e8 addirittura il proprio padre: in quei tempi remoti, il re ebbe molte amanti, per proseguire la stirpe, fra cui anche una non umana, della razza dei Grandi Antichi del Prim; il frutto di questa unione \u00e8 appunto il Re Rosso, che sostiene di avere dunque diritto pi\u00f9 di ogni altro a regnare.\nRoland e le sue pistole sono il mezzo per penetrare nella Torre Nera, su cui si regge l'ordine del multiverso, che il Re Rosso vuole distruggere per riportare il caos precedente e liberare il popolo del Prim. Il pistolero, rifiutando la proposta del Re Rosso di unirsi a lui per dare inizio alla distruzione e regnare insieme sull'inimmaginabile universo cos\u00ec originato, segna la propria condanna a morte, ma Sheemie interviene giusto in tempo per sottrarlo alla tortura del Re Rosso, prima che questi lo uccida.\nRoland si risveglia nel proprio corpo, con ricordi frammentari dei giorni perduti all'interno del Pompelmo e senza aver idea del destino del suo salvatore, non riapparso insieme a lui. Alain e Cuthbert, sollevati dall'averlo ritrovato prima della conclusione di quel terribile viaggio, presto si rendono per\u00f2 conto di non riconoscere il loro amico in quell'uomo freddo e indifferente.\nGiunti infine a Gilead, i pistoleri vengono festeggiati dall'intera citt\u00e0, che era in lutto per la loro morte, la cui notizia era stata diffusa dai nemici per colpirne il morale. Steven, nell'accogliere Roland, si accorge che il figlio \u00e8 molto cambiato, non in meglio, e gli chiede perdono per aver chiesto troppo da lui. Roland non rivela al padre di essere in possesso del Pompelmo di Maerlyn e gli amici gli coprono le spalle, per lealt\u00e0 verso ci\u00f2 che era per loro, visto che non sanno chi o cosa sia diventato ora: il Roland che conoscevano \u00e8 rimasto indietro sulla lunga via del ritorno.\nContenuti speciali.\nAlla fine di ogni volume, \u00e8 presente una storia che narra di Arthur Eld, progenitore della stirpe dei pistoleri e signore di Onnimondo, e della sua sostituzione, da parte di ignoti nemici del re, con un Uffi malvagio.\nNel quarto volume, \u00e8 presente anche una piccola sezione dedicata al sistema dei dodici Guardiani e dei sei Vettori a loro affidati.\nPubblicazione.\nNegli Stati Uniti la miniserie \u00e8 stata pubblicata in cinque albi mensili, dal 5 marzo 2008 al 2 luglio 2008.\nIn Italia \u00e8 stata pubblicata in quattro albi mensili, dal 24 luglio 2008 al 23 ottobre 2008. L'intera miniserie, raccolta in volume, \u00e8 stata pubblicata nel novembre 2008 dall'abituale editore italiano di Stephen King, Sperling &amp; Kupfer."}
{"id": "2222431", "revid": "104458", "url": "https://it.wikipedia.org/wiki?curid=2222431", "title": "Marruccini", "text": ""}
{"id": "2222436", "revid": "54193", "url": "https://it.wikipedia.org/wiki?curid=2222436", "title": "Agapanti", "text": ""}
{"id": "2222437", "revid": "88740", "url": "https://it.wikipedia.org/wiki?curid=2222437", "title": "I passeri", "text": "I passeri \u00e8 un romanzo di Giuseppe Dess\u00ec pubblicato nel 1955. \u00c8 stato finalista al Premio Strega 1955. Nel 1968 \u00e8 stato tradotto in ungherese. \nIl romanzo riprende i personaggi che erano gi\u00e0 apparsi nel romanzo breve \"Introduzione alla vita di Giacomo Scarbo\", che apparve per la prima volta a puntate su \u00abIl Ponte\u00bb nel 1949, anche se poi venne ripubblicato in forma rielaborata solo nel 1959, dopo che \"I passeri\" era gi\u00e0 uscito.\nTrama.\nRita \u00e8 una ragazza che vive in un villaggio rurale della Sardegna in compagnia della zia Leonia. Si \u00e8 dovuta trasferire l\u00ec, abbandonando la propria famiglia, dopo un litigio con il padre a causa di Giovanni, suo spasimante. Rita ne \u00e8 rimasta incinta, e Giovanni \u00e8 nell'esercito, nelle ultime fasi della Seconda guerra mondiale.\nRita, per passare le lunghe giornate di solitudine, si reca spesso a casa del conte Massimo Scarbo, dove l'amica Susanna lavora come domestica. Susanna \u00e8 cinica ed esperta di vita, e consiglia a Rita di abortire, piuttosto che trovarsi a crescere da sola un bambino. Rita per\u00f2 \u00e8 indecisa sul da farsi.\nIl conte \u00e8 anziano e acciaccato a causa di una ferita riportata durante la prima guerra mondiale, che spesso lo costringe a letto. Dopo aver perso due giovani mogli, l'unico motivo che lo tiene in vita \u00e8 l'aspettare il ritorno del figlio Giacomo, che era andato a combattere in Spagna contro i Franchisti e che tutti, tranne il conte, danno ormai per morto.\nPer alcuni giorni Rita non si reca pi\u00f9 da Susanna, e lei comincia a domandarsi quando l'avrebbe rivista. Le giunge notizia che un soldato americano \u00e8 stato trovato ucciso in una caverna della campagna circostante; nei pressi del corpo \u00e8 stato rinvenuto un ombrellino come quello che Susanna aveva prestato a Rita. Per risalire agli assassini, i carabinieri si mettono a perlustrare tutte le case alla ricerca della ragazza scomparsa. Infine, una notte Rita viene trovata da Susanna, ferita e sporca, nel portico di casa.\nRita, dopo qualche giorno di silenzio, racconta a Susanna che cosa le era successo. Aveva deciso di andare alla caserma per chiedere informazioni riguardo a Giovanni, ma per strada era stata chiamata dal soldato americano, la cui famiglia era originaria di quel paese, e lei aveva accettato un passaggio in jeep da lui. Insieme poi avevano passato la notte ed il giorno dopo, quando due altri soldati li sorpresero, tra un alterco ed una lotta, il soldato fu ferito a morte e Rita in seguito venne picchiata e violentata.\nIn quei giorni si era presentato Manlio Spada, un giovane medico dell'et\u00e0 pressappoco di Giacomo, che era stato cresciuto dal conte quasi come un figlio. Manlio si ricorda di Rita, che aveva baciato una volta pochi anni prima. Manlio \u00e8 ora innamorato di una ragazza che vive al di l\u00e0 delle trincee, e sogna di farsi paracadutare l\u00e0 e raggiungerla. Mentre aspetta che ci\u00f2 si avveri, si prende cura delle varie ferite di Rita, che da allora si era trasferita a vivere dal conte. Giunge quindi il giorno in cui Manlio deve partire. \nLa salute del conte va rapidamente peggiorando, e lui stesso capisce che gli rimane poco da vivere. Per paura che alla sua morte l'avido nipote Timoteo De Luna entri in possesso dei risparmi messi da parte per il figlio, il conte incarica Susanna di assicurarsi che i soldi siano nascosti e glieli affida. Un altro desiderio del conte \u00e8 che Susanna continui ad abitare nella sua casa cos\u00ec che Giacomo, al suo ritorno, potesse trovarla tale e quale a quando l'aveva lasciata. Quando ormai il conte \u00e8 a letto da giorni e non ha pi\u00f9 nemmeno la volont\u00e0 di parlare, Susanna e Rita prendono l'ingente somma di danaro e la nascondono in soffitta. Timoteo De Luna, nel frattempo, si comporta gi\u00e0 da signore nella casa del conte, e viene presto ai ferri corti con Susanna. Timoteo, infatti, stava gi\u00e0 allestendo la fossa in cimitero e aveva gi\u00e0 comprato la bara.\nDopo diversi giorni il conte muore: Susanna viene accusata di furto e finisce in prigione, Rita si ritrova a casa di sua zia Leonia. Susanna, per\u00f2, era riuscita a consegnare a Rita la busta sigillata che conteneva il testamento del conte Scarbo. Rita sa che nel testamento il conte aveva lasciato la casa a Susanna: a momenti vuole bruciarlo, cos\u00ec che la vita possa scorrere senza ulteriori lotte con Timoteo De Luna. Per\u00f2 alla fine si risolve a consegnarlo al dottore del conte e cos\u00ec scagionare Susanna dalle accuse di furto e con il suo aiuto far nascere il proprio bambino."}
{"id": "2222439", "revid": "767487", "url": "https://it.wikipedia.org/wiki?curid=2222439", "title": "NaK", "text": "NaK (o lega sodio-potassio) \u00e8 una lega eutettica formata da due metalli alcalini, il sodio (Na) e il potassio (K).\nSodio e potassio sono solubili in qualsiasi percentuale, ma di particolare rilievo sono le leghe formate da potassio in percentuale sul peso tra il 40% e il 90% in quanto sono liquide a temperatura ambiente.\nL'eutettico di questa lega \u00e8 formato per il 78% del peso da potassio e per il 22% da sodio. Tale eutettico presenta una tensione di vapore di 133,32 Pa alla temperatura di 628,15 K (355 \u00b0C)."}
{"id": "2222442", "revid": "104552736", "url": "https://it.wikipedia.org/wiki?curid=2222442", "title": "Anna Maria Zampieri Pan", "text": "Primogenita degli otto figli di Giuseppe Zampieri, un antifascista del Triveneto, sindaco di Vicenza dal 1948 al 1958 e senatore nel decennio successivo, divenne esponente del movimento studentesco cattolico durante gli anni del liceo e della facolt\u00e0 di giurisprudenza. Inizi\u00f2 a fare giornalismo collaborando con le testate cittadine e divenne consigliere dell'Associazione vicentina della stampa e rappresentante del sindacato giornalisti. Fu, tra l'altro, redattrice del \"Momento vicentino\", addetta stampa e PR dell'Ente Fiera di Vicenza, redattrice-collaboratrice di \"Forme\", una rivista di design e arte industriale pubblicata in quattro lingue.\nSi spos\u00f2 nel 1963 con Mario Pan, imprenditore, con cui ebbe tre figli: Ida Maria, Davide e Marta. All'inizio degli anni Ottanta emigr\u00f2 con la famiglia in Canada, a Vancouver, dove riprese l'attivit\u00e0 giornalistica occupandosi di problemi di emigrazione e visitando le comunit\u00e0 di immigrati italiani per descriverle nei suoi articoli. Dal 1983 al 1990 aveva redatto e diretto il settimanale della British Columbia \"L'Eco d'Italia\". Autrice di Missioni di ieri Frontiere di oggi (2007), Personaggi&amp;Persone (2008), Presenze italiane in British Columbia (2009).\nAttualmente scrive per riviste di lingua italiana in Canada, Italia e Stati Uniti, collabora con agenzie stampa d'emigrazione e continua nell'opera di documentazione della storia italocanadese della \"British Columbia\"."}
{"id": "2222444", "revid": "1305772", "url": "https://it.wikipedia.org/wiki?curid=2222444", "title": "Otsego", "text": ""}
{"id": "2222451", "revid": "599013", "url": "https://it.wikipedia.org/wiki?curid=2222451", "title": "Charles Johnson (cestista)", "text": ""}
{"id": "2222460", "revid": "767487", "url": "https://it.wikipedia.org/wiki?curid=2222460", "title": "Robin Jones", "text": ""}
{"id": "2222468", "revid": "917756", "url": "https://it.wikipedia.org/wiki?curid=2222468", "title": "ALFA 12 HP", "text": "La 12 HP \u00e8 la seconda vettura prodotta dall'ALFA, ovvero la casa automobilistica che in seguito sarebbe diventata l'Alfa Romeo, dal 1910 al 1911. Questa vettura inaugur\u00f2 la gloriosa tradizione sportiva della casa milanese con una vittoria al Primo Concorso di Regolarit\u00e0 di Modena del 1911.\nStoria del modello.\nLa 12 HP \u00e8 una versione pi\u00f9 piccola del primo modello prodotto dall'ALFA, la 24\u00a0HP, e come su quest'ultima, i 12\u00a0HP nel nome si riferiscono alla potenza fiscale. La vettura, progettata da Giuseppe Merosi, fu lanciata sul mercato per proporre una vettura pi\u00f9 economica e meno impegnativa rispetto alla sorella maggiore e ne riprende l'impostazione tecnica di base.\nLa 12 HP \u00e8 dotata di un motore quattro cilindri in linea 2413 cm\u00b3 di cilindrata (alesaggio x corsa\u02d0 80 x 120 mm), con monoblocco e testata fissa in ghisa e distribuzione a valvole laterali comandate da un albero a camme nel basamento mosso da ingranaggi che eroga una potenza di 22 CV a 2.100 giri/min. La potenza viene trasmessa alle ruote posteriori mediante un cambio a tre marce (anzich\u00e9 quattro) collegato al motore da un giunto cardanico. Le ruote a raggi in legno montano pneumatici da 790x90 mm. La carreggiata, sia anteriore che posteriore, \u00e8 di 1300 mm mentre i freni a tamburo agiscono solo sulle ruote posteriori.\nLa vettura, disponibile in versione torpedo o come autotelaio, raggiungeva una velocit\u00e0 massima di 90 km/h ed era in vendita a 9.500 lire. Gi\u00e0 nel 1912 la 12 HP venne sostituita dalla 15 HP, ovvero la 12 HP serie \"B\".\nLa 12 HP \"corsa\".\nLa 12 HP fu la prima ALFA, e di conseguenza la prima Alfa Romeo, ad essere impiegata ufficialmente nelle competizioni, precedendo di qualche mese il debutto della 24 HP alla Targa Florio. L'ALFA decise di partecipare al Primo Concorso di Regolarit\u00e0 di Modena del 1911, una gara di regolarit\u00e0 su 1500 km da percorrersi in una settimana senza eseguire interventi meccanici sulle vetture.\nGiuseppe Merosi prepar\u00f2 una vettura con carrozzeria quattro Baquets e 3 CV di potenza in pi\u00f9 nel motore per affidarle all'esperto collaudatore Nino Franchini e all'esordiente Giuseppe Campari. Dopo una settimana di corsa l'ALFA giunse per prima al traguardo insieme ad altre 7 vetture non penalizzate su 19 partite. Da quest'affermazione nacque la grande tradizione sportiva dell'Alfa Romeo."}
{"id": "2222470", "revid": "1355461", "url": "https://it.wikipedia.org/wiki?curid=2222470", "title": "Pena di morte in Israele", "text": "La pena di morte in Israele \u00e8 desueta in quasi tutte le circostanze. Lo stato israeliano ha ereditato molte delle sue leggi dal Mandato britannico della Palestina, il cui codice penale prevedeva la condanna a morte per alcuni reati, ma nel 1954 ha abolito tale pena tranne che per i casi di genocidio, crimini di guerra, crimini contro l'umanit\u00e0, crimini contro il popolo ebraico e tradimento militare.\nNella storia di Israele risulta un solo civile condannato a morte, non classificato come soldato: Adolf Eichmann, impiccato nel 1962 per crimini di guerra nazisti relativi alla Shoah. In precedenza c'era stata l'esecuzione di Meir Tobianski, soldato israeliano che aveva combattuto la guerra arabo-israeliana del 1948 e che era stato accusato falsamente di tradimento: giudicato colpevole, venne condannato a morte tramite fucilazione (30 giugno 1948). Nel corso degli anni ci sono state altre sentenze di morte, ma finora i ricorsi presentati dalla difesa sono sempre riusciti a ribaltare la sentenza.\nIn molti ritengono che il motivo per cui \u00e8 raro l'uso della pena capitale in Israele sia da ricercare nella dottrina ebraista; tuttavia, vi \u00e8 una certa discussione sul fatto che legge ebraica proibisca la condanna a morte. La Bibbia, per esempio, propugna tale pena per 36 reati (tra cui l'omicidio, lo stupro, l'idolatria e la profanazione del sabato). In ogni caso molti studiosi ebraici hanno interpretato in maniera pi\u00f9 flessibile tali norme per impedire l'esecuzione di innocenti e la pena di morte \u00e8 diventata, di fatto, desueta. La maggior parte degli attuali capi religiosi semiti e dei principali intellettuali israeliani ritiene che la pena di morte non dovrebbe essere utilizzata.\nVigeva invece nel Regno Unito d'Israele per i reati sopra elencati."}
{"id": "2222473", "revid": "300067", "url": "https://it.wikipedia.org/wiki?curid=2222473", "title": "Steve Kuberski", "text": ""}
{"id": "2222474", "revid": "271907", "url": "https://it.wikipedia.org/wiki?curid=2222474", "title": "Fuso orario di Yekaterinburg", "text": ""}
{"id": "2222476", "revid": "339392", "url": "https://it.wikipedia.org/wiki?curid=2222476", "title": "Speak softly love", "text": ""}
{"id": "2222478", "revid": "767487", "url": "https://it.wikipedia.org/wiki?curid=2222478", "title": "Jerome Anderson", "text": "Carriera.\nDopo quattro anni alla West Virginia University, venne scelto dai Boston Celtics al terzo giro del draft NBA 1975 con il numero 53.\nNei Celtics gioc\u00f2 22 partite nel 1975-76, con 2,8 punti a gara.\nFece qualche breve apparizione anche in 4 partite di play-off, vincendo il titolo NBA nella squadra guitata da John Havlicek e Dave Cowens.\nTagliato dai Celtics, gioc\u00f2 negli Indiana Pacers nel 1976-77, disputando 27 incontri con 2,4 punti a partita, prima di essere tagliato alla fine di febbraio.\nDopo un'apparizione nella AABA con i West Virginia Wheels, emigr\u00f2 in Svezia, dove continu\u00f2 la carriera.\nDopo il ritiro, allen\u00f2 in Svezia per 12 anni.\nMor\u00ec nel 2009, a 56 anni, dopo una lunga malattia.\nIl figlio Denzel ha intrapreso anche lui la carriera di cestista professionista."}
{"id": "2222482", "revid": "647919", "url": "https://it.wikipedia.org/wiki?curid=2222482", "title": "Arfemo", "text": ""}
{"id": "2222483", "revid": "287204", "url": "https://it.wikipedia.org/wiki?curid=2222483", "title": "Phytophthora", "text": "Phytophthora \u00e8 un genere appartenente alla classe degli Oomycetes.\nDescrizione.\nUna delle caratteristiche morfologiche principali di questo genere \u00e8 che gli zoosporangi sono portati da rami sporangiofori poco differenziati dalle ife vegetative. A differenza del genere Pythium, gli zoosporangi sono di forma limoniforme e si distaccano dal ramo sporangioforo.\nTassonomia.\nAppartengono al genere Phytophthora molte specie parassite di piante, di cui attaccano il fusto (provocando marciumi del colletto) o i frutti, provocando marciumi tipo l'\"allupatura\" degli agrumi.\nLe specie di maggiore interesse sono:"}
{"id": "2222484", "revid": "287204", "url": "https://it.wikipedia.org/wiki?curid=2222484", "title": "Marcelino Sanchez", "text": ""}
{"id": "2222485", "revid": "344646", "url": "https://it.wikipedia.org/wiki?curid=2222485", "title": "Viroidi", "text": ""}
{"id": "2222486", "revid": "599013", "url": "https://it.wikipedia.org/wiki?curid=2222486", "title": "Charles Dudley", "text": ""}
{"id": "2222489", "revid": "486946", "url": "https://it.wikipedia.org/wiki?curid=2222489", "title": "Don Giovanni d'Austria (XVII secolo)", "text": ""}
{"id": "2222492", "revid": "767487", "url": "https://it.wikipedia.org/wiki?curid=2222492", "title": "Frank Kendrick", "text": ""}
{"id": "2222496", "revid": "599013", "url": "https://it.wikipedia.org/wiki?curid=2222496", "title": "Art Williams", "text": ""}
{"id": "2222500", "revid": "599013", "url": "https://it.wikipedia.org/wiki?curid=2222500", "title": "Harthorne Wingo", "text": "In Italia ha giocato 2 anni a Cant\u00f9 (1976-78) in serie A1 ed ha vinto 2 Coppe delle Coppe, e 2 anni a Mestre (in A2 e promossi in A1, 1978-80)."}
{"id": "2222504", "revid": "287204", "url": "https://it.wikipedia.org/wiki?curid=2222504", "title": "Bruce Gradkowski", "text": "Carriera universitaria.\nBruce al college ottenne vari riconoscimenti e titoli.\nRiconoscimenti:\nTitoli vinti:\nCarriera professionistica.\nTampa Bay Buccaneers.\nGradkowski fu scelto al sesto giro del Draft 2006 dai Tampa Bay Buccaneers. Il 24 luglio 2006 firm\u00f2 un contratto quadriennale del valore di 1,69 milioni di cui 87.500 dollari di bonus alla firma. Debutt\u00f2 nella NFL il 10 settembre contro i Baltimore Ravens. Dopo 3 partite divenne il quarterback titolare e gioc\u00f2 11 partite prima di infortunarsi. Chiuse con 13 partite, 9 touchdown e altrettanti intercetti, un \"passer rating\" di 65,9%.\nNella stagione 2007 fin\u00ec con 4 partite, nessun TD e un intercetto, un \"passer rating\" del 52,4%. Il 30 maggio 2008 venne svincolato.\nSt. Louis Rams.\nGradkowski venne preso il 5 giugno dello stesso anno dagli svincolati dai Rams, il 31 agosto prima dell'inizio della stagione regolare venne rilasciato.\nCleveland Browns.\nIl 2 dicembre 2008 firm\u00f2 con i Browns riuscendo a giocare da titolare nell'ultima partita della stagione regolare senza per\u00f2 portare la squadra al successo. Chiuse con 2 partite di cui una da titolare nessun TD e 3 intercetti, un \"passer rating\" di 2,8%. Il 9 febbraio venne svincolato.\nOakland Raiders.\nIl 10 febbraio venne preso dagli svincolati dai Raiders. Il 22 novembre 2009 debutt\u00f2 da titolare portando i Raiders a vincere 2 partite su 4, purtroppo il 13 dicembre a causa dell'infortunio subito ad entrambe le ginocchia nella partita contro i Washington Redskins fu costretto a rimanere fuori per il resto della stagione. Chiuse con 7 partite di cui 4 da titolare, 6 TD e 3 intercetti, un \"passer rating\" di 80,6%.\nIl 15 marzo rifirm\u00f2 un annuale per un valore di 1,684 milioni di dollari. Il 15 aprile durante i primi allenamenti in palestra si strapp\u00f2 un muscolo pettorale mentre stava alzando dei pesi, a causa di questo infortunio fu operato riprendendo dopo circa un mese.\nDurante la 2 partita della stagione regolare contro i St. Louis Rams ebbe la chance di scendere in campo nel 2\u00ba tempo e port\u00f2 i Raiders a vincere la partita. Purtroppo durante la partita contro i San Diego Chargers fu costretto ad uscire per un infortunio alla spalla. Dopo 4 partite saltate, torn\u00f2 a giocare l'ultimo quarto contro i Pittsburgh Steelers. Si riguadagn\u00f2 il posto da titolare contro i Miami Dolphins ma nelle ultime azioni della partita si infortun\u00f2 nuovamente alla spalla destra. Il 2 dicembre venne messo sulla lista infortunati, finendo la sua stagione travagliata dai vari infortuni. Chiuse con 6 partite di cui 4 da titolare, 5 TD e 7 intercetti, un \"passer rating\" di 66,3%.\nCincinnati Bengals.\nFirm\u00f2 il 29 luglio 2011 un contratto biennale del valore di 4 milioni di dollari. Durante la partita contro i Cleveland Browns subentr\u00f2 al titolare Andy Dalton e grazie a un'azione giocata velocemente port\u00f2 la propria squadra a vincere la partita. Fin\u00ec la stagione con 2 partite, un TD e un intercetto, un \"passer rating\" di 59,7%. Nella stagione 2012 gioc\u00f2 2 partite finendo con 64,6% di \"passer rating\" senza nessun TD e intercetto.\nPittsburgh Steelers.\nIl 13 marzo 2013 firm\u00f2 un contratto triennale del valore di 4,95 milioni di dollari di cui 850\u00a0000 di bonus alla firma. Si ritir\u00f2 alla fine della stagione 2016."}
{"id": "2222505", "revid": "123732313", "url": "https://it.wikipedia.org/wiki?curid=2222505", "title": "Memoriale italiano di Auschwitz", "text": "Il memoriale italiano di Auschwitz fu inaugurato nel 1980 nella citt\u00e0 di O\u015bwi\u0119cim (\"Auschwitz\" in tedesco). Celebrava tutti gli italiani caduti nei campi di concentramento nazisti, \u00e8 stato smantellato nel 2016 , rimontato in Italia, a Firenze, e inaugurato nel maggio 2018 dopo un accurato restauro.\nIl memoriale, voluto dall'ANED, fu realizzato grazie alla collaborazione di alcuni importanti nomi della cultura italiana del Novecento. Il progetto architettonico dello studio BBPR era stato inserito al primo piano del Blocco 21 di Auschwitz I con una spirale ad elica all'interno della quale il visitatore cammina come in un tunnel, rivestita all'interno con una tela composta da 23 strisce dipinte da Pupino Samon\u00e0, seguendo la traccia di un testo scritto da Primo Levi. Dalla passerella lignea che conduceva il visitatore nel tunnel saliva la musica di Luigi Nono, \"Ricorda cosa ti hanno fatto in Auschwitz\". Nelo Risi contribu\u00ec alla realizzazione con la sua competenza di regista.\nStoria.\nFin dall'inizio degli anni Settanta, l'Associazione Nazionale Ex-Deportati (ANED) aveva avviato una riflessione circa la necessit\u00e0 di un memoriale, sollecitando lo studio di architettura milanese BBPR per la sua progettazione e animato una capillare raccolta di fondi necessari alla sua realizzazione. Il 24 aprile 1971 durante una riunione del Comit\u00e9 International d'Auschwitz, Emilio Foa, rappresentante italiano nel Comit\u00e9 e membro dell'ANED di Roma, aveva comunicato l'assenso ricevuto dal Ministero dell'Arte e della Cultura polacco al \u201cprogetto di allestire un'esposizione nazionale italiana ad Auschwitz\u201d e nel febbraio del 1972 la questione del memoriale \u00e8 posta nell'agenda delle cose da fare. \nNel 1975 \u00e8 presentato un primo progetto dello studio BBPR e nell'estate 1978 viene creato un \u201ccomitato operativo\u201d. Tale comitato deve impegnarsi nella raccolta di nuovi contributi e occuparsi della \u201crealizzazione visiva, documentaria e politica\u201d del memoriale. Composto da Gianfranco Maris, Dario Segre, Bruno Vasari, Lodovico Belgiojoso, Emilio Foa, Teo Ducci e Primo Levi, il comitato si riunisce per la prima volta il 7 ottobre presso la sede dell'Aned di Milano. In questa riunione sono discusse \u201cle linee generali delle tematiche che, attraverso la Sezione italiana, s'intende proporre all'attenzione dei visitatori\u201d e Primo Levi \u00e8 incaricato di \u201credigere un testo-base sul quale proseguire le discussioni\u201d. Il 13 novembre del 1978, in una seconda riunione del comitato presso la sede dell'Aned di Torino, il testo di Levi viene discusso: il comitato si riconosce nelle parole di Levi, che diventano la voce della deportazione italiana ad Auschwitz. Inviato immediatamente a Auschwitz, il testo di Levi viene trasmesso a Lodovico Belgiojoso e a Nelo Risi, il quale \u00e8 stato nel frattempo sollecitato per curare la regia del memoriale.\nLa riunione del comitato nello studio BBPR il 24 gennaio 1979 segna l'avvio dell'ultima fase di realizzazione del progetto. In generale, si decide definitivamente che \u201c\"il criterio del memoriale italiano non sar\u00e0 un duplicato delle tante mostre della deportazione, ma un luogo di raccoglimento e di ricordo\"\u201d. L'illustrazione della striscia \u00e8 affidata a un unico artista: Pupino Samon\u00e0.\nNell'estate del 1979 tutto \u00e8 pronto e l'Aned provvede al trasferimento ad Auschwitz non solo dell'opera, ma anche degli operai incaricati del suo effettivo montaggio. I lavori si protraggono per tutto il mese di agosto, con alcuni ultimi ritocchi nel mese di ottobre. Per finire, viene sollecitato Luigi Nono che nel marzo del 1980 concede il suo accordo all'utilizzo permanente del suo nastro \"Ricorda cosa ti hanno fatto in Auschwitz\".\nIl 3 aprile 1980 l'Aned tiene una conferenza stampa di presentazione del progetto suscitando una certa eco sui giornali, il 13 aprile il memoriale \u00e8 inaugurato con una solenne cerimonia e il 24 maggio viene trasmessa sulla Rai \"Testimonianze del terrore: dentro la spirale\", filmato girato da Massimo Sani e Paolo Gazzara in occasione dell'inaugurazione.\nIl cantiere \"Blocco 21\".\nNel 2010, a trent'anni dalla sua inaugurazione, il memoriale versava in stato d'abbandono ed era stato oggetto di pesanti critiche e di un'azione legislativa che, gi\u00e0 all'inizio del 2008, aveva messo in discussione la sua stessa esistenza. L'Aned si mosse per difendere sul piano giuridico la sua opera, mentre l'Istituto bergamasco per la storia della Resistenza e dell'et\u00e0 contemporanea (ISREC Bergamo) coinvolse la Scuola di Restauro dell'Accademia di Brera e i sindacati edili di CGIL, CISL, UIL (Lazio, Lombardia, Nazionale) per un'azione di sensibilizzazione in collaborazione con l'Aned: fu lanciato un manifesto per la salvaguardia del memoriale e organizzato il Cantiere \"Blocco 21\", laboratorio di studio e conservazione, che in settembre si trasfer\u00ec ad Auschwitz e, grazie al lavoro di 32 allievi della Scuola di Restauro di Brera, dopo i rilievi, si spazz\u00f2 via almeno vent'anni di polvere. Il lavoro del Cantiere port\u00f2 all'allestimento di una mostra itinerante (\"Blocco 21\") e all'elaborazione di un progetto di conservazione e integrazione del memoriale (il Progetto Glossa) che fu approvato dall'Aned riunita nel suo XIV Congresso e presentato alle autorit\u00e0 italiane. Bench\u00e9 il manifesto avesse raccolto firme di importanti studiosi, italiani e stranieri, tuttavia il Cantiere non riusc\u00ec a smuovere l'attenzione collettiva.\nSmantellamento del memoriale e trasferimento da Auschwitz a Firenze.\nLe ragioni che avevano messo in discussione l'esistenza del memoriale italiano da parte dell'ente museale di Auschwitz, con l'appoggio del governo polacco e del Consiglio internazionale di Auschwitz, riguardavano le mancate corrispondenze delle \u00ablinee guida emanate dal Museo negli ultimi anni\u00bb le quali asserivano che da tutti i musei e i memoriali ospiti di Auschwitz, fosse richiesto, come requisito essenziale, \u00abun allestimento di taglio pedagogico-illustrativo\u00bb e non, un'opera d'arte, cos\u00ec com'era stata fin dalla sua nascita e fosse fino a quel momento quella del memoriale italiano patrocinata dall'Aned. \nSu questa base, gi\u00e0 nel luglio 2011, la direzione del museo polacco ag\u00ec d'autorit\u00e0 ed esercit\u00f2 l'arbitrio, con una \u00abdecisione unilaterale\u00bb, non solo \u00abdi chiudere il museo al pubblico\u00bb ma di renderlo anche \u00abinaccessibile persino agli studiosi\u00bb. Nessun effetto sortirono \u00abgli appelli dell\u2019Aned e le interrogazioni parlamentari promosse da Sel\u00bb che \u00abchiedevano che l\u2019opera rimanesse al suo posto\u00bb, e per soddisfare i requisiti richiesti dalla direzione, fosse integrata \u00abcon [...] pannelli didattici\u00bb. Il memoriale non solo non fu riaperto, ma ci fu il pressante invito al suo smantellamento altrimenti avrebbe provveduto lo stesso ente museale con il rischio poi di assegnare quello spazio dedicato all'Italia (e a suoi deportati), ad un'altra nazione.\nLo sfratto fu formalizzato il 21 ottobre 2014, ma \u00abgrazie alle pressioni di ANED, il Ministero dei Beni culturali autorizz\u00f2 l'Istituto centrale del Restauro e l'Opificio delle pietre dure di Firenze a realizzare lo smontaggio dell'opera per rimuoverla dal Museo\u00bb, operazione che fu fatta nel 2015, con il trasferimento poi a Firenze all'inizio del 2016. \nLa dura reazione dell'associazione degli ex deportati nei campi nazisti si \u00e8 espressa tramite le parole del presidente Dario Venegoni che ha non solo evidenziato una sorta di censura delle autorit\u00e0 polacche verso l'opera dell'Aned ma ha criticato anche l'operato di tutti i governi che si sono succeduti in Italia dal 2008 in poi, che nulla hanno fatto per difendere quel patrimonio culturale italiano sulla deportazione: \u00ab\"nessuno dei governi che si sono succeduti dal 2008 a oggi ha ottemperato all'elementare dovere di difendere quell'opera d\u2019arte, rilevante bene culturale che ha onorato l\u2019Italia nel mondo, dal tentativo di una prevaricazione politica su un\u2019opera di cultura. Una prevaricazione tanto pi\u00f9 grave, in quanto attuata da un paese nostro partner nell'Unione Europea\"\u00bb e ancora \u00ab\"L\u2019ANED, proprietaria esclusiva del Memoriale, ha rigettato e rigetta con riprovazione ogni tentativo di riscrivere la storia e ogni ipotesi di censura dell\u2019opera, che va salvaguardata nella sua integrit\u00e0, nel rispetto del progetto originario\"\u00bb.\nIl Memoriale italiano di Auschwitz a Firenze.\nIl memoriale ha potuto trovare la sua nuova collocazione fiorentina grazie alla Regione Toscana che, con il sostegno diretto del Presidente Enrico Rossi, ha finanziato il progetto che \u00e8 stato redatto e realizzato dalla Direzione Servizi Tecnici del Comune di Firenze, per ricollocare l\u2019opera. Il Comune di Firenze, con un finanziamento della Regione Toscana, sta inoltre elaborando un progetto per il percorso educativo che si snoder\u00e0 al piano terra dell\u2019EX3, con l\u2019intento di narrare la storia che la stessa opera ripercorre attraverso tele dipinte, testi e musica (si tratta infatti di una opera corale e multimediale), ma anche con l\u2019obiettivo specifico di attualizzare nuovamente il messaggio di difesa della democrazia e di lotta alle dittature e al razzismo attraverso la memoria e la storia. Si tratta di un impegno che la Regione sta portando avanti, soprattutto attraverso il lavoro di formazione con le scuole, fin dagli anni Duemila.\nIl Memoriale \u00e8 stato ufficialmente inaugurato l'8 maggio 2019.\nL'opera, che presentava i segni del tempo, \u00e8 stata totalmente restaurata in soli quattro mesi. Il restauro \u00e8 stato possibile grazie alla Fondazione della Banca CR Firenze \u00abche si \u00e8 fatta carico anche della gestione del cantiere di restauro tramite la Cooperativa Archeologia supervisionata dall\u2019Opificio delle Pietre Dure\u00bb. La parte sonora \u00e8 stata riattualizzata e riprogettata a cura del centro Tempo Reale di Firenze.\nContemporaneamente all'inaugurazione del memoriale, \u00e8 stata inaugurata una imponente mostra, ideata dall'architetto Alberico Barbiano di Belgiojoso che ha occupato tutto il piano terreno del museo. Il tema della mostra, prodotta dell'ANED con il patrocinio della Unione delle comunit\u00e0 ebraiche italiane e dalla Universit\u00e0 degli Studi della Tuscia, \u00e8 stato \"Un filo ininterrotto. La memoria della deportazione e il Memoriale di Auschwitz\". Nell'occasione ai visitatori \u00e8 stato fatto dono di un pieghevole \"storico\" che riproduceva testi di una presentazione del memoriale italiano realizzato nel 1980 per la visita al Memoriale mentre era ad Auschwitz con anche il famoso testo: \"Al visitatore\", scritto da Primo Levi per i visitatori che ad Auschwitz si accingevano ad entrare nella gigantesca spirale del memoriale."}
{"id": "2222507", "revid": "287204", "url": "https://it.wikipedia.org/wiki?curid=2222507", "title": "Curre curre guagli\u00f2", "text": ""}
{"id": "2222508", "revid": "300067", "url": "https://it.wikipedia.org/wiki?curid=2222508", "title": "Henry Bibby", "text": ""}
{"id": "2222509", "revid": "154893", "url": "https://it.wikipedia.org/wiki?curid=2222509", "title": "Curre curre guaglio'", "text": ""}
{"id": "2222511", "revid": "154893", "url": "https://it.wikipedia.org/wiki?curid=2222511", "title": "Ruch\u00e9", "text": ""}
{"id": "2222512", "revid": "121286635", "url": "https://it.wikipedia.org/wiki?curid=2222512", "title": "Etilene vinil acetato", "text": "L'etilene vinil acetato (spesso indicato con la sigla EVA) anche comunemente chiamato Materassina \u00e8 una materia plastica copolimerica di etilene e acetato di vinile. \u00c8 utilizzato per realizzare prodotti particolarmente flessibili ed elastici.\nUtilizzo.\nTrova impiego industriale nella modifica delle propriet\u00e0 elastiche del bitume.\nNella produzione di pannelli solari fotovoltaici vengono usati fogli di EVA per sigillare il tutto. Le celle, assemblate in stringhe e connesse in serie, vengono racchiuse fra due fogli di EVA a formare una sorta di sandwich; poi il pannello solare fotovoltaico, ancora diviso in molti strati: vetro + EVA + celle + EVA + foglio posteriore (\"back sheet\"), viene sottoposto ad un processo di laminazione sottovuoto, che portando l'EVA a temperature superiori a 150 \u00b0C per tempi di circa 10 minuti, permette la polimerizzazione dell'EVA e incapsula ed isola il tutto dall'aria, garantendo cos\u00ec un tempo di vita molto lungo.\nL\u2019EVA espanso \u00e8 inattaccabile da funghi e batteri, anallergico e atossico, per tutte queste propriet\u00e0 viene ampiamente utilizzato nella produzione di giochi colorati per bambini (strutture tridimensionali o tappetini da gioco componibili), negli imballaggi di prodotti di pregio, nella realizzazione di tappeti o accessori per palestre e piscine, o ancora come materia prima dei sandali colorati o intersuole per scarpe sportive. In queste ultime l'EVA \u00e8 usato per la parte ammortizzante che pu\u00f2 essere costituita da EVA \"morbido\" o EVA \"duro\" in base alle esigenze dell'utilizzatore e della categoria della scarpa (asfalto, sterrato, \"trail\", ecc.). L'EVA inizia a non essere pi\u00f9 efficace nell'ammortizzazione dopo 500 -700 km d'uso per il degrado del materiale polimerico dovuto al ripetuto sforzo meccanico, all'azione del calore, dei raggi ultravioletti e dell'ossigeno. L'EVA trova largo impiego anche allo stato vulcanizzato, specialmente come isolante per cavi elettrici.\nL'EVA espanso viene spesso utilizzato anche nel campo della bigiotteria (dove \u00e8 pi\u00f9 comunemente conosciuto con i nomi gomma Crepla, gomma Eva, Fommy o Moosgummi) per creare collane, orecchini e bracciali grazie alla vastissima quantit\u00e0 di colori disponibili e alla facilit\u00e0 con la quale si pu\u00f2 modellare il foglio di EVA."}
{"id": "2222514", "revid": "599013", "url": "https://it.wikipedia.org/wiki?curid=2222514", "title": "Rps", "text": ""}
{"id": "2222516", "revid": "339392", "url": "https://it.wikipedia.org/wiki?curid=2222516", "title": "RpS", "text": ""}
{"id": "2222519", "revid": "767487", "url": "https://it.wikipedia.org/wiki?curid=2222519", "title": "Pario", "text": "Pario (in greco \u03a0\u03ac\u03c1\u03b9\u03bf\u03bd, P\u00e0rion), era una polis della Misia situata nei pressi dell'Ellesponto, nei pressi di Lampsaco; corrisponde all'attuale localit\u00e0 turca di \"Kemer\".\nStoria.\nFondata da coloni greci di Eretria e di Paro, Pario fece parte della Lega delio-attica. Dopo la morte di Alessandro Magno (323 a.C.) cadde sotto il dominio di Lisimaco e in seguito sotto la dinastia degli Attalidi. Dopo che Attalo III, l'ultimo re di Pergamo, nel 133 a.C. lasci\u00f2 in eredit\u00e0 il suo regno a Roma, nel 129 a.C. la regione entr\u00f2 a far parte della provincia romana dell'Asia. Allorch\u00e9 questa provincia fu smembrata, nel IV secolo, Pario entr\u00f2 a far parte della provincia dell'Ellesponto.\nLa citt\u00e0 era famosa per il suo santuario di Eros in cui era ospitata una statua di Prassitele rappresentante il dio alato. La citt\u00e0 possedeva anche un oracolo di Apollo trasportato dalla citt\u00e0 vicina di Adrastea dove era stato eretto dall'architetto Ermocreonte in epoca ellenistica: era un altare notevole sia per le sue dimensioni (era lungo uno stadio), che per la sua bellezza.\nLa \"Vita di Sant'Onesiforo\" attesta l'esistenza di una comunit\u00e0 cristiana a Pario prima dell'anno 180. Da ricordare anche san Menigno di Pario, martire sotto l'imperatore Decio (250 ca.).\nLa citt\u00e0 fu diocesi suffraganea di Cizico prima di diventare, nel VII secolo, diocesi autocefala; sotto Andronico II Paleologo divenne arcidiocesi metropolitana, ma pochi anni dopo, nel 1354, fu soppressa."}
{"id": "2222521", "revid": "51535", "url": "https://it.wikipedia.org/wiki?curid=2222521", "title": "Ivo Julian &quot;Eggman&quot; Robotnik", "text": ""}
{"id": "2222526", "revid": "6923", "url": "https://it.wikipedia.org/wiki?curid=2222526", "title": "Adolfo di Osnabr\u00fcck", "text": "Figlio del conte di Tecklenburg, nella Vestfalia, gi\u00e0 da giovane avvert\u00ec una grande vocazione per la vita religiosa ed entr\u00f2 nell'Ordine Cistercense, poi divenne canonico di Colonia e infine, nel 1216, fu eletto vescovo di Osnabr\u00fcck, incarico che resse con molto zelo cristiano, occupandosi particolarmente di soccorrere i poveri.\nBiografia.\nNacque da Oda von Berg-Altena e dal conte Simone I di Tecklenburg, nobile tedesco al servizio di Federico Barbarossa nelle campagne in Italia e nella terza crociata. Da ragazzo fu mandato a studiare nel monastero cistercense di Altenkamp, fu molto attratto dalla vita religiosa e pronunci\u00f2 i voti religiosi. Fu ordinato sacerdote e divenne canonico del capitolo della cattedrale di Colonia, ma volle tornare nel monastero.\nNel 1216 fu eletto vescovo di Osnabr\u00fcck, dovette attendere che la sua elezione fosse ratificata da papa Onorio III che in un primo momento la rifiut\u00f2, chiedendo che fosse ripetuta. Il 24 settembre 1217 venne ordinato vescovo dall'arcivescovo di Colonia Engelberto di Berg.\nAdemp\u00ec al suo ministero episcopale con estrema modestia, umilt\u00e0 e disponibilit\u00e0, continuando a seguire la regola di San Benedetto. Impieg\u00f2 il danaro proveniente dalle rendite dei suoi possedimenti per beneficare i poveri ed aiutare i malati. Tanto che i benedettini lo ricordano con il titolo di \"Elemosiniere dei poveri\".\nDivenne ricercato da tutti per la sua bonomia. Si occup\u00f2 personalmente dei lebbrosi. Si racconta che un giorno si dedic\u00f2 molto a un lebbroso, perci\u00f2 i preti che lo accompagnavano, per paura di ammalarsi, a sua insaputa condussero il lebbroso in una casa sperduta. Ma il giorno dopo Adolfo trov\u00f2 subito la casa e vi entr\u00f2 restandovi a lungo, quelli che lo accompagnavano, incuriositi, entrarono dentro e trovarono il santo sdraiato sullo stesso letto del lebbroso che nel frattempo era guarito. \nAiut\u00f2 molto anche i monasteri della sua diocesi e riform\u00f2 la regola delle suore di Herzebrock, uniformandola alla Regola benedettina.\nLe cronache riportano che il 5 novembre 1222 concelebr\u00f2 la messa solenne per la consacrazione della chiesa dell'abbazia cistercense di Marienfeld, insieme all'arcivescovo di Colonia Engelberto, al vescovo di Minden Corrado e al vescovo di Paderborn Bernardo di Lippe.\nSant'Adolfo mor\u00ec nel 1224.\nCulto.\nIl Martirologio cistercense fissava la sua memoria liturgica all'11 febbraio, data che venne spostata al 13 febbraio per la sua concomitanza con la memoria della Beata Vergine di Lourdes. Il Martirologio romano, per\u00f2, lo ricorda il 30 giugno.\nAdolfo, alla sua morte, venne sepolto nella cattedrale di San Pietro a Osnabr\u00fcck, la sua tomba divenne meta di pellegrinaggi e molti miracoli furono attribuiti alla sua intercessione.\nVenne inserito nel martirologio cistercense nel 1625, nel 1632 gli venne dedicato un altare nella cattedrale di Osnabr\u00fcck e nel 1651, il vescovo Franz Wilhelm von Wartenberg, con una cerimonia solenne, fece una ricognizione del suo sepolcro, raccolse le reliquie, le ripose in un reliquiario e le espose alla venerazione dei fedeli.\nNelle opere d'arte viene raffigurato nell'atto di soccorrere un ammalato."}
{"id": "2222527", "revid": "729019", "url": "https://it.wikipedia.org/wiki?curid=2222527", "title": "Aeroporto di C\u1ea7n Th\u01a1", "text": "L'aeroporto di C\u1ea7n Th\u01a1 (v: \"S\u00e2n bay C\u1ea7n Th\u01a1\") (IATA: VCA, ICAO: VVCT) \u00e8 un aeroporto Vietnamita che serve la citt\u00e0 di C\u1ea7n Th\u01a1, nel delta del Mekong, in Vietnam.\nL'unica destinazione attualmente servita \u00e8 Hanoi, attraverso sia la Vietnam Airlines che la Jetstar Pacific Airlines."}
{"id": "2222531", "revid": "287204", "url": "https://it.wikipedia.org/wiki?curid=2222531", "title": "Adolfo di Osnabruck", "text": ""}
{"id": "2222532", "revid": "400518", "url": "https://it.wikipedia.org/wiki?curid=2222532", "title": "Catalogo Trumpler", "text": "In astronomia, il Catalogo Trumpler \u00e8 un catalogo astronomico compilato dall'astronomo Robert Julius Trumpler, che lo pubblic\u00f2 nel 1930; conta 37 ammassi aperti, catalogati durante i suoi studi finalizzati a stimare con pi\u00f9 precisione le dimensioni della nostra Via Lattea.\nLa sigla utilizzata nelle carte celesti per gli oggetti di questo catalogo \u00e8 Tr seguito dal numero dell'oggetto; tuttavia, poich\u00e9 come spesso accade, molti oggetti hanno pi\u00f9 designazioni, si tende a indicare il numero del Catalogo Trumpler solo in mancanza di alcuni cataloghi meglio noti, come il Catalogo di Messier (M), il New General Catalogue (NGC) o l'Index Catalogue (IC)."}
{"id": "2222534", "revid": "37401", "url": "https://it.wikipedia.org/wiki?curid=2222534", "title": "Le ultime gocce di vino", "text": "Le ultime gocce di vino (\"The Last of the Wine\") \u00e8 un romanzo storico scritto da Mary Renault e pubblicato nel 1956.\nIl romanzo, ambientato nella Grecia del V secolo a.C., racconta la quasi trentennale Guerra del Peloponneso, dal punto di vista del nobile ateniese Alexis, figlio di Mirone, nato proprio all'inizio del conflitto tra la propria Citt\u00e0 e Sparta, che partecipa e assiste tanto agli eventi bellici quanto alle divisioni interne fra democratici e oligarchici, ma ha anche l'opportunit\u00e0 di apprendere gli insegnamenti filosofici di Socrate.\nIl titolo si riferisce al gioco del kottabos, svolto abitualmente alla fine della cena con le ultime gocce di vino rimaste nelle coppe.\nTrama.\nAtene, V secolo.\nNeonato prematuro, gracile e brutto, destinato ad essere esposto dal padre Mirone il Bello, Alessia viene salvato solo dall'invasione degli spartani, che costringe il padre a prendere le armi, e dall'epidemia di peste che colpisce la citt\u00e0 e uccide la madre, il fratello Filocle di soli due anni e il ventiquattrenne zio paterno Alessia, da cui prende il nome, morto per aver assistito l'amante malato Filone.\nNel corso della dura infanzia \u00e8 trascurato dal padre e maltrattato dalla sua concubina rodia, ma trova un amico nell'insolito compagno del corso di musica, il quarantacinquenne Socrate, e in seguito nel coetaneo Senofonte, figlio di Grillo, e nella giovane seconda moglie del padre, Arete figlia di Arcagora, di soli otto anni pi\u00f9 vecchia di lui.\n\u00c8 ancora ragazzo quando ha inizio la spedizione ateniese in Sicilia e assiste allo scandalo delle erme che costa al brillante ma controverso generale Alcibiade la guida della flotta e la condanna a morte, evitata rifugiandosi nella nemica Sparta.\n\u00c8 diventato ormai un sedicenne di bell'aspetto quando il padre parte per la Sicilia per unirsi alle forze guidate da Nicia e in sua assenza diventa seguace del famigerato Socrate, che secondo l'opinione comune corrompe i giovani insegnando loro a disprezzare i genitori e gli dei, come dimostrerebbe il comportamento del pi\u00f9 illustre dei suoi ex-discepoli, Alcibiade. Al seguito del filosofo ci sono fra gli altri Agatone, Critone, Liside, figlio di Democrate, e il ricco, ambizioso Crizia, da cui Alessia si tiene a distanza perch\u00e9 l'uomo ha tentato di insidiarlo quando lui era troppo giovane per simili approcci.\nQuando la matrigna Arete partorisce una bambina, Alessia, memore di quanto accaduto alla propria nascita, decide di ignorare e distruggere la lettera di istruzioni del padre, che gli ordina di allevare il nascituro, se maschio, e di esporlo, se femmina, salvando in questo modo la vita alla sorellina Carite.\nIntanto, il suo corpo ben formato da un lato gli consente di vincere la gara di corsa sulla lunga distanza per i ragazzi ai Giochi Panatenaici, dall'altro attira l'attenzione di numerosi corteggiatori, a nessuno dei quali rivolge per\u00f2 il proprio favore. Alessia trova invece un amante sincero e onorevole nel venticinquenne Liside, il quale era rimasto colpito da lui fin da un paio di anni prima, ma si era sempre tenuto in disparte, per rispetto e orgoglio, finch\u00e9 Socrate non lo ha invitato ad aiutare il pi\u00f9 giovane a liberarsi di un corteggiatore che ha superato ogni limite di decenza, rivelando cos\u00ec il proprio interesse.\nIntanto, tra i discepoli di Socrate appaiono Senofonte, in passato molto ostile, e soprattutto l'attraente e taciturno Fedone. Alessia scopre che il giovane, di origine aristocratica, \u00e8 uno schiavo, originario di Melo, la cui popolazione \u00e8 stata interamente uccisa o ridotta in schiavit\u00f9 in seguito ad un assedio ateniese, ora costretto a lavorare in un bordello maschile. Solo gli insegnamenti di Socrate l'hanno riportano alla vita e poi i soldi di un altro discepolo, Critone, gli restituiscono anche la libert\u00e0.\nQuando gli spartani violano la tregua e invadono l'Attica, Alessia non ancora maggiorenne si ritrova a servire agli ordini di Liside, filarco della Guardia, per contrastare le scorrerie dei nemici. Per oltre un anno i due sono impegnati con il loro piccolo contingente in scaramucce contro gruppi di invasori, mentre l'esercito guidato da Demostene tiene sotto assedio gli spartani a Decelea.\nIn seguito, mentre gli spartani rimangono attestati sulle loro posizioni, Demostene guida una nuova flotta per portare aiuto alla sfortunata spedizione in Sicilia, ma il suo intervento non pu\u00f2 nulla per evitare la catastrofica sconfitta finale: l'intero esercito ateniese \u00e8 distrutto, migliaia di soldati sono fatti prigionieri e costretti a lavorare fino alla morte nelle terribili latomie siracusane.\nDurante la sacra tregua di Poseidone, Alessia e Liside raggiungono Corinto per partecipare ai Giochi Istmici, l'uno come efebo nella corsa, l'altro come adulto nel pancrazio. Con loro c'\u00e8 anche Aristocle, figlio di Aristone, detto Platone, poco pi\u00f9 giovane di Alessia, lottatore della categoria ragazzi. Mentre Alessia e Platone trionfano nelle rispettive gare, Liside viene sconfitto e gravemente ferito da un avversario enorme, simbolo perfetto della fine dell'ideale apollineo di un atleta elegante e armonico, ugualmente capace di lottare, correre, lanciare e combattere in difesa della propria Citt\u00e0. Per Liside \u00e8 la fine delle competizioni, ma in seguito anche Alessia dovr\u00e0 rinunciare al sogno dei Giochi Olimpici, per un problema al cuore.\nTornati ad Atene, i due compagni sono poco impegnati con la Guardia, perch\u00e9 la guerra viene combattuta soprattutto sul mare. Un giorno, riappare Mirone, dato per morto e sopravvissuto invece tanto alla guerra che alla prigionia nelle latomie. La convivenza con l'uomo, segnato nel corpo e nell'anima, \u00e8 molto difficile e raggiunge il culmine quando Mirone arriva ad accusare Alessia di essere il vero padre della piccola Carite. Oltre a questo, lo stesso rapporto tra Alessia e Liside comincia a deteriorarsi, per crescenti difficolt\u00e0 di comprensione reciproca, tra collera e gelosia; una pericolosa caccia al cinghiale li riappacifica, ma nulla pu\u00f2 pi\u00f9 essere come prima.\nIn seguito Alessia e Liside prestano servizio sulla trireme da guerra \"Sirena\" e contribuiscono a sventare il tentativo di colpo di Stato da parte degli oligarchi a Samo, mentre ad Atene viene instaurato il regime della Boul\u00e9 dei Quattrocento. Rientrano in patria solo quando questo viene abbattuto, viene restaurata la democrazia e viene riaccolto trionfalmente Alcibiade. In Citt\u00e0 ritrovano con piacere Socrate, sempre uguale a se stesso, a discutere nell'Agor\u00e0; tra le facce nuove al suo seguito, c'\u00e8 il brillante Platone, la cui presenza stimola un altro dotato discepolo, Fedone, in un proficuo scontro di menti e antagonismo di idee.\nDopo che Alcibiade, proclamato stratego ma presto rimosso dall'incarico per alcune sconfitte, si \u00e8 ritirato in Tracia, la flotta ateniese ottiene una grande vittoria nella battaglia delle Arginuse, che per\u00f2 viene pagata cara, con l'affondamento di molte navi nel mare in tempesta. Alessia e Liside sono fra i pochi naufraghi sopravvissuti e rientrano in citt\u00e0 in tempo per assistere al processo nel corso del quale gli strateghi accusati di non aver soccorso i naufraghi vengono condannati a morte.\nEntrambi lasciano la flotta e non sono quindi presenti quando questa viene completamente annientata alla battaglia di Egospotami, segnando di fatto la sconfitta definitiva dopo una guerra quasi trentennale.\nSparta sottopone Atene ad un ferreo assedio di mesi, che porta infine gli ateniesi stremati dalla fame ad accettare la resa, che significa la sottomissione agli spartani, ma non la distruzione totale della Citt\u00e0. Durante l'assedio Alessia aiuta segretamente a sopravvivere Liside, ora sposato con la giovane Talia, riducendosi addirittura al disonorevole lavoro di modello per scultori. Ma perde prima la matrigna per colpa della carestia e poi il padre, dopo la resa, a causa del regime oligarchico dei Trenta tiranni, guidato da Crizia, instaurato dagli spartani: Mirone, convinto della correttezza dell'oligarchia, sostiene il regime anche quando diventa via via pi\u00f9 sanguinoso, ma alla fine paga con la vita la propria amicizia con il moderato Teramene. Solo l'intervento di Platone, nipote di Crizia, salva invece la vita a Socrate.\nAlessia e Liside, prima di rimanere a loro volta vittima della tirannia, raggiungono il democratico Trasibulo, esule a Tebe, e partecipano alla campagna di liberazione dal regime dei Trenta, non pi\u00f9 sostenuto dagli spartani. Durante la vittoriosa battaglia decisiva, alla fortezza di Munichia, Alessia riesce a uccidere con le proprie mani Crizia e vendicare il padre, ma Liside viene ucciso. Rispettando le sue ultime parole, Alessia si prende cura di Talia, facendone la propria moglie.\nUn anno dopo, nella Citt\u00e0 in cui \u00e8 stata restaurata la democrazia, Alessia riceve la corona d'ulivo dei liberatori, ma ascolta con tristezza le parole di una delle personalit\u00e0 di spicco del nuovo regime, ostile agli insegnamenti di Socrate come tutti gli uomini di potere prima di lui.\nForma narrativa.\nIl romanzo \u00e8 impostato come una narrazione autobiografica in prima persona.\nIl protagonista Alessia si rivolge talvolta al lettore, nell'ammettere alcune autocensure della propria narrazione, per rispetto delle persone interessate.\nSecondo l'espediente del \"manoscritto ritrovato\", si conclude con un poscritto finale, a firma di un altro Alessia, figlio di Mirone, nipote e omonimo del narratore, filarco della cavalleria ateniese di Alessandro Magno, che riferisce di aver rilegato il libro cos\u00ec come l'ha trovato fra le carte del padre, dopo la sua morte, e che il nonno \u00e8 morto a cinquantacinque anni, durante una caccia."}
{"id": "2222537", "revid": "287204", "url": "https://it.wikipedia.org/wiki?curid=2222537", "title": "Il re deve morire", "text": "Il re deve morire (\"The King Must Die\") \u00e8 un romanzo storico scritto da Mary Renault e pubblicato nel 1958.\n\u00c8 una rilettura storicamente plausibile, priva di elementi fantastici, del mito greco di Teseo e del Minotauro.\n\u00c8 stato seguito nel 1962 da \"Il ritorno di Teseo\" (\"The Bull from the Sea\"). "}
{"id": "2222539", "revid": "1543377", "url": "https://it.wikipedia.org/wiki?curid=2222539", "title": "Kahama", "text": "Kahama \u00e8 un municipio dell'Angola appartenente alla provincia di Cunene. Ha 71.860 abitanti (stima del 2006) ed una superficie di 9.725\u00a0km\u00b2."}
{"id": "2222540", "revid": "287204", "url": "https://it.wikipedia.org/wiki?curid=2222540", "title": "Il ritorno di Teseo", "text": "Il ritorno di Teseo (\"The Bull from the Sea\") \u00e8 un romanzo storico scritto da Mary Renault e pubblicato nel 1962, seguito del precedente \"Il re deve morire\" del 1958.\nIl romanzo racconta la storia del personaggio mitologico greco di Teseo a partire dal suo ritorno da Creta."}
{"id": "2222543", "revid": "1543377", "url": "https://it.wikipedia.org/wiki?curid=2222543", "title": "Kuroka", "text": "Kuroka \u00e8 un municipio dell'Angola appartenente alla provincia di Cunene. Ha 71.860 abitanti (stima del 2006) ed una superficie di 9.725\u00a0km\u00b2."}
{"id": "2222545", "revid": "1543377", "url": "https://it.wikipedia.org/wiki?curid=2222545", "title": "Kuvelai", "text": "Kuvelai \u00e8 un municipio dell'Angola appartenente alla provincia di Cunene. Ha 48.468 abitanti (stima del 2006) ed una superficie di 16.270\u00a0km\u00b2."}
{"id": "2222546", "revid": "1543377", "url": "https://it.wikipedia.org/wiki?curid=2222546", "title": "Kwanyama", "text": "Kwanyama (Kwanhama, Cuanhama) \u00e8 un municipio dell'Angola appartenente alla provincia di Cunene. Ha 211.044 abitanti (stima del 2006) ed una superficie di 20.255\u00a0km\u00b2."}
{"id": "2222547", "revid": "1305772", "url": "https://it.wikipedia.org/wiki?curid=2222547", "title": "Namakunde", "text": "Namakunde \u00e8 un municipio dell'Angola appartenente alla provincia di Cunene. Ha 151.657 abitanti (stima del 2006) ed una superficie di 10.701\u00a0km\u00b2.\nStoria.\nNamacunde fu fondata nel 1900 dal missionario tedesco Wilhelm Ickler. Nel novembre 1915 i tedeschi lasciarono Namacunde, poich\u00e9 divenne una stazione di confine tra l'Africa occidentale portoghese e l'Africa sudoccidentale.\nTrasporti.\nNamakunde si trova sul percorso della ferrovia proposta che collega l'Angola e la Namibia e sulla strada che la collega a Oshikango, Angola."}
{"id": "2222549", "revid": "1543377", "url": "https://it.wikipedia.org/wiki?curid=2222549", "title": "Ombadja", "text": "Ombadja \u00e8 un municipio dell'Angola appartenente alla provincia di Cunene. Ha 147.921 abitanti (stima del 2006) ed una superficie di 12.264\u00a0km\u00b2."}
{"id": "2222551", "revid": "1305772", "url": "https://it.wikipedia.org/wiki?curid=2222551", "title": "Bailundo", "text": "Bailundo \u00e8 un municipio dell'Angola appartenente alla provincia di Huambo. Ha 55.993 abitanti (stima del 2006) ed una superficie di 7.065\u00a0km\u00b2."}
{"id": "2222557", "revid": "1305772", "url": "https://it.wikipedia.org/wiki?curid=2222557", "title": "Chiesa di San Mamete", "text": "Chiesa di San Mamete"}
{"id": "2222558", "revid": "165042", "url": "https://it.wikipedia.org/wiki?curid=2222558", "title": "Bocciarda", "text": ""}
{"id": "2222567", "revid": "1543377", "url": "https://it.wikipedia.org/wiki?curid=2222567", "title": "Userdel", "text": "userdel \u00e8 un comando tipico di molti sistemi operativi Unix e Unix-like che elimina un \"account\" dal sistema.\nPer eseguire questo comando \u00e8 normalmente necessario disporre dei privilegi dell'amministratore (root), e l'utente di cui si intende eliminare l'account non deve essere collegato al sistema.\nSintassi.\nLa sintassi generale di \"userdel\" \u00e8 la seguente:\n userdel [\"opzioni\"] \"nome_utente\"\nLe opzioni variano a seconda del particolare sistema operativo. L'unica comunemente presente \u00e8 -r, che indica di cancellare anche la home directory associata all\"'account\" che si vuole eliminare.\nEsempi.\nElimina l\"'account\" dell'utente mario:\n # userdel mario\nElimina l\"'account\" dell'utente mario, cancellando anche la sua home directory:\n # userdel -r mario"}
{"id": "2222570", "revid": "793215", "url": "https://it.wikipedia.org/wiki?curid=2222570", "title": "Saldatura", "text": "La saldatura \u00e8 il procedimento che permette l'unione fisico/chimica di due giunti mediante la fusione degli stessi, o tramite metallo d'apporto. Tale materiale pu\u00f2 essere il materiale componente le parti stesse che vengono unite, ma pu\u00f2 anche interessare materiale estraneo a esse, detto \"materiale di apporto\": nel primo caso si parla di saldatura \"autogena\" (con o senza materiale d'apporto a seconda dei casi) nel secondo di saldatura \"eterogenea\" o brasatura (in cui la fusione interessa solo il materiale d'apporto). \nRealizza un \"collegamento permanente\" che si differenzia da altri collegamenti permanenti (ad esempio chiodatura o incollatura) che non realizzano la continuit\u00e0 del materiale. Con alcuni processi di saldatura autogena, qualora eseguita correttamente e secondo certi principi, viene garantita anche una continuit\u00e0 quasi totale nelle caratteristiche stesse del materiale delle parti unite.\nNella sua accezione pi\u00f9 ampia la saldatura si riferisce all'unione mediante apporto di calore di diversi materiali tra loro, o con materiali simili, dato che si effettua comunemente ad esempio la saldatura di materie plastiche. Anche il vetro pu\u00f2 essere \"saldato\", ma la saldatura per antonomasia avviene tra metalli.\nStoria.\nFin dal Medioevo si univano parti in ferro riscaldandole al calor giallo-bianco sulla forgia e successivamente martellandole fino a renderle omogenee. Tuttavia, per avere dei procedimenti di saldatura con caratteristiche omogenee e riproducibili, fu necessario arrivare al 1901 con la saldatura ossiacetilenica, in cui si univano le parti per fusione dei lembi. In questo procedimento di saldatura l'energia necessaria alla fusione dei pezzi era fornita dalla combustione di un gas (nel caso specifico acetilene) con ossigeno puro. Raggiungendo temperature sufficientemente elevate (e superiori alla temperatura di fusione del ferro) non era pi\u00f9 necessaria l'operazione di martellatura per unire i pezzi, a tutto vantaggio della semplicit\u00e0 e della ripetibilit\u00e0 dell'operazione.\nAgli inizi del XX secolo si svilupparono generatori elettrici sufficientemente potenti per generare un arco avente una potenza sufficiente alla fusione del ferro. Il primo procedimento di saldatura che fu sviluppato utilizzando l'energia dell'arco elettrico fu il procedimento a elettrodo non protetto, attualmente completamente abbandonato a favore del procedimento a elettrodo rivestito, in cui il rivestimento svolge tutta una serie di funzioni fondamentali per la produzione di un giunto di buone caratteristiche.\nNel 1925 veniva messo a punto il procedimento di saldatura a resistenza, oggi utilizzato ampiamente in ambito industriale per produzioni di grande serie.\nNel corso della Seconda guerra mondiale fu sentita l'esigenza di produrre giunti saldati di buona qualit\u00e0 con una produttivit\u00e0 maggiore di quella che poteva essere data dall'elettrodo rivestito, quindi negli Stati Uniti fu incominciato lo studio dei procedimenti a filo continuo, e in particolare dell'arco sommerso, che permetteva una produttivit\u00e0 e una riproducibilit\u00e0 assolutamente maggiori di quelle dei procedimenti a elettrodo rivestito.\nNel dopoguerra furono sviluppati (anni cinquanta) i procedimenti MIG e MAG per avere una produttivit\u00e0 confrontabile con quella dell'arco sommerso, pur con una maggiore flessibilit\u00e0 di impiego. In parallelo fu sviluppato il procedimento TIG, che permetteva un controllo molto preciso delle caratteristiche della saldatura e una lavorazione continua, che non era permessa dall'elettrodo rivestito.\nInfine negli anni settanta furono sviluppati i procedimenti a energia concentrata, cio\u00e8 \"electron beam\" e laser, che permettono di limitare la zona di materiale modificata dalla saldatura.\nAttualmente sono in corso studi per la saldatura per diffusione, in cui \"non\" si porta a fusione il materiale da saldare, ma si sottopone a pressione a una temperatura sufficientemente elevata perch\u00e9 gli atomi del reticolo cristallino diffondano attraverso la superficie di separazione dei pezzi, in modo da realizzare giunti a temperature relativamente basse.\nDescrizione.\nIl processo di saldatura.\nOgni tipo di saldatura avviene mediante procedimenti differenti e macchinari specifici. Si pu\u00f2 comunque descrivere un procedimento generico che accomuna i diversi processi di saldatura.\nPer realizzare una saldatura di due parti \u00e8 necessario anzitutto preparare i due lembi del giunto mediante quella che viene definita cianfrinatura.\nQuindi il giunto viene scaldato a diverse temperature a seconda del processo impiegato.\nLa saldatura pu\u00f2 avvenire per fusione (passaggio di stato solido/liquido) oppure allo stato solido. Nel primo caso \u00e8 necessario arrivare alla temperatura di fusione dei materiali base utilizzati; nel secondo caso \u00e8 necessario arrivare a temperature inferiori a quelle di fusione ed esercitare una pressione tra i lembi da unire.\nIl calore necessario all'attuazione del processo viene ottenuto con diversi sistemi:\nPer ottenere una saldatura resistente, tecnicamente buona ed esente da imperfezioni, la zona di fusione deve essere protetta da fenomeni di ossidazione e il metallo fuso deve essere depurato da scorie. Per evitare l'ossidazione la saldatura deve avvenire quindi in atmosfera il pi\u00f9 possibile priva di ossigeno (inerte): a tale scopo nella zona in prossimit\u00e0 della saldatura devono essere aggiunte sostanze come gas, borace, silicati e carbonati, che creino una \"nube protettiva\" nei pressi del bagno di fusione e che permettano l'espulsione delle scorie. Nella saldatura ossiacetilenica si produce un'atmosfera \"riducente\", mentre la saldatura ad arco viene effettuata nell'atmosfera prodotta dalla combustione del rivestimento dell'elettrodo o sotto flusso di gas.\nIl metallo di apporto pu\u00f2 essere in forma di barrette o di filo continuo, che vengono avvicinate alla zona di fusione (saldatura a fiamma e saldatura TIG, in inglese \"tungsten inert gas\") o costituire il vero e proprio elettrodo che si fonde a causa dell'arco elettrico che esso stesso provoca.\nPrincipali procedimenti.\nNella tabella sono indicati i principali procedimenti di saldatura, con la denominazione italiana, ISO 4063, quella dell'AWS (\"American Welding Society\") e la sigla usata dall'AWS. Per i particolari del singolo procedimento ci si pu\u00f2 riferire alla voce relativa.\nBrasatura.\nNel processo di brasatura i materiali base non fondono, il metallo d'apporto fonde a temperatura inferiore del materiale base.\nSaldatura a punti.\nDetta anche \"saldatura puntuale\" (\"spot welding\" in inglese) o \"chiodi di saldatura\", spesso realizzata tramite saldatrici a induzione, \u00e8 un tipo di saldatura a resistenza e consiste nel far combaciare le parti di materiale da saldare e nel comprimere i due pezzi mediante una macchina. \nSuccessivamente, il passaggio di energia elettrica scalda i corpi da saldare fino ad arrivare al punto di fusione in meno di 15 secondi, unendo cos\u00ec i due materiali da un chiodo interno particolarmente resistente che dura nel tempo.\nQuesto genere di saldatura \u00e8 adottata in molti centri di presagomatura per rendere staffe doppie prodotte in un unico passaggio pi\u00f9 rigide e quindi maneggiabili.\nSaldatura per \"puntatura\".\nLa \"saldatura per puntatura\" ( \"tack welding\" ), salvo quando il termine non sia utilizzato impropriamente per indicare la \"saldatura puntuale\" di cui sopra, non si riferisce a un particolare processo di saldatura, quanto piuttosto a un'applicazione particolare dei processi di saldatura gi\u00e0 accennati. Si tratta di generare punti di saldatura sul perimetro dei pezzi da unire, senza creare cio\u00e8 un \"cordone di saldatura\" ovvero una saldatura continua senza interruzioni, quanto realizzando molteplici \"punti\" posti a distanze pi\u00f9 o meno regolari tra loro. Questo modo di procedere viene spesso usato per unire parti sottoposte a scarsi sforzi meccanici, o comunque tra le quali la saldatura non debba creare un giunto ermetico. Viene utilizzato tipicamente in processi di saldatura non automatizzati come \"imbastitura\" utile a tenere assieme le parti in vista di una successiva saldatura continua.\nSaldatura a ultrasuoni.\nNella \"saldatura a ultrasuoni\", ad alta frequenza (da 15\u00a0kHz a 40\u00a0kHz) la bassa vibrazione d'ampiezza viene utilizzata per creare calore per mezzo di attrito tra i materiali da saldare. L'interfaccia delle due parti \u00e8 appositamente progettata per concentrare l'energia per la resistenza di saldatura massima. La saldatura a ultrasuoni pu\u00f2 essere utilizzata su quasi tutte le materie plastiche. \u00c8 la tecnologia di termosaldatura pi\u00f9 veloce disponibile.\nApplicazioni principali.\nLa caratteristica principale della saldatura \u00e8 di creare strutture \"monolitiche\", cio\u00e8 strutture che non presentano discontinuit\u00e0 di caratteristiche in presenza dei giunti. Questa particolarit\u00e0 della saldatura \u00e8 di notevole importanza sia quando \u00e8 richiesta una resistenza meccanica uniforme sia quando \u00e8 richiesta una resistenza uniforme ad aggressioni esterne (per esempio alla corrosione). Date queste caratteristiche, la saldatura ha applicazioni notevoli in diversi campi dell'ingegneria:\nVi sono comunque dei casi particolari in cui la saldatura viene utilizzata per unioni \"parzialmente\" continue come nel caso della \"puntatura\".\nControllo delle saldature.\nLe implicazioni di sicurezza collegate all'uso della saldatura, soprattutto nel campo dei recipienti a pressione e dell'ingegneria civile hanno imposto criteri sulla garanzia dell'affidabilit\u00e0 delle saldature. Questo controllo avviene su due fasi distinte:\nControllo e qualifica dei procedimenti di saldatura.\nLa saldatura deve essere effettuata solo da \"personale qualificato\" e utilizzando \"procedimenti qualificati\", le norme di qualifica dei procedimenti variano a seconda del campo di applicazione e a seconda del materiale che deve essere saldato (variabili essenziali). In particolare in ambito europeo si seguono le UNI EN ISO 15614-1:2017 per la qualifica dei procedimenti ad arco voltaico di acciai e leghe di nichel, UNI EN ISO 9606/1:2013 per i saldatori, UNI EN ISO 14732 per la qualifica degli operatori di saldatura mentre negli Stati Uniti si applicano le norme ASME Sect. IX.\nIn genere per qualificare un procedimento devono essere eseguiti dei \"talloni\", che vengono controllati con metodi non distruttivi e da cui sono ricavati \"provini\" per prove distruttive (trazione, pieghe al dritto, pieghe al rovescio, resilienza, durezze etc.)\nControllo dei giunti saldati dopo produzione.\nIl giunti saldati, dopo l'esecuzione, vengono sottoposti a controlli non distruttivi (radiografia, ultrasuoni, liquidi penetranti, ecc.) pi\u00f9 o meno estesi, a seconda dell'affidabilit\u00e0 richiesta al giunto. Inoltre per un numero prefissato di metri di saldatura o di giunti (in dipendenza dal campo di applicazione) vengono prodotti altri talloni che saranno sottoposti a prove distruttive (generalmente quelle pi\u00f9 significative fra quelle gi\u00e0 subite nel corso della qualifica del procedimento).\nSaldabilit\u00e0 dei metalli.\nNelle tabelle seguenti sono presentati i metalli pi\u00f9 usati con un \"rating\" di saldabilit\u00e0: da 0 (saldatura impossibile) a 5 (buona saldabilit\u00e0).\nPosizione di saldatura.\nIn funzione del cordone secondo la norma EN ISO 6947:2011 si distinguono le seguenti posizioni di saldatura:\nTipi di giunti.\nIn base alla posizione relativa dei pezzi da saldare si distinguono i seguenti tipi di giunto"}
{"id": "2222574", "revid": "767487", "url": "https://it.wikipedia.org/wiki?curid=2222574", "title": "Fifth Monarchists", "text": "I Fifth Monarchists o Fifth Monarchy Men (Uomini della Quinta Monarchia) sono un movimento millenarista del '600 inglese.\nLa Quinta Monarchia.\nI Fifth Monarchists si richiamavano a una teoria, basata sul testo del settimo capitolo del libro di Daniele, secondo la quale nella storia del mondo si erano succedute quattro monarchie e la quarta sarebbe stata seguita dalla Quinta Monarchia, quella di Cristo che avrebbe regnato sulla Terra per un millennio con i suoi santi.\nSecondo i Fifth Monarchists (e questo li distingueva da altri millenaristi che avevano un atteggiamento di semplice attesa), i \"santi\" dovevano impegnarsi attivamente per preparare la strada all'arrivo di Cristo. In teoria, ci\u00f2 poteva includere anche l'uso della forza. Di fatto, comunque, la violenza fu pi\u00f9 che altro verbale. La grande maggioranza dei seguaci del movimento ritenevano che i \"santi\" dovessero entrare in azione solo di fronte a un chiaro segno divino. Solo in poche occasioni gruppi di uomini della Quinta Monarchia diedero vita a sollevamenti, che peraltro si rivelarono degli insuccessi.\nIdee politiche e sociali.\nI Fifth Monarchists si organizzavano in congregazioni, legate a figure carismatiche come Christopher Feake, John Rogers, Vavasor Powell, Morgan Llwyd. Erano diffuse soprattutto a Londra, ma anche, per l'influenza di Powell e Llwyd, nel nord del Galles. Nonostante si sentissero e fossero visti come un gruppo distinto e nonostante qualche tentativo di organizzazione in particolare a Londra, ma anche su scala nazionale, i Fifth Monarchy Men restarono sempre \"un movimento scarsamente coordinato\".\nAvversi alla monarchia, sostenevano che a governare dovesse essere un gruppo di eletti del quale vedevano un modello nel sinedrio ebraico. Lo storico Bernard Capp, nel suo libro sugli uomini della Quinta Monarchia, ha osservato che \"non c'era nulla di democratico nel programma dei Fifth Monarchists\" e ha sottolineato il carattere elitista del movimento, notando come solo pochi suoi esponenti, come Mary Cary e soprattutto John Rogers, abbracciarono rivendicazioni legate ai diritti politici. John Spittlehouse sostenne che il voto dovesse essere dato solo agli ufficiali, dicendosi contrario all'estensione ai soldati. Ai dibattiti di Putney, il colonnello Nathaniel Rich si pronunci\u00f2 contro l'estensione del suffragio dicendo che cos\u00ec facendo poteva \"accadere che la maggioranza decida per legge [...] di abolire la propriet\u00e0 privata\".\nCome gli altri movimenti radicali del tempo, erano comunque contrari a una chiesa nazionale e all'imposizione delle decime e condividevano la diffidenza verso la nobilt\u00e0, i monopoli, i grandi mercanti, gli avvocati. Morgan Llwyd sostenne anche la necessit\u00e0 di una ridistribuzione delle terre.\nDiverse erano le idee delle varie congregazioni di Fifth Monarchists sulla posizione delle donne al loro interno. In generale, comunque, era riconosciuto il ruolo di \"profetesse\" come Anna Trapnel.\nDall'esecuzione di Carlo I al Parlamento dei Nominati.\nL'esecuzione di Carlo I fu vista da molti millenaristi come l'inizio di una rivoluzione che si sarebbe estesa al mondo intero con la deposizione di tutti i re e il crollo della Chiesa cattolica. John Spittlehouse, in uno scritto dal significativo titolo \"Rome Ruin'd by Whitehall\" (1650), ammon\u00ec la curia romana che le vittorie dell'Esercito di nuovo modello avrebbero portato Hugh Peter (un noto predicatore radicale) a parlare dalla cattedra di Pietro.\nI Fifth Monarchy Men erano presenti nell'Esercito di nuovo modello, anche con alti gradi come nel caso dei maggiori generali Thomas Harrison e Robert Overton. Quando Harrison fu incaricato di contrastare l'avanzata dell'esercito scozzese i leader di alcune congregazioni gallesi di Fifth Monarchists organizzarono battaglioni costituiti dai loro seguaci per appoggiarlo.\nNei primi mesi del 1653 furono portati attacchi vigorosi contro il Rump Parliament. Tra i pi\u00f9 vivaci oppositori c'erano i Fifth Monarchists, secondo i quali si doveva sciogliere l'assemblea sostituendola con un nuovo parlamento composto soltanto di uomini votati alla causa. Il 20 aprile 1653, Oliver Cromwell mand\u00f2 i soldati a sciogliere il Rump. Un ruolo importante fu giocato da Thomas Harrison.\nIl nuovo parlamento nacque non da elezioni, ma da nomine fatte da Cromwell e dagli alti ufficiali dell'esercito ed \u00e8 per questo conosciuto come \"Parlamento dei Nominati\". I membri del Galles del Nord furono scelti da Harrison e da Vavasor Powell. Tra i \"nominati\" c'erano almeno dodici fifth monarchists, tra i quali lo stesso Harrison e John Carew.\nLo scioglimento del Rump e la creazione di un nuovo parlamento in cui i Fifth Monarchists avevano una buona rappresentanza fece s\u00ec che il movimento cominciasse a vedere in Oliver Cromwell colui che stava aprendo la strada al regno di Cristo.\nLo scioglimento del Parlamento dei Nominati.\nPrima della fine dello stesso 1653, Cromwell sciolse anche il Parlamento dei Nominati e i sentimenti dei Fifth Monarchists nei suoi confronti si capovolsero. Thomas Harrison dichiar\u00f2 che non poteva pi\u00f9 essere al servizio dell'esercito e fu privato dei suoi incarichi. In seguito gli fu ordinato di ritirarsi nella dimora paterna. Robert Overton prosegu\u00ec la sua attivit\u00e0 contro i realisti in Scozia, ma comunic\u00f2 a Cromwell la sua delusione. I predicatori fifth monarchist criticarono duramente Cromwell. Il regime rispose mettendo agli arresti gli autori di prediche e libelli ostili come Feake, Powell, Spittlehouse (insieme al suo editore Livewell Chapman) e John Rogers che continu\u00f2 a predicare dalla finestra della prigione. Anche la \"profetessa\" Anna Trapnel attacc\u00f2 pesantemente Cromwell e pure lei sub\u00ec il carcere.\nL'opposizione dei Fifth Monarchy Men a Cromwell rimase in genere a livello di invettive, per quanto virulente come nel caso del predicatore John Jones che sosteneva che non si doveva considerare un assassino chi avesse ucciso Cromwell. Fece eccezione Thomas Venner che nel 1657 promosse un colpo di mano. L'azione fall\u00ec e Venner fu incarcerato alla Torre fino al 1659. Altri presunti complotti, invece, furono invenzioni del regime usate come pretesto per arrestare esponenti del movimento.\nLa restaurazione.\nCon la restaurazione, la situazione peggior\u00f2 ancora per molti Fifth Monarchy Men.\nNell'ottobre 1660 Thomas Harrison e John Carew, che erano stati tra i membri della commissione che aveva giudicato e condannato a morte Carlo I, furono messi a morte Altri esponenti del movimento, tra i quali Robert Overton e William Allen, furono arrestati con vaghe accuse di complotti. John Rogers e John Canne fuggirono in Olanda. Christopher Feake e Vavasor Powell furono arrestati.\nNel gennaio del 1661 Thomas Venner guid\u00f2 un'altra insurrezione. Il tentativo fu sventato. Venner, catturato, fu giustiziato e la sua testa fu esposta sul ponte di Londra. La rivolta di Venner serv\u00ec anche come pretesto per introdurre restrizioni sulle \"conventicles\".\nNel novembre 1661 fu giustiziato John James, con l'accusa, probabilmente falsa, di complotto e tradimento. Negli anni successivi alcuni Fifth Monarchists furono coinvolti in azioni antimonarchiche come il complotto di Thomas Tong dell'autunno 1662 e la rivolta dello Yorkshire del 1663.\nNel 1671 un sostenitore della Quinta Monarchia, John Mason, fu implicato nei sabotaggi di macchine che furono messi in atto a Londra."}
{"id": "2222576", "revid": "80339", "url": "https://it.wikipedia.org/wiki?curid=2222576", "title": "Onjuj", "text": ""}
{"id": "2222578", "revid": "307923", "url": "https://it.wikipedia.org/wiki?curid=2222578", "title": "Dondon", "text": ""}
{"id": "2222581", "revid": "14691", "url": "https://it.wikipedia.org/wiki?curid=2222581", "title": "Omakipa", "text": ""}
{"id": "2222582", "revid": "2519", "url": "https://it.wikipedia.org/wiki?curid=2222582", "title": "NASA Earth Observatory", "text": "Il NASA Earth Observatory \u00e8 un'organizzazione che cura pubblicazioni online per la NASA.\n\u00c8 la fonte principale di immagini satellitari gratuite e altre informazioni scientifiche riguardo alla Terra consultabile dal pubblico.\nLa sua attivit\u00e0 si focalizza soprattutto sul clima e l'ambiente.\n\u00c8 finanziata dai contribuenti statunitensi con stanziamenti autorizzati dal congresso."}
{"id": "2222584", "revid": "1543377", "url": "https://it.wikipedia.org/wiki?curid=2222584", "title": "Usermod", "text": "usermod \u00e8 un comando tipico di molti sistemi operativi Unix e Unix-like che modifica le informazioni associate ad \"account\" esistenti.\nPer eseguire questo comando \u00e8 normalmente necessario disporre dei privilegi dell'amministratore (root).\nSintassi.\nLa sintassi generale di \"usermod\" \u00e8 la seguente:\n usermod [\"opzioni\"] \"nome_utente\"\nOpzioni.\nLe opzioni variano a seconda del particolare sistema operativo. Tra quelle comunemente presenti vi sono:\nEsempi.\nModifica l\"'account\" per l'utente mario, rendendolo parte dei gruppi supplementari disk e gruppo1 (rimuovendolo dagli altri gruppi supplementari di cui in precedenza era parte) e usando /bin/ksh come \"shell\" predefinita:\n # usermod -G disk,gruppo1 -s /bin/ksh mario"}
{"id": "2222589", "revid": "729019", "url": "https://it.wikipedia.org/wiki?curid=2222589", "title": "Sag\u00f1ay", "text": "Sag\u00f1ay \u00e8 una municipalit\u00e0 di Quarta classe delle Filippine, situata nella Provincia di Camarines Sur, nella Regione del Bicol.\nSag\u00f1ay \u00e8 formata da 19 baranggay:"}
{"id": "2222590", "revid": "287204", "url": "https://it.wikipedia.org/wiki?curid=2222590", "title": "Sagnay", "text": ""}
{"id": "2222592", "revid": "466539", "url": "https://it.wikipedia.org/wiki?curid=2222592", "title": "L'Italiano (rivista letteraria)", "text": "L'Italiano fu una rivista storico-letteraria, fondata nel 1926 a Bologna da Leo Longanesi. Dal 1933 fu pubblicata a Roma e dur\u00f2 fino al 1942.\nStoria.\nIl titolo originale doveva essere \"Il Partigiano\"; poi, probabilmente su consiglio di Gherardo Casini, Longanesi scelse il titolo definitivo.\nLa storia della rivista pu\u00f2 essere divisa in tre periodi: 1) dal 1926 al 1929; 2) dal 1930 al 1936; 3) dal 1937 al 1942.\nPrimo periodo.\nSul numero d'esordio, uscito il 14 gennaio 1926 appare, a firma di Gherardo Casini, il programma del nuovo periodico, che si presenta subito come tradizionalista e patriottico, convinto difensore della genuinit\u00e0 paesana tosco-romagnola alle prese con le minacce della civilt\u00e0 moderna. \"L'Italiano\" si propone soprattutto \u00abd'impedire l'imborghesimento del fascismo, di sostenerne le finalit\u00e0 rivoluzionarie, di colpire a fondo gli avversari di Mussolini, d'inventare un'arte e una letteratura fasciste\u00bb.\nIl direttore del periodico, il giovane Leo Longanesi (avrebbe compiuto 21 anni il 30 agosto), sceglie come sottotitolo \u00abRivista settimanale della gente fascista\u00bb. Come per la \"sorella\" \"Il Selvaggio\", l'impostazione della rivista \u00e8 basata su un sapiente uso della parte figurativa e iconografica. Mino Maccari, direttore de \"Il Selvaggio\", e Longanesi lavorano insieme esprimendo le loro doti di fini disegnatori e stilisti. Camillo Pellizzi \u00e8 l'ideologo della rivista: scriveva gi\u00e0, tra il 1924 e il 1925, che \u00abil nazionalismo rappresentava l'estrema destra della mentalit\u00e0 borghese democratica nata dalla Rivoluzione francese e apparteneva perci\u00f2 alla societ\u00e0 che il fascismo voleva superare\u00bb. Oltre a Pellizzi, \"L'Italiano\" ha pochi altri collaboratori: Domenico Giuliotti, Curzio Malaparte ed Ardengo Soffici (che pubblica un suo articolo gi\u00e0 sul primo numero). Nel numero 12-13 del 7 ottobre 1926 \"L'Italiano\" dichiara la propria avversione alla societ\u00e0 moderna contrapponendovi la borghesia ottocentesca, depositaria dei valori della \u201cvera\u201d Italia. Nel numero successivo annuncia Longanesi l'adesione al movimento \u201cStrapaese\u201d.\nIn questo primo periodo \"L'Italiano\" \u00e8 di tradizionale formato giornale; impaginato su quattro colonne, si distingue per l'eleganza nella composizione, arricchita dall'uso dei disegni (quasi sempre satirici e, nella prima fase, di mano, principalmente, di Longanesi e di Maccari) e per il recupero, divenuto celebre, dei caratteri Bodoni e Aldini, cio\u00e8 della grande tradizione tipografica italiana. Inizialmente esce con periodicit\u00e0 settimanale; dopo qualche mese diventa stabilmente quindicinale.\nSul n. 3, a pag. 4 appare il celebre slogan, ideato da Longanesi stesso, \u00abMussolini ha sempre ragione!\u00bb. La rivista inoltre pubblica i versi scanzonati di Curzio Malaparte, tra cui la famosa \"Cantata dell'Arcimussolini\", apparsa sul n. 7/8/9 del 30 giugno 1927. Tra ottobre e novembre iniziano a scrivere in maniera costante sull'\"Italiano\" Giuseppe Raimondi e Vincenzo Cardarelli ex \"Rondisti\" (\"La Ronda\", pubblicata dal 1919 al 1923, era stata una rivista attorno alla quale era nato un movimento artistico che porta avanti un programma incentrato sull'indipendenza e l'autonomia dell'arte. I rondisti si richiamano allo stile del Manzoni e al classicismo del Leopardi). Successivamente arriveranno altri loro amici del tempo della \"Ronda\", tra cui Riccardo Bacchelli e Giuseppe Ungaretti.\nCon Longanesi e Maccari, parteciperanno tutti quanti, nel 1928, alla realizzazione del pregevole \"Almanacco di Strapaese\". Diviso per mesi e arricchito di riflessioni astronomiche, geografiche, storiche e letterarie, fu definito da Indro Montanelli e Marcello Staglieno \u00abil pi\u00f9 bell'almanacco mai stampato (e che si stamper\u00e0) in Italia\u00bb. Raccolse testi di Bacchelli, Baldini, Malaparte, Longanesi, Soffici, Maccari, Pea, Lega, Morandi, Ricci, Pellizzi, Volta, Montano, Comisso, Ungaretti, Falqui e Lanza. Si apr\u00ec con un'illustrazione recante il motto: \"Le speranze di Strapaese sono i ricordi\". Nel 1928 appare la rubrica \"Kodak\", nella quale Longanesi mostra per la prima volta il suo interesse per la fotografia e il cinema.\nSecondo periodo.\nCon il numero del 9 gennaio 1930 si riduce il formato e aumenta il numero delle pagine, che passano da quattro a dodici. Longanesi sceglie come nuovo sottotitolo \u00abFoglio quindicinale della rivoluzione fascista\u00bb. Inizia la serie dei \u00abRitratti\u00bb; nascono nuove rubriche: \"Barnum Museum\" (una critica alla cultura ufficiale: il Museo offre del mondo l'immagine parziale, incompleta, dei \u00abpezzi forti\u00bb); \"I Misteri dell'Italia\" (le persone comuni scrivono ai potenti) e \"Magazzino\". Le altre rubriche fisse sono:\nLonganesi riserva a s\u00e9 una rubrica: \"L'\u0153il de b\u0153uf\" (\"L'occhio di bue\") in cui analizza un'immagine fotografica particolarmente interessante corredandola con un commento. Longanesi \u00e8 affascinato dall'imparzialit\u00e0 e oggettivit\u00e0 dell'obiettivo (\u00abLe macchine non hanno idee\u00bb). Allo stesso tempo \u00e8 consapevole che una fotografia pu\u00f2 sia restituire un'immagine superficiale della realt\u00e0 ma \u00e8 anche in grado di scorgere la falsit\u00e0 nei volti delle persone e di smascherarne l'ipocrisia.\nNel 1929 Camillo Pellizzi si era trasferito a Londra, come corrispondente del \"Corriere della Sera\". Nei primi anni Trenta Giovanni Ansaldo lo sostituisce come ideologo e ispiratore della rivista. L'avvio della partecipazione di Ansaldo coincide con la fine della fase strapaesana dell\"Italiano\", che sposta il centro della sua attenzione verso la letteratura. Il suo primo contributo, non firmato, risale all'aprile 1931. Firma i propri articoli come \"Stella Nera\". Il principale collaboratore di Longanesi \u00e8 Giovanni Comisso, che ha esordito sulla rivista nel 1927 e pubblica articoli su temi eterogenei, dalla narrativa ai reportage\nSu numero 10 del 1931 \"L'Italiano\" dedica un numero monografico a Giorgio Morandi, che riscuote grandi apprezzamenti. Dopo di esso Longanesi si dedicher\u00e0 sempre pi\u00f9 ai numeri unici, costruiti attorno a inserti fotografici \"di grande bellezza e intensit\u00e0\". Dal marzo dello stesso anno la rivista esce in formato quaderno (18 per 24,5\u00a0cm), con una foliazione aumentata a quaranta pagine. La periodicit\u00e0 passa da quindicinale a mensile (il sottotitolo cambia di conseguenza in \u00abFoglio mensile della rivoluzione fascista\u00bb). Fino al 1930 Longanesi aveva dato un taglio politico all'\"Italiano\". Quell'anno la politica esce dal periodico, che diventa una raffinata rivista d'arte e letteratura: spicca l'uso di caratteri bodoniani e corsivi, con ricche illustrazioni. La pubblicit\u00e0 appare su pagine rosa e verdi. Nel numero di gennaio 1932 appaiono le prime fotografie. Da quell'anno la rivista viene stampata su carta lucida; inoltre una sovraccoperta a colori arricchisce la pubblicazione.\nSempre nello stesso anno Longanesi si trasferisce a Roma, dove porta anche la direzione della rivista. Nel 1933 il doppio fascicolo di gennaio-febbraio \u00e8 tutto dedicato al cinema. Il saggio forse pi\u00f9 interessante \u00e8 \"Il comico nel cinema\" di Charlie Chaplin sulle regole fondamentali del comico filmico. Nel numero speciale compaiono due articoli di Longanesi, a dimostrazione dell'interesse del giornalista per tale forma d'arte. Nel primo ricostruisce la (allora) \"Breve storia del cinema italiano\", nel secondo pezzo esprime il suo giudizio critico sul cinema italiano contemporaneo (\"Film italiano\"). \nD'accordo con Ansaldo, Longanesi decide allora di aprire l'Italiano ai migliori giovani scrittori, indipendentemente dalle loro idee politiche: Alberto Moravia, Elsa Morante, Vitaliano Brancati, Dino Buzzati, Antonio Benedetti, Mario Soldati, Guglielmo Martucci, Mario La Cava, Mario Tobino. Secondo Eugenio Montale \"L'italiano\" riporta quanto di meglio e di pi\u00f9 audace la fronda fascista potesse esprimere in quegli anni.\nCompaiono anche le prime traduzioni di autori stranieri contemporanei. Predominano gli autori francesi: \u00c9mile-Auguste Chartier, Jean Giono, Andr\u00e9 Gide, Julien Green, Jean Cocteau, Blaise Cendrars, Georges Seurat. In secondo luogo gli scrittori di lingua tedesca (della traduzione di \"Mattinata a Sch\u00f6nbrunn\" di Joseph Roth si occup\u00f2 personalmente Ansaldo). Notevole anche la presenza nordamericana: William Faulkner, William Saroyan, John Fante. Longanesi mostra di apprezzare anche gli autori russi dell'Ottocento. Ne \u00e8 testimonianza la pubblicazione di un racconto di Puskin (\"Il moro di Pietro il Grande\") e di alcune pagine di Dostojevskij. Inoltre il terzo numero del 1931 \u00e8 monografico e dedicato alla letteratura russa. Tra i racconti usciti sulle pagine della rivista longanesiana figura anche \"I sicari\", firmato da uno scrittore ancora poco conosciuto in Italia, Ernest Hemingway.\nLa frequenza mensile salta pi\u00f9 volte: per preparare il numero \u00abL'italiano in guerra. 1915-1918\u00bb (\"L'Italiano\" n. 25-26, aprile 1934), Longanesi impiega un anno e mezzo. \nNel periodo che intercorre dalla seconda met\u00e0 del 1935 fino al dicembre del 1936 \u00abL'Italiano\u00bb dedica il suo massimo impegno nella pubblicazione di inediti di giovani scrittori. Racconti e romanzi prendono il sopravvento su tutti gli altri generi di articoli. Escono: \"Scirocco\" di Vitaliano Brancati e \"La spada\" di Dino Buzzati. Nel dicembre del 1936 Longanesi chiude l'anno con un numero monografico, quasi interamente dedicato al disegno caricaturale. \"Mentre le vecchie vignette di Caran d'Arche, di Willette, di Leandre contro gli inglesi stavano riapparendo sui quotidiani italiani, Longanesi pubblic\u00f2 di quegli autori caricature senza riferimenti politici; ma pose loro accanto disegni di Galantara, odiatissimo da Mussolini, ed altri degli antinazisti Otto Dix e George Grosz\".\nTerzo periodo.\nLonganesi, impegnato nella realizzazione di un settimanale d'attualit\u00e0 (\"Omnibus\", il cui primo numero uscir\u00e0 il 3 aprile 1937), dedica sempre meno tempo a \"L'Italiano\". La rivista prosegue le pubblicazioni, con irregolarit\u00e0, uscendo una o due volte all'anno, con fascicoli antologici tripli o quadrupli.\nIl 1939 \u00e8 il 14\u00ba anno di pubblicazione. Curiosamente, per\u00f2, Longanesi mantiene fisso l'anno sul 13. E sar\u00e0 cos\u00ec fino alla fine. La circostanza pu\u00f2 essere spiegata con la grande delusione - professionale e personale - dovuta alla cancellazione di \"Omnibus\", che avviene appunto all'inizio del 1939.\nNel 1941 esce un numero unico (settembre-ottobre, intitolato \u00abRicordo del Positivismo\u00bb). Il fascicolo offre una precisa descrizione degli usi e costumi nazionali, accompagnata dal \u00abPiccolo dizionario borghese\u00bb, una storia delle vicende nazionali dal 1880 al 1941 firmata a quattro mani con Vitaliano Brancati.\nL'ultimo numero de \"L'Italiano\" porta la data di novembre-dicembre 1942.\nL'Italiano Editore.\nNel 1927 \u00abL'Italiano\u00bb diventa anche una casa editrice. Con il nome \u00abL'Italiano Editore\u00bb Longanesi pubblica \"Pane bigio\" di Telesio Interlandi (1927), \"La ruota del tempo. Scritti d'occasione\" di Riccardo Bacchelli (1928), \"La dolce calamita ovvero La donna di nessuno\" di Antonio Baldini (1929), \"Il sole a picco\" di Vincenzo Cardarelli (1929), \"L'almanacco di Strapaese, ossia Il centogusti per l'anno MCMXXIX compilato dai due nani di Strapaese\", \"Campane del Ticino\" di Rosetta Parini Colombi (1931) e \"Linoleum\" di Mino Maccari (1931). La sede della societ\u00e0 coincise con quella della rivista. L'attivit\u00e0 cess\u00f2 dopo il trasferimento di Longanesi a Roma nel maggio 1932."}
{"id": "2222593", "revid": "93436", "url": "https://it.wikipedia.org/wiki?curid=2222593", "title": "Treysa", "text": ""}
{"id": "2222597", "revid": "125149053", "url": "https://it.wikipedia.org/wiki?curid=2222597", "title": "Little Red Corvette", "text": "Little Red Corvette \u00e8 un singolo del cantante e musicista statunitense Prince, pubblicato nel 1982\ndalla Warner Bros. Records ed estratto dall'album \"1999\". \u00c8 una delle canzoni pi\u00f9 conosciute di Prince.\nAll'epoca fu la sua pi\u00f9 grande hit e fu la sua prima canzone a raggiungere la Top-10 negli USA, arrivando al 6\u00ba posto nella classifica Billboard Hot 100. Si piazz\u00f2 bene, contemporaneamente, anche nelle classifiche Pop e R&amp;B, grazie alla dualit\u00e0 di sonorit\u00e0 presenti nelle musiche. La rivista Rolling Stone nella propria lista delle migliori 500 canzoni la classific\u00f2 alla posizione numero 108; mentre l'assolo di chitarra (eseguito dallo stesso Prince) si piazz\u00f2, nella classifica The 100 Greatest Guitar Solos redatta dai lettori di Guitar World, alla posizione numero 64.\nLa Canzone.\nLa canzone combina suoni di una drum machine e di un sintetizzatore con cori rock. La seconda voce \u00e8 di Lisa Coleman. Il testo parla di storia da una notte con una bellissima, ma ambigua, ragazza.\nTracce.\nDella canzone fu pubblicata una versione dance remix 12\". Il disco singolo originale statunitense a 7\", ebbe come B-side \"All The Critics Love U In New York\", mentre la versione per il mercato inglese: \"Lady Cab Driver\" oppure \"Horny Toad\". Sempre nel Regno Unito, varie versioni del singolo 12\" ebbero altre B-side: \"Automatic\" e \"International Lover\" o \"Horny Toad\" e \"D.M.S.R.\". Pi\u00f9 tardi fu commercializzata anche una versione con \"1999\" come doppio A-side.\nVideo Musicale.\nIl video \"Little Red Corvette\" fu diretto da Brian Greenberg e fu reso pubblico nel febbraio 1983. Fu uno dei primi video musicali di un artista nero che ebbe una regolare riproduzione su MTV. Prince arriv\u00f2 subito dopo Michael Jackson (con Billie Jean) ad abbattere la \"color-barrier\" (barriera dei colori)."}
{"id": "2222598", "revid": "1543377", "url": "https://it.wikipedia.org/wiki?curid=2222598", "title": "Justus van Effen", "text": "Biografia.\nJustus van Effen cominci\u00f2 i suoi studi nel 1699, ma alla morte del padre dovette cercare un impiego come istitutore dei figli di famiglie ricche. Fu al servizio prima di una vedova francese, poi del barone Arent van Wassenaer Duivenvoorde, inviato speciale all'incoronazione di Giorgio I di Gran Bretagna (1715). Conobbe Isaac Newton e Alexander Pope. Van Effen fu nominato membro della Royal Society e diffuse le idee di Joseph Addison e Richard Steele sul continente. Nel 1716 entr\u00f2 al servizio del giovane gentiluomo Bernard van Welderen. Dopo una relazione sentimentale infelice, nel 1719 fece un viaggio in Svezia e visse alla corte delle regina Ulrica Eleonora di Svezia. Nel 1721 divent\u00f2 istitutore del giovane Maarten Jacob Huysman, con il quale si rec\u00f2 a Leida per studiare diritto. Nel 1727 si diplom\u00f2 con una tesi intitolata \"Disputatio juridica de Poena Furti Manifesti\" (Over de straf bij diefstal op heterdaad, Sulla pena per furto), scritta insieme al suo allievo. In seguito si rec\u00f2 in Inghilterra insieme al suo allievo Van Welderen per assistere all'incoronazione del re Giorgio II di Gran Bretagna. Van Effen trascorse gli ultimi anni della sua vita come impiegato presso il Land's Magazijn voor de Oorlog, un'occupazione procuratagli da Van Welderen. Mor\u00ec nel 1735.\nOpere letterarie.\nNel 1713 insieme a Willem Jacob 's Gravesande e Prosper Marchand diresse il giornale \"Journal litt\u00e9raire de la Haye\". Tradusse in olandese \"A Tale of a tub\" di Jonathan Swift e in francese \"Robinson Crusoe\" di Daniel Defoe. Nel 1730 fu direttore di un settimanale, \"Hollandsche Spectator\", che imitava il giornale inglese \"The Spectator\". Qui scriveva pezzi didascalici e moralizzanti in olandese su vari argomenti relativi alla vita olandese del suo tempo. Attacc\u00f2 la mania delle pulizie delle casalinghe olandesi, la ricerca di titoli, l'eccessivo purismo, gli eccessi nel mangiare e nel bere, lo sciovinismo e il provincialismo bigotto. Il suo stile \u00e8 freddo e sobrio. Van Effen cercava di usare la lingua parlata. Famoso \u00e8 il suo racconto \"Kobus en Agnietje\" (Kobus e Agnietje), pubblicato dall\"'Hollandsche Spectator\" nel 1731.\nBibliografia.\n\"Mr. Justus van Effen. Uit de Hollandse Spectator. Een bloemlezing samengesteld, ingeleid en van aantekeningen voorzien door P. Maassen\", 1980 (Justus van Effen. Dall'Hollandse Spectator. Un'antologia compilata da P. Maassen, con introduzione e annotazioni di P. Maassen, 1980)."}
{"id": "2222599", "revid": "729019", "url": "https://it.wikipedia.org/wiki?curid=2222599", "title": "San Fernando (Camarines Sur)", "text": "San Fernando \u00e8 una municipalit\u00e0 di Quarta classe delle Filippine, situata nella Provincia di Camarines Sur, nella Regione del Bicol.\nSan Fernando \u00e8 formata da 22 baranggay:"}
{"id": "2222603", "revid": "2050449", "url": "https://it.wikipedia.org/wiki?curid=2222603", "title": "America's Least Wanted", "text": "America's Least Wanted \u00e8 l'album d'esordio degli Ugly Kid Joe, pubblicato nel 1992 per l'etichetta discografica Mercury Records.\nIl titolo \u00e8 una parodia della famosa frase tipica americana \"America's Most Wanted\" (pi\u00f9 ricercato d'America). Nel 1992 l'album arriv\u00f2 al ventisettesimo posto della classifica Billboard 200 della rivista statunitense \"Billboard\". Dall'album furono estratti e pubblicati come singoli, quattro brani: \"Neighbor\", \"Everything About You\" , \"Busy Bee\" e \"Cats in The Cradle\"."}
{"id": "2222605", "revid": "104458", "url": "https://it.wikipedia.org/wiki?curid=2222605", "title": "Chad Fleischer", "text": "Biografia.\nSpecialista delle prove veloci originario di Vail, Chad Fleischer esord\u00ec in campo internazionale in occasione dei Mondiali juniores di Geilo/Hemsedal 1991, piazzandosi 13\u00ba nella discesa libera. Disput\u00f2 la sua prima gara in Coppa del Mondo il 12 dicembre 1993 sulle nevi di Val-d'Is\u00e8re, giungendo 68\u00ba in supergigante, e debutt\u00f2 ai Giochi olimpici invernali a , dove non port\u00f2 a termine n\u00e9 il supergigante n\u00e9 la combinata. Ai suoi primi Campionati mondiali, Sierra Nevada 1996, fu 22\u00ba nella discesa libera, 26\u00ba nel supergigante e 27\u00ba nella combinata; l'anno dopo, nella rassegna iridata di Sestriere, si classific\u00f2 invece 18\u00ba nella discesa libera e 31\u00ba nel supergigante.\nAi XVIII Giochi olimpici invernali di , sua ultima presenza olimpica, fu 34\u00ba nel supergigante e non complet\u00f2 la combinata. Nella stagione successiva colse il suo unico podio in Coppa Europa, il 22 dicembre ad Altenmarkt-Zauchensee (3\u00ba in supergigante), e partecip\u00f2 ai Mondiali di Vail/Beaver Creek, dove si piazz\u00f2 23\u00ba nella discesa libera e 6\u00ba nel supergigante vinto a pari merito dall'austriaco Hermann Maier e dal norvegese Lasse Kjus. Un mese dopo, il 10 marzo in Sierra Nevada in Spagna, conquist\u00f2 l'unico podio in Coppa del Mondo di carriera, arrivando 2\u00ba in discesa libera alle spalle di Kjus per 16 centesimi di secondo.\nNel 2001 prese parte a Sankt Anton am Arlberg ai suoi ultimi Mondiali, classificandosi 11\u00ba nella discesa libera e non completando il supergigante, e il 29 dicembre 2001 termin\u00f2 l'attivit\u00e0 agonistica concludendo 10\u00ba nella discesa libera di Coppa del Mondo disputata a Bormio."}
{"id": "2222606", "revid": "767487", "url": "https://it.wikipedia.org/wiki?curid=2222606", "title": "San Jose (Camarines Sur)", "text": "San Jose \u00e8 una municipalit\u00e0 di Quarta classe delle Filippine, situata nella Provincia di Camarines Sur, nella Regione del Bicol.\nSan Jose \u00e8 formata da 29 baranggay:"}
{"id": "2222608", "revid": "117001957", "url": "https://it.wikipedia.org/wiki?curid=2222608", "title": "Sistema T", "text": "Il sistema T \u00e8 composto da membrana cellulare invaginata organizzata in tubuli che decorrono perpendicolarmente alle miofibrille accoppiandosi a fianco dei sarcomeri.\nAlle due estremit\u00e0 i tubuli si allargano, formando piccole cisterne fra le quali si trova il tubulo trasversale.\nQuesti sistemi T sono posti ad anello attorno a ciascun miocita e sono situati in corrispondenza delle linee Z. Si presume che l'apparato serva a portare il potenziale d'azione contemporaneamente a ogni fibrilla della cellula muscolare. Sezionando la miocellula longitudinalmente si possono notare le due cisterne del reticolo sarcoplasmatico e, in mezzo, una sezione del sistema T. L'insieme di queste tre strutture viene chiamato triade."}
{"id": "2222609", "revid": "321906", "url": "https://it.wikipedia.org/wiki?curid=2222609", "title": "Teste e funghi", "text": ""}
{"id": "2222614", "revid": "106908", "url": "https://it.wikipedia.org/wiki?curid=2222614", "title": "Desmina", "text": "La desmina \u00e8 un filamento intermedio di tipo III che si trova vicino alla linea Z nei sarcomeri. Essa serve a mantenere parallele le miofibrille muscolari.\nStoria.\nLa proteina fu purificata per la prima volta nel 1977, il gene fu definito nel 1989 e il primo topo knockout fu creato nel 1996. La desmina viene espressa solamente nei vertebrati, anche se proteine omologhe si trovano in molti organismi differenti. \u00c8 una proteina 52kD, subunit\u00e0 dei filamenti intermedi nel tessuto muscolare scheletrico, nel tessuto muscolare liscio e nel tessuto miocardico.\nStruttura.\nLa proteina \u00e8 formata da una parte centrale costituita da un'alfa elica costante, da una testa variabile costituita non da una alfa elica, e da una coda carbossi-terminale.\nLa desmina, come tutti i filamenti intermedi non mostra polarit\u00e0 quando \u00e8 assemblata.\nLa parte centrale consiste di 308 amminoacidi con un'alfa elica spiralizzata costituita da dimeri e da tre \"linker \"ad interromperla. Il corpo centrale si connette alla testa, formata da 84 amminoacidi con molta arginina, serina e residui aromatici. La testa \u00e8 molto importante nell'assemblaggio del filamento e nelle interazioni dimero-dimero. La coda \u00e8 responsabile dell'integrazione dei filamenti e dell'interazione con le proteine e con gli organelli.\nProbabili funzioni.\nLa funzione della desmina \u00e8 stata dedotta attraverso degli studi sui topi knockout, tuttavia il meccanismo fondamentale del suo funzionamento \u00e8 tuttora sconosciuto. Queste funzioni possono essere il risultato di interazioni con altre proteine e non specificamente con la desmina. \u00c8 necessario compiere ulteriori ricerche su come la desmina si esprima ed interagisca e le interazioni della desmina all'interno della cellula muscolare per determinarne l'esatto funzionamento.\nLa desmina \u00e8 uno dei primi marker proteici per il tessuto muscolare durante l'embriogenesi e si trova nei somiti dei mioblasti. \u00c8 presente nella fase iniziale dello sviluppo delle cellule muscolari in bassi livelli ed aumenta man mano che la cellula si avvicina alla differenziazione finale. Una proteina simile, la vimentina \u00e8 presente in livelli maggiori durante l'embriogenesi mentre la desmina \u00e8 presente in livelli maggiori dopo la differenziazione. Questo suggerisce che ci possa essere una qualche interazione tra le due proteine nel determinare la differenziazione delle cellule muscolari. Tuttavia, il topo knockout per la desmina si sviluppa normalmente e va incontro a serie difficolt\u00e0 solamente pi\u00f9 avanti nella vita. Dal momento che la desmina \u00e8 espressa in bassi livelli durante la differenziazione, un'altra proteina dev'essere in grado di sostituire la funzione della desmina nelle prime fasi dello sviluppo ma non in seguito.\nLa desmina \u00e8 anche importante per quanto riguarda l'architettura e la struttura della cellula muscolare in quanto congiunge i diversi componenti del citoplasma. Il sarcomero \u00e8 un componente delle cellule muscolari composto di filamenti e di proteine motorie di miosina che permettono alla cellula di contrarsi. La desmina forma un'impalcatura attorno al disco Z del sarcomero e lo connette al citoscheletro subsarcolemmale (la parte citoplasmatica della membrana cellulare muscolare). Collega le miofibrille in larghezza unendo i dischi Z. Attraverso la sua connessione con il sarcomero la desmina collega l'apparato contrattile al nucleo cellulare, ai mitocondri e alle aree postsinaptiche al termine dei neuroni. Questi collegamenti mantengono l'integrit\u00e0 strutturale e meccanica della cellula durante la contrazione ed aiutano anche nella trasmissione della forza e nel sostegno del peso longitudinale. Si ha qualche prova che la desmina possa anche connettere il sarcomero alla matrice extracellulare attraverso i desmosomi, il che potrebbe svolgere un ruolo importante nella comunicazione tra la matrice e il sarcomero, che pu\u00f2 regolare la contrazione del muscolo e il movimento.\nInfine, la desmina potrebbe essere importante per la funzionalit\u00e0 dei mitocondri. Quando la desmina non funziona propriamente si verificano anomalie nella distribuzione, nel numero, nella morfologia e nella funzione dei mitocondri. Dal momento che la desmina collega i mitocondri al sarcomero essa pu\u00f2 trasmettere informazioni sulle contrazioni e sulla necessit\u00e0 di energia e attraverso questo regolare la respirazione aerobica della cellula.\nFenotipo knockout.\nQuando il gene che codifica per la desmina \u00e8 reso inattivo (\"knockout\") non \u00e8 pi\u00f9 in grado di funzionare correttamente. I topi con il gene per la desmina \"knockout\" si sviluppano normalmente e sono fertili, tuttavia presto dopo la nascita iniziano a mostrare dei difetti nei muscoli scheletrici, lisci e cardiaci; in particolare sono colpiti il diaframma e il cuore. I topi privi di desmina risultano pi\u00f9 deboli e si stancano pi\u00f9 facilmente dei topi normali. Inoltre, le fibre muscolari sono maggiormente propense a rimanere danneggiate durante la contrazione, presumibilmente poich\u00e9 la desmina \u00e8 responsabile di mantenere le fibre muscolari allineate. I topi privi di desmina mostrano anche una funzionalit\u00e0 mitocondriale indebolita.\nDesminopatie.\nMiopatia legata alla desmina (Desmin Related Myopathy - DRM) o desminopatia \u00e8 un sottogruppo delle miopatie miofibrillaried \u00e8 il risultato di una mutazione nel gene che codifica per la desmina, che gli impedisce di formare filamenti proteici, formando invece aggregati di desmina e altre proteine all'interno di tutta la cellula. I sarcomeri si disallineano e il risultato \u00e8 la disorganizzazione delle fibre muscolari. Questa mutazione provoca anche la morte per apoptosi o per necrosi della cellula muscolare. La cellula muscolare pu\u00f2 risultare disorganizzata anche perch\u00e9 gli aggregati possono interrompere le altre strutture dei filamenti e/o la normale funzione cellulare. Le desminopatie sono malattie molto rare e finora sono state diagnosticate solamente in 60 pazienti. Tuttavia, questo numero probabilmente non rappresenta accuratamente la popolazione colpita a causa delle frequenti diagnosi sbagliate o sottostimate.\nSintomi.\nSintomi comuni della malattia sono la stanchezza e l'atrofia nei muscoli distali degli arti inferiori che si estende alle mani e alle braccia, quindi al tronco, al collo e alla faccia. Spesso ne consegue un indebolimento respiratorio.\nForme.\nTre sono i principali tipi di ereditariet\u00e0 di questa malattia: autosomica dominante, autosomica recessiva e \"de novo\". La forma pi\u00f9 grave \u00e8 quella autosomica recessiva, che \u00e8 anche quella che mostra per prima i sintomi. Coinvolge solitamente tutti e tre i tessuti muscolari e porta all'insufficienza cardiaca e respiratoria cos\u00ec come occlusione intestinale. La forma autosomica dominante mostra invece pi\u00f9 tardi i propri sintomi ed ha una progressione pi\u00f9 lenta. Solitamente coinvolge soltanto uno o due dei tessuti muscolari. Le malattie de novo si presentano quando si forma una nuova mutazione nella persona, che non \u00e8 stata ereditata da nessuno dei due genitori. Questa forma presenta un'ampia gamma di sintomi e varia a seconda della mutazione che ha avuto luogo.\nCure.\nAttualmente non esiste cura per la desminopatia ma sono disponibili delle terapie per alleviare i sintomi."}
{"id": "2222618", "revid": "287204", "url": "https://it.wikipedia.org/wiki?curid=2222618", "title": "Sipocot", "text": "Sipocot \u00e8 una municipalit\u00e0 di Seconda classe delle Filippine, situata nella Provincia di Camarines Sur, nella Regione del Bicol.\nSipocot \u00e8 formata da 46 baranggay:"}
{"id": "2222625", "revid": "339392", "url": "https://it.wikipedia.org/wiki?curid=2222625", "title": "DOTE", "text": ""}
{"id": "2222626", "revid": "767487", "url": "https://it.wikipedia.org/wiki?curid=2222626", "title": "Siruma", "text": "Siruma \u00e8 una municipalit\u00e0 di Quinta classe delle Filippine, situata nella Provincia di Camarines Sur, nella Regione del Bicol.\nSiruma \u00e8 formata da 22 baranggay:"}
{"id": "2222629", "revid": "6923", "url": "https://it.wikipedia.org/wiki?curid=2222629", "title": "Peel 50", "text": ""}
{"id": "2222631", "revid": "767487", "url": "https://it.wikipedia.org/wiki?curid=2222631", "title": "Tigaon", "text": "Tigaon \u00e8 una municipalit\u00e0 di Quarta classe delle Filippine, situata nella Provincia di Camarines Sur, nella Regione del Bicol.\nTigaon \u00e8 formata da 23 baranggay:"}
{"id": "2222634", "revid": "348765", "url": "https://it.wikipedia.org/wiki?curid=2222634", "title": "Dolo (torrente)", "text": ""}
{"id": "2222643", "revid": "599013", "url": "https://it.wikipedia.org/wiki?curid=2222643", "title": "Dimo Tonev", "text": ""}
{"id": "2222644", "revid": "124656549", "url": "https://it.wikipedia.org/wiki?curid=2222644", "title": "Energie rinnovabili in Africa", "text": "Fonti di energia rinnovabili sono utilizzate in molti paesi africani per soddisfare il fabbisogno energetico locale. Piccoli impianti di produzione energetica eolici, solari e geotermici sono presenti in molte localit\u00e0 dell'Africa e forniscono energia nelle zone pi\u00f9 remote dove manca una rete di distribuzione.\nContesto generale.\nL'Africa \u00e8 il continente pi\u00f9 grande e popoloso del mondo dopo l'Asia. Circa un terzo della popolazione non ha accesso all'elettricit\u00e0. Come altri prodotti della tecnologia (per esempio Internet), la disponibilit\u00e0 di energia elettrica \u00e8 presente soprattutto in alcuni paesi (in particolare Libia, Egitto e Sudafrica); escludendo questi casi particolari, la stima della percentuale di popolazione con accesso all'elettricit\u00e0 scende al 20%, con picchi negativi del 5% nei paesi meno sviluppati. La maggior parte delle centrali elettriche di grandi dimensioni sono state costruite fra gli anni cinquanta e sessanta, e carenze nella loro manutenzione fanno s\u00ec che molte di esse oggi producano energia solo per una frazione della loro capacit\u00e0 originaria.\nUna pi\u00f9 capillare diffusione dell'energia viene considerato uno degli elementi chiave nella lotta alla povert\u00e0 e nel rilancio dell'economia dell'Africa, ed \u00e8 fra gli obiettivi espliciti che le Nazioni Unite si sono poste rispetto allo sviluppo del continente nel nuovo millennio.\nRuolo dell'energia rinnovabile.\nPer i paesi africani che stanno emergendo o cercano di emergere dalla condizione di sottosviluppo, in generale, l'utilizzo di combustibili fossili non viene considerato un'opzione percorribile per colmare le attuali lacune di approvvigionamento energetico, data la sempre maggiore scarsit\u00e0 di tali risorse a livello planetario e le conseguenti implicazioni di ordine politico ed economico.\nIl sistema di reti elettriche esistente raggiunge solo una piccola parte del territorio; sebbene alcuni progetti siano in corso per ampliare tale sistema, le caratteristiche demografiche dell'Africa, in cui la gran parte della popolazione \u00e8 distribuita e dispersa in vaste aree rurali, rendono irrealistico ipotizzare che le reti fisse possano raggiungere capillarmente la popolazione. Questa distribuzione della popolazione \u00e8 anche il motivo, per esempio, per cui la telefonia fissa in Africa ha una penetrazione enormemente inferiore a quella mobile.\nIn questo contesto, la soluzione energetica che appare pi\u00f9 applicabile in Africa consiste nella produzione di energia attraverso piccoli impianti distribuiti sul territorio e destinati a soddisfare le esigenze locali, soluzione che \u00e8 stata adottata anche in molte realt\u00e0 rurali nel resto del mondo. La produzione energetica a partire da fonti rinnovabili (idroelettrica, eolica, solare, geotermica) sarebbe particolarmente conciliabile con le necessit\u00e0 di basso impatto ambientale proprie del mondo agricolo, ma anche di altri settore chiave dell'economia dei paesi africani, come il turismo. Questa linea di sviluppo energetico per l'Africa \u00e8 sostenuta da numerose autorit\u00e0 nazionali e internazionali sia nella stessa Africa che nel resto del mondo.\nGli impianti per la produzione di energia solare ed eolica, in particolare, presentano numerose caratteristiche particolarmente adatte a una realt\u00e0 demografica e geografica come quella delle grandi aree rurali dell'Africa subsahariana. Entrambi i tipi di impianti sono fortemente scalabili, e possono quindi essere impiegati per soddisfare le esigenze energetiche di comunit\u00e0 di diverse dimensioni, nonch\u00e9 adattati nel caso che tali esigenze mutino nel tempo (per esempio in seguito all'ingrandirsi di un insediamento). Inoltre, si tratta di impianti modulari che possono subire guasti localizzati (per esempio la rottura di un pannello solare) senza perdere del tutto la propria funzionalit\u00e0, caratteristica adatta all'impiego in localit\u00e0 remote dove la manutenzione potrebbe essere sporadica e i tempi di intervento in caso di guasto non rapidi. Questa maggiore affidabilit\u00e0 degli impianti di questo tipo rispetto alle centrali elettriche pi\u00f9 tradizionali li rende anche consigliabili in aree geografiche soggette a conflitti.\nEnergia solare.\nMolti paesi africani godono di un numero elevato di giorni di sole all'anno; oltre l'80% del territorio riceve quasi 2000 kW di energia solare all'ora per metro quadro. Uno studio recente mostra che un impianto solare che coprisse lo 0,3% della superficie del Nordafrica basterebbe a soddisfare il fabbisogno energetico dell'intera Unione europea. Numerosi progetti per la produzione di energia solare, anche su grande scala, sono gi\u00e0 in corso in molti paesi africani, inclusi Sudafrica e Algeria.\nSebbene l'energia solare sia usata in occidente per fornire energia a grandi agglomerati urbani, in Africa il suo impiego \u00e8 particolarmente indicato per soddisfare fabbisogni energetici locali, per esempio relativi al rifornimento di energia elettrica per piccole comunit\u00e0 e per alimentare impianti di desalinazione, pompaggio e purificazione dell'acqua, contribuendo in questo modo a uno dei problemi pi\u00f9 diffusi dell'Africa subsahariana, ovvero la scarsa disponibilit\u00e0 di acqua potabile incontaminata e di acqua per l'irrigazione. Il Kenya \u00e8 un paese particolarmente adatto per fare da apripista in questo settore, essendo dotato di un ministero dell'agricoltura particolarmente ben finanziato ed efficiente, che ha dato tra l'altro vita a un importante centro per la ricerca agricola, il Kenya Agricultural Research Center. \nNonostante i costi relativamente elevati di installazione e messa in opera di queste tecnologie, sulla lunga distanza esse risulterebbero pi\u00f9 economiche di altre basate sui combustibili fossili. Insieme ad altre iniziative, come quelle portate avanti dalla rete SEARNET che diffonde presso gli agricoltori africani il know-how necessario per l'immagazzinamento di acqua piovana, l'uso di pompe idriche a energia solare potrebbe mutare radicalmente le condizioni di vita degli agricoltori di gran parte del continente. Iniziative basate sull'utilizzo di fonti idriche ed energetiche rinnovabili stanno emergendo in moltissimi paesi, inclusi Botswana, Etiopia, Kenya, Malawi, Ruanda, Tanzania, Uganda, Zambia e Zimbabwe.\nEsempi.\nUn impianto di pompaggio dell'acqua alimentato ad energia solare \u00e8 stato installato nel 2004 a Kayrati, in Ciad, come risarcimento per la popolazione locale in cambio della terra sottratta all'agricoltura a favore della produzione petrolifera. In Sudan sono gi\u00e0 presenti centinaia di stazioni di pompaggio simili, che hanno dimostrato la convenienza economica dell'operazione.\nEnergia eolica e del moto ondoso.\nL'Africa dispone di una grande quantit\u00e0 di coste dove la disponibilit\u00e0 di energia eolica e di energia del moto ondoso sono abbondanti. Queste risorse, e in particolare quelle eoliche, si concentrano in corrispondenza di particolari elementi topografici come coste, catene montuose e altri canali naturali, e sono distribuite in modo molto meno omogeneo rispetto alla disponibilit\u00e0 di energia solare. Per esempio, mentre sulla costa occidentale il potenziale di produzione di energia eolica \u00e8 stimato intorno ai 3.750 kW\u00b7h, l'Africa Centrale \u00e8 da questo punto fortemente svantaggiata.\nAttualmente, il pi\u00f9 grande impianto per la produzione di energia eolica dell'Africa si trova a Koudia Al Baida, in Marocco; altri due grandi impianti sono in costruzione a Tangeri e Tarfaya. Ci sono progetti in corso anche per una serie di grandi impianti presso Citt\u00e0 del Capo, in Sudafrica.\nEnergia geotermica.\nMolti paesi africani, soprattutto in Africa orientale, hanno un elevato potenziale di produzione di energia geotermica. Particolarmente ricca da questo punto di vista \u00e8 la zona della Rift Valley che si estende fra Eritrea, Etiopia, Gibuti, Kenya, Uganda e Zambia.\nFinora, solo il Kenya ha iniziato a sfruttare il potenziale geotermico del suo territorio, che viene stimato intorno ai 2000 MWe. Il Kenya ha iniziato a produrre energia geotermica nel 1956, e ha realizzato il pi\u00f9 grande impianto del continente, Olkaria II, gestito da Kengen, che amministra anche un impianto pi\u00f9 vecchio, Olkaria I, e ne sta preparando un terzo, Olkaria III.\nL'Etiopia dispone di un singolo impianto geotermico, ma non lo utilizza a pieno regime. Lo Zambia ha in progetto la costruzione di numerose centrali, ma al momento i lavori sono fermi per mancanza di finanziamenti. Eritrea, Gibuti e Uganda hanno appena iniziato a studiare in modo sistematico le possibilit\u00e0 offerte dal territorio.\nCi sono casi isolati significativi di uso di energia geotermica applicata all'agricoltura, come la fattoria Oserian in Kenya, dove vecchi impianti abbandonati dal gestore Kengen sono stati recuperati e vengono utilizzati per scaldare le serre per la floricoltura. In aggiunta, il calore coinvolto nel processo geotermico viene utilizzato per mantenere stabile la temperatura della serra. Il calore pu\u00f2 essere utilizzato anche per la cottura dei cibi, contribuendo cos\u00ec a ridurre la dipendenza dalla combustione del legno.\nBiocombustibili.\nI biocombustibili non sono considerati, in generale, una fonte energetica promettente per il futuro sviluppo dell'Africa, a causa dell'impatto ambientale. Combustibili di origine biologica sono comunque molto diffusi nell'Africa subsahariana, soprattutto per il riscaldamento delle abitazioni. Fa eccezione il Sudafrica, che ha infrastrutture energetiche pi\u00f9 simili a quelle europee. L'uso che viene fatto di questo genere di combustibili in Africa \u00e8 comunque estremamente inefficiente e contribuisce alla diffusione di malattie respiratorie.\nAspetti economici.\nGli impianti per la produzione di energie rinnovabili hanno, in generale, un costo proibitivo per comunit\u00e0 come quelle delle zone rurali africane, dove non di rado il reddito medio \u00e8 inferiore a 1 dollaro al giorno. Anche nell'ipotesi che tali impianti fossero forniti da terze parti, occorre considerare che l'approvvigionamento elettrico delle zone rurali scarsamente popolate costituisce un tipo di investimento poco remunerativo e di scarso interesse per le societ\u00e0 private. Di conseguenza, le strategie energetiche dei governi e delle comunit\u00e0 africane devono essere basati sull'identificazione di modalit\u00e0 e fonti di finanziamento.\nUna proposta che \u00e8 stata avanzata tra l'altro dal Programma delle Nazioni Unite per l'Ambiente (UNEP), con riferimento ai paesi africani produttori di petrolio come la Nigeria (o, pi\u00f9 recentemente, il Ghana) \u00e8 l'istituzione di un sistema di crediti per cui i paesi europei ripagherebbero i combustibili fossili di origine africana, almeno in parte, attraverso il finanziamento diretto o indiretto di progetti di approvvigionamento energetico presso i paesi produttori di tali combustibili.\nIl potenziamento delle strutture energetiche \u00e8 anche un settore ideale per i finanziamenti da parte di organizzazioni politiche e ONG che si dedicano alla lotta contro la povert\u00e0, poich\u00e9 costituisce un punto di partenza fondamentale per il rilancio di molti settori dell'economia nonch\u00e9 per la creazione di un sistema scolastico e universitario efficace. Inoltre, in questo settore \u00e8 possibile contribuire direttamente attraverso l'invio di materiali anzich\u00e9 denaro, cosa che riduce il pericolo di usi impropri dei finanziamenti legati per esempio alla corruzione politica.\nSempre l'UNEP ha sviluppato un programma di prestiti mirati verso i paesi africani esplicitamente diretto alla creazione di impianti per la produzione di energia rinnovabile. Questo progetto ripeterebbe esperienze gi\u00e0 concluse con successo in altri paesi, come l'Indian Solar Loan Programme che in India ha portato alla realizzazione di numerosi impianti solari e anche gi\u00e0 in alcune aree dell'Africa soprattutto settentrionale (Tunisia, Marocco, Kenya). Altre iniziative UNEP in Ghana, Kenya e Namibia hanno portato alla definizione di piani governativi per la politica ambientale rispetto al mutamento climatico. Fra questi si distingue in particolare il programma REED (Rural Energy Enterprise Development, \"sviluppo dell'impresa energetica rurale\") che finanzia gli imprenditori che producono energie pulite in diversi paesi dell'Africa occidentale e meridionale.\nGli impianti geotermici sono fra quelli che presentano costi iniziali di costruzione e messa in opera particolarmente proibitivi per i paesi poveri dell'Africa. La realizzazione di un sito pu\u00f2 costare milioni di dollari ed essere un fallimento economico se la fonte di calore risulta inaffidabile.\nIn ogni caso, il ritorno dell'investimento iniziale \u00e8 sempre relativamente lento, tanto che il Punto di pareggio pu\u00f2 richiedere anni per essere raggiunto. I paesi che intendono percorrere questa via dovranno quindi disporre di finanziamenti internazionali significativi. Un esempio \u00e8 il Kenya, in cui la produzione di energia geotermica \u00e8 stata largamente finanziata dalla Banca Mondiale."}
{"id": "2222645", "revid": "767487", "url": "https://it.wikipedia.org/wiki?curid=2222645", "title": "Tinambac", "text": "Tinambac \u00e8 una municipalit\u00e0 di Terza classe delle Filippine, situata nella Provincia di Camarines Sur, nella Regione del Bicol.\nTinambac \u00e8 formata da 44 baranggay:"}
{"id": "2222649", "revid": "287204", "url": "https://it.wikipedia.org/wiki?curid=2222649", "title": "Camiguin", "text": ""}
{"id": "2222659", "revid": "344052", "url": "https://it.wikipedia.org/wiki?curid=2222659", "title": "Marco Birocco", "text": ""}
{"id": "2222665", "revid": "963244", "url": "https://it.wikipedia.org/wiki?curid=2222665", "title": "Troiani", "text": ""}
{"id": "2222666", "revid": "1226", "url": "https://it.wikipedia.org/wiki?curid=2222666", "title": "Sistema t", "text": ""}
{"id": "2222669", "revid": "125874424", "url": "https://it.wikipedia.org/wiki?curid=2222669", "title": "Beppe Convertini", "text": "Biografia.\nBeppe nasce a Martina Franca il 20 luglio 1971.\nInizia la propria carriera nello spettacolo nel 1987, partecipando per due edizioni al Festival della Valle D'Itria a Martina Franca che lascia dopo la maturit\u00e0 per studiare all'Universit\u00e0 degli Studi di Torino, vincendo una borsa di studio, alla Facolt\u00e0 di Economia e Commercio. Nel 1989 contemporaneamente agli studi universitari, intraprende la carriera di modello, calcando le passerelle dei pi\u00f9 grandi stilisti, a Milano, Parigi, New York, diventando testimonial di vari marchi nazionali ed internazionali. Successivamente partecipa ad alcune produzioni televisive, radiofoniche, teatrali e cinematografiche. Nel 1994 debutta sul grande schermo con il film \"Belle al bar\" di Alessandro Benvenuti, con Eva Robin's, ed in TV con il Festivalbar su Italia 1, con Amadeus e Federica Panicucci. L'anno successivo conduce lo spazio giovani della trasmissione \"Canzone d'autore\" di Rai Uno.\nDebutta a teatro nel, \"Il passerotto\", con Leopoldo Mastelloni, al teatro antico di Taormina, palcoscenico che lo vedr\u00e0, negli anni a venire, protagonista come conduttore di festival. Nella seconda met\u00e0 degli anni novanta \u00e8 inviato del programma, \"Chi c'\u00e8... c'\u00e8,\" su Rete 4 condotto da Silvana Giacobini. Ottiene una parte nel film, \"Il cielo in una stanza\" di Carlo Vanzina con Ricky Tognazzi ed Elio Germano. Dal 22 ottobre 2000 interpreta il ruolo di \"Giulio Stocchi\" nella soap opera di Canale 5, \"Vivere\", che lo terr\u00e0 impegnato fino al 2003. Nel 2004 \u00e8 il protagonista del film \"Il fidanzato ideale\", diretto da Claudio Bozzatello e distribuito dalla Eagle Pictures.\nNell'estate 2004 conduce \"Estate sul 2\" su Rai 2 con Maria Teresa Ruta. Nel 2006 conduce, su Rai Radio 2, il programma radiofonico \"Gente della notte\" e sul grande schermo con il film \"I giorni perduti\" con Giancarlo Giannini e Katia Ricciarelli. Successivamente, nel 2010 parteciper\u00e0 alla Festival del Cinema di Venezia con il film fuori concorso, \"Secondo tempo\", e, nel 2012, al Festival del cinema di Taormina con il film \"Baci salati\". Sempre nel 2012, lavora nella fiction \"Fratelli detective\", diretta da Rossella Izzo, con Enrico Brignano, in onda su Canale 5. In tourn\u00e9e teatrale per due stagioni con lo spettacolo, \"Sex in the City,\" di Luca Biglione, dove interpreta il ruolo di Mr Big.\nA teatro ritorna nel ruolo di Chuck nella \"piece\" teatrale \"Off\" per la regia di Enrico Maria Lamanna. Debutta alla regia nel 2012 con lo spettacolo teatrale \"Ars Amandi\", musiche, parole ed immagini d'amore in tourn\u00e9e nei musei italiani. Quest'ultimo lavoro lo impegna come autore, attore, regista e produttore: il successo di \"Ars Amandi\" continua anche nel 2013 con un secondo anno di tourn\u00e9e, dove ai musei e lungo la penisola, si aggiungono svariati teatri.\nDal 2012 al 2014 partecipa al programma \"Brave ragazze\" su Rai Radio 2, ed in seguito lo si vede impegnato nel programma radiofonico \"Che ci faccio qui\", sempre su Rai Radio 2. Nell'estate del 2014 partecipa al Festival di Todi con la pi\u00e8ce teatrale \"'Vico Sirene\"' per la regia di Enrico M. Lamanna con Massimiliano Gallo e Francesco di Leva.\nll 19 dicembre 2013 inaugura al Palazzo Ducale di Martina Franca la sua mostra \"Un girotondo di pace... sulla via di Damasco\", racconto video fotografico della sua missione umanitaria nel campo profughi siriano ad Aarsal nell'autunno 2013.\nNel 2015 interpreta, nel ruolo di Franco, la fiction in onda su Canale 5, \"Le 3 rose di Eva 3\", per la regia di Raffaele Mertes con Anna Safroncik, Luca Ward e Roberto Farnesi.\nNel 2015, ricopre il ruolo di Antonino nel film, \"Io che amo solo te\", regia di Marco Ponti, prodotto dalla IIF, con la collaborazione di Rai Cinema, con Riccardo Scamarcio, Laura Chiatti, Michele Placido, Luciana Littizzetto, Maria Pia Calzone.\nNel 2016, interpreta il ruolo di Lorenzo nella serie televisiva, \"Non dirlo al mio capo\", per la regia di Giulio Manfredonia, prodotta da Lux Vide per Rai 1, con Vanessa Incontrada.\nNel 2017 \u00e8 sul set della commedia cinematografica \"Un figlio a tutti costi\", regia di Fabio Gravina con Maurizio Mattioli, Roberta Garzia, Ivano Marescotti nel ruolo di Nettuno Tritone e del thriller \"Le grida del silenzio\", per la regia di A. Sasha Carlesi, nel quale interpreta Maurizio, con Alice Bellagamba e Manuela Zero. Conduce nello stesso anno il programma \"L'Italia in vetrina\", talk show trasmesso su Sky. \n\u00c8 testimonial della campagna \"Indifesa\" di \"Terre Des Hommes\" in difesa delle bambine schiave domestiche, contro lo sfruttamento e la violenza sulle minori in Italia e nel mondo. \nNel marzo 2014 la sua mostra video fotografica \"Un girotondo di pace... sulla via di Damasco\", racconto video fotografico della sua missione umanitaria per Terre Des Hommes nel campo profughi Siriano di Arsaal al confine Siriano Libanese, fa tappa al Palazzo Ducale di Martina Franca e al Mad Zone di Roma.\nTestimonial delle edizioni 2010-2012-2014-2016-2018 del Convivio mostra mercato di beneficenza e del Convivio 2014 a favore di \"Anlaids\", svoltosi a Milano.\nNel luglio 2017 parte per una nuova missione umanitaria, come volontario di Terre Des Hommes, al centro profughi Siriano a Zarqa, in Giordania il cui racconto video fotografico diventa una mostra \"SI RIAccendono i colori della PACE\", inaugurata al Palazzo Ducale di Martina Franca quindi a Roma al Palazzo Doria Pamphili e successivamente alla Milano Art Gallery nel capoluogo Lombardo nel 2018.\nNel giugno 2018 parte per una missione umanitaria per Terre Des Hommes nelle baraccopoli della Birmania che viene raccontata dalla mostra video fotografica \"La loro vita non \u00e8 un gioco\" a Palazzo Lombardia a Milano e a seguire al Palazzo Ducale di Martina Franca!\n\"I Bambini di Nessuno\" \u00e8 il racconto fotografico con i diari di bordo delle ultime missioni umanitarie del conduttore e attore Beppe Convertini per Terre Des Hommes nei campi profughi Siriani ad Aarsal al confine Siriano Libanese e a Zarqa al confine Siriano Giordano e nelle baraccopoli del Myanmar.\nIl libro edito da Admaiora esce in concomitanza della mostra video fotografica \"La loro vita non \u00e8 un gioco\" che racconta l'ultima missione in Myanmar.\nConduce a Radio RID nel 2019 il programma \"Attualmente diverso\" in cui commenta i fatti del giorno su politica, economia, sociale e attualit\u00e0. \nNel 2019 \u00e8 al timone de \"La vita in diretta Estate\" su Rai 1 insieme a Lisa Marzoli.\n\u00c8 conduttore di \"Linea verde\" su Rai1 con Ingrid Muccitelli nel 2019/2020.\nNel dicembre 2019 conduce, sulle reti Rai, la 30\u00aa edizione di \"Telethon\", maratona di beneficenza con Paolo Belli, Eleonora Daniele, Antonella Clerici, Camila Raznovich, Ingrid Muccitelli, Alessandro Greco, Lorena Bianchetti, Arianna Ciampoli.\nDal 2010 lavora al fianco dei City Angels in aiuto ai senzatetto. \nDal 29 giugno 2020 conduce ogni mattina dal luned\u00ec al venerd\u00ec alle 12 in coppia con Anna Falchi \"C'\u00e8 tempo per...\" su Rai1.\nDal 20 settembre 2020 torna alla conduzione di \"Linea verde\" per il secondo anno con Ingrid Muccitelli tutte le domeniche su Rai 1.\nNel dicembre 2020 conduce la 31\u00aa edizione di \"Telethon\", maratona di beneficenza con Paolo Belli e Arianna Ciampoli su Rai 2.\nDal 3 luglio 2021 conduce su Rai 1, con Anna Falchi, \"Uno Weekend\". \nDal 15 agosto, sempre su Rai 1, conduce \"Azzurro. Storie di mare\".\nDal 26 settembre 2021 torna alla conduzione di Linea Verdeper il terzo anno.\nDurante le Olimpiadi Tokyo 2020 conduce \u2018\u2019Il futuro in gioco\u2019\u2019 Su Rai 2 per SOS Villaggi dei Bambini Onlus oltre ad essere il testimonial della campagna nell\u2019estate del 2021.\nA partire dal 28 novembre 2021 conduce \u201cEvoluzione Terra\u201d su Rai 1 alle 10:25 tutte le domeniche!\nNel dicembre 2021 conduce la 32\u00aa edizione di \"Telethon\", maratona di beneficenza con Anna Falchi, Paolo Belli e Arianna Ciampoli su Rai 1.\nPremi.\nUno Weekend"}
{"id": "2222671", "revid": "466539", "url": "https://it.wikipedia.org/wiki?curid=2222671", "title": "Station Agent", "text": "Station Agent (\"The Station Agent\") \u00e8 un film del 2003 scritto e diretto da Tom McCarthy.\n\u00c8 stato uno dei pi\u00f9 apprezzati film statunitensi indipendenti del 2003, ricevendo svariati premi, dal premio del pubblico al Sundance Film Festival al premio della giuria al Festival di San Sebastian. Il National Board of Review l'ha scelto come uno dei migliori dieci film dell'anno.\nTrama.\nFinbar McBride \u00e8 un appassionato di treni, affetto da nanismo, che vive a Hoboken, nel New Jersey, trascorrendo le proprie giornate lavorando con Henry, il vecchio proprietario di un negozio di ferromodellismo e le serate guardando riprese di treni in compagnia di altri appassionati.\nAlla morte di Henry, riceve in eredit\u00e0 dall'amico una stazioncina ferroviaria in disuso, in uno sperduto paesino di campagna, Newfoundland, e vi si trasferisce, ben felice di potersi allontanare dalla citt\u00e0, dove la sua diversit\u00e0 \u00e8 un peso costante nel rapporto con gli altri. La convinzione di potervi trascorrere la desiderata vita di solitudine e tranquillit\u00e0 \u00e8 per\u00f2 messa in discussione dall'incontro con l'estroverso Joe, gestore di un furgoncino-fast food collocato proprio di fronte alla sua stazione, che non sa resistere al piacere della conversazione con qualunque interlocutore ed ha l'incombenza di un padre malato, e con Olivia, artista che si \u00e8 isolata dopo la tragica morte del figlio e il divorzio.\nCoinvolto suo malgrado nelle loro esistenze, Finbar si apre a questi nuovi rapporti personali e non solo matura un'importante amicizia con entrambi, ma comincia una timida relazione con la giovane bibliotecaria Emily."}
{"id": "2222674", "revid": "135491", "url": "https://it.wikipedia.org/wiki?curid=2222674", "title": "The Station Agent", "text": ""}
{"id": "2222675", "revid": "599013", "url": "https://it.wikipedia.org/wiki?curid=2222675", "title": "Michele Rocco", "text": "Giocava nel ruolo di centrale.\nCarriera.\nLa carriera di Michele Rocco comincia nel 1983 nel , in Serie C1. Nel 1985 passa all'Antares Vittorio Veneto, in Serie B, con la quale al termine della stagione 1986-87 ottiene la promozione in Serie A2: l'annata successiva i diritti della squadra vengono ceduti alla famiglia Benetton che fonda la Sisley Treviso, progetto a cui anche il giocatore prende parte. Rimarr\u00e0 legato alla squadra trevigiana fino al 1991, ottenendo la promozione in Serie A1 e la vittoria della Coppa CEV 1990-91.\nNella stagione 1991-92 passa allo Schio Sport, club al quale resta legato fino alla fine della carriera nel 2005, eccetto nella stagione 1998-99 che viene ingaggiato dal Mezzolombardo Volley in serie cadetta: con la squadra veneta disputa campionati di Serie A1, Serie A2 e di Serie B1, senza raggiungere mai alcun risultato rilevante; viene inoltre convocato nel periodo tra il 1993 e il 1995 nella nazionale italiana."}
{"id": "2222676", "revid": "125579026", "url": "https://it.wikipedia.org/wiki?curid=2222676", "title": "Characters", "text": "Characters \u00e8 un album di Stevie Wonder, pubblicato dalla Motown nel 1987.\nFormazione.\nStevie Wonder \u2013 sintetizzatore (tracks 1\u20134, 6\u20137, 9, 11),sintetizzatore di basso(1, 9), sintetizzatore fiati ottoni (12), piano (9\u201310), tastiere (incluso harpsichord \u2013 10), arpeggiatore (all tracks), background vocals (tracks 1\u20132, 4, 7), basso (tracks 2, 7\u20138, 11\u201312), batteria (1\u20132, 4\u20139), percussioni (1\u20132, 4, 6\u20137), archi (1), bells (1), drum machine (3), harmonica (5)\nMichael Jackson \u2013 voce (track 7)\nStevie Ray Vaughan \u2013 chitarra (track 11)\nB.B. King \u2013 chitarra (track 11)\nMary Lee Evans - backing vocals (7, 9)&lt;pochette disque&gt;&lt;/ref&gt;\nBen Bridges - chitarra elettrica track 7)\nGary Olazabal \u2013 ingegnere,produttore associato , mixing, programmatore delle tastiere (in tutte le tracks)\nRegistrato nel Livingstone Studios, Londra,Inghilterra, U.K."}
{"id": "2222689", "revid": "1305772", "url": "https://it.wikipedia.org/wiki?curid=2222689", "title": "Jungle Fever (colonna sonora)", "text": "Jungle Fever \u00e8 un album di Stevie Wonder, pubblicato dalla Motown nel 1991. L'album \u00e8 la colonna sonora del film \"Jungle Fever\" di Spike Lee."}
{"id": "2222690", "revid": "124666630", "url": "https://it.wikipedia.org/wiki?curid=2222690", "title": "Gosberto I del Maine", "text": "Origine.\nFiglio secondogenito del conte di Le Mans, Goslino I, della famiglia dei Rorgonidi e di Adeltrude di cui non si conoscono gli ascendenti.\nBiografia.\nGosberto, molto probabilmente, visse alla corte dell'imperatore Carlo Magno come il fratello, Rorgone.Comunque Gosberto viene citato in un documento del fratello, il conte Rorgone I, del 1\u00ba marzo 839, che lo cita come suo fratello, con il padre, Goslino, la madre, Adeltrude, ed il proprio figlio, Goslino: \u00ab\"genitor meus Gauzlinus et mater mea Adeltrudis, germanus noster Gausbertus\u2026filium nostrum Gauslinum\"\u00bb.\nPoco tempo dopo questa testimonianza, per\u00f2 il fratello mor\u00ec e dato che i figli erano ancora giovani, Gosberto assunse il potere, soprattutto per difendere la contea contro i Vichinghi.\nOltre agli attacchi vichinghi, la contea, in quegli anni si trov\u00f2 in una situazione molto turbolenta, perch\u00e9 Pipino II, il figlio del defunto re di Aquitania, Pipino I, ne reclamava il possesso sostenuto dai feudatari aquitani, mentre il re dei Bretoni, Nomino\u00eb, rifiutando di riconoscere l'autorit\u00e0 del re dei Franchi occidentali, Carlo il Calvo, di fatto inizi\u00f2 una guerra di conquista verso il Maine.Infatti dopo la sconfitta subita da Carlo il Calvo a Ballon, vicino a Redon, nell'845, oltre a riconoscere l'indipendenza della Bretagna, fu costretto a riconoscere la contea del Maine all'alleato di Nominoe, il conte di Nantes, Lamberto II, che, riappacificatosi col re, Carlo il Calvo, rientrato nel suo feudo di Nantes, entr\u00f2 in conflitto con Gosberto.\nIl Maine venne ancora attaccato dai Bretoni, che nell'851, saccheggiando e devastando, arrivarono sino alle porte di Le Mans, dove si fermarono per l'improvvisa morte di Nominoe.Carlo il Calvo attacc\u00f2 allora la Bretagna, ma il figlio di Nominoe, Erispo\u00eb riusc\u00ec a contenere il suo attacco ottenendo il titolo di re e un ampliamento del suo regno con i distretti di Nantes, Retz e Rennes.La guerra tra il conte di Nantes, Lamberto II e Gosberto continu\u00f2 e, secondo Ademaro di Chabannes ed il \"Chronicon Sancti Maxentii Pictavensis\", nell'852, Gosberto ebbe la meglio sul suo rivale uccidendolo, ma sempre secondo Ademaro ed il \"Chronicon Sancti Maxentii Pictavensis\", non molto tempo dopo, Gosberto, in un altro scontro con le truppe della contea di Nantes, fu circondato ed ucciso. Invece secondo il \"Fragmentum Chronicorum Fontanellensis\", Gosberto aveva trovato la morte, nell'851, quando Carlo il Calvo aveva attaccato la Bretagna. Infine un'ultima versione narra che Carlo il Calvo accus\u00f2 Gosberto di tradimento e, nell'853, lo fece giustiziare.\nDato che Gosberto non aveva discendenti, gli successe, il nipote, Rorgone II, figlio di suo fratello, Rorgone I.\nDiscendenza.\nNon si ha alcuna notizia di eventuali mogli e figli di Gosberto, e nemmeno di eventuali figli illegittimi."}
{"id": "2222694", "revid": "1305772", "url": "https://it.wikipedia.org/wiki?curid=2222694", "title": "Conversation Peace", "text": "Conversation Peace \u00e8 un album di Stevie Wonder, pubblicato dalla Motown nel 1995."}
{"id": "2222695", "revid": "599013", "url": "https://it.wikipedia.org/wiki?curid=2222695", "title": "Andrea Brogioni", "text": "Ex giocatore, palleggiatore di 194\u00a0cm, inizia la carriera a Firenze in A2 nel 1984/85 e la termina dopo 20 stagioni di serie A, nel 2004/2005 a Parma. \nAl termine della sua attivit\u00e0 agonistica inizia a collaborare con la Lega Pallavolo serie A dove tra l'altro, ha condotto il programma televisivo settimanale \"Volley Time\". \nPer quattro anni tiene una rubrica personale settimanale sul Resto del Carlino Bologna denominata: \"La battuta del Capitano\". \nCommentatore tecnico televisivo (SnaiSat, Sky, SportItalia), dal 2007 al 2010 entra a far parte dello staff tecnico della nazionale Finlandese allenata da Mauro Berruto ricoprendo il ruolo di secondo allenatore. Al termine dell'esperienza finnica lo stesso staff si sposta alla Lube Banca Marche Macerata dove, nel 2010, conquista la Challenge Cup. \nNello stesso anno arriva la chiamata della Nazionale Italiana maschile Seniores dove ricopre il ruolo di secondo allenatore sino al 2014. \nIn maglia azzurra ha conquistato:\nNell'estate del 2015 fa parte dello staff tecnico della nazionale maschile della Germania ai Campionati Europei ricoprendo il ruolo di vice allenatore di Vital Heynen.\nAttualmente collabora con la Lega Pallavolo Serie A nel settore della comunicazione grazie a \"VOLLEY ZAP\" una rubrica settimanale che gira sui canali social della pallavolo italiana. \nTutti i mercoledi dalle 16 alle 17 su Radio Nettuno va in onda: \"In banda con il Brogio\" trasmissione sportiva che parla di pallavolo e sport a 360 gradi."}
{"id": "2222696", "revid": "112791405", "url": "https://it.wikipedia.org/wiki?curid=2222696", "title": "Natural Wonder", "text": "Natural Wonder \u00e8 un album live di Stevie Wonder, pubblicato dalla Motown nel 1995."}
{"id": "2222704", "revid": "1543377", "url": "https://it.wikipedia.org/wiki?curid=2222704", "title": "Atletica leggera ai Giochi olimpici intermedi - 100 metri piani", "text": "L'eccellenza mondiale.\nIl Sudafrica non \u00e8 presente ad Atene e siccome Duncker \u00e8 nato da padre tedesco, la Germania lo inserisce nella propria squadra.\nGli elementi di spicco della velocit\u00e0 statunitense sono Archie Hahn, vincitore di tre medaglie d'oro a Saint Louis, e il suo rivale Arthur Duffey, detentore della migliore prestazione mondiale sulle 100 iarde con 9\"6. Duffey per\u00f2 non sar\u00e0 presente ai Giochi per squalifica. Hahn pu\u00f2 difendere ad Atene un solo titolo, poich\u00e9 i 60 e i 200 piani non sono in programma.\nIl campione britannico in carica delle 100 iarde \u00e8 John W. Morton (personale di 9\"8), che deve rinunciare alla trasferta ateniese per infortunio.\nLa gara.\nTurni eliminatori.\nDopo le batterie il sudafricano-tedesco Duncker rinuncia alle semifinali perch\u00e9 ritiene di non essere abbastanza competitivo e ripiega sui 110 ostacoli (dove arriver\u00e0 terzo).\nFinale.\nSi allineano alla partenza ben quattro velocisti statunitensi: Hahn, Moulton (gi\u00e0 bronzo a Saint Louis sui 60 m), Robertson ed Eaton, insieme all'australiano Barker ed allo svedese Lindberg.\nHahn parte primo e non si fa pi\u00f9 raggiungere, tagliando il traguardo con le braccia alzate. Il suo vantaggio sul secondo \u00e8 stimato in almeno un metro. La piazza d'onore \u00e8 di Moulton, che rinviene negli ultimi metri e brucia sul traguardo Barker."}
{"id": "2222705", "revid": "1543377", "url": "https://it.wikipedia.org/wiki?curid=2222705", "title": "Atletica leggera ai Giochi olimpici intermedi - 400 metri piani", "text": "Ai Giochi olimpici intermedi di Atene 25 atleti parteciparono alla gara dei 400 metri piani. La prova si tenne nei giorni 27 aprile (qualificazione e ripescaggio) e 30 aprile (finale) nello Stadio Panathinaiko.\nLa gara.\nTurni eliminatori.\nIl regolamento prevede, tra batterie e finale, un intervallo di ben tre giorni. Gli 8 concorrenti partono in linea, come nel mezzofondo.\nSi qualificano tutti e quattro gli atleti statunitensi, il pi\u00f9 accreditato dei quali \u00e8 Harry Hillman, il campione olimpico uscente. L'unico che pu\u00f2 insidiarlo \u00e8 il britannico Halswelle.\nFinale.\nWyndham Halswelle e l'australiano Barker dettano il passo e sono ancora davanti al gruppo all'inizio della retta d'arrivo. Entrambi per\u00f2 si fanno superare dallo statunitense Pilgrim, che va a vincere.\nHillman non \u00e8 mai protagonista e giunge solo quarto.\nIl neo campione olimpico Paul Pilgrim, 23 anni, era nella squadra di corsa campestre che aveva vinto l'oro due anni prima a Saint Louis. Per Atene, invece, non era riuscito a qualificarsi. Pot\u00e9 ugualmente essere presente perch\u00e9 la raccolta di fondi per la trasferta in Grecia aveva superato la cifra inizialmente prevista.\nIl regolamento di Atene aveva previsto due giorni di riposo tra batterie e finale. Invece dall'edizione di si torner\u00e0 al sistema inglese, che prevede che semifinali e finale si svolgano nello stesso pomeriggio."}
{"id": "2222706", "revid": "1543377", "url": "https://it.wikipedia.org/wiki?curid=2222706", "title": "Atletica leggera ai Giochi olimpici intermedi - 800 metri piani", "text": "Ai Giochi olimpici intermedi di Atene 23 atleti parteciparono alla gara degli 800 metri piani. La prova si tenne nei giorni 25 aprile (qualificazioni) e 1\u00ba maggio (finale) nello Stadio Panathinaiko.\nRisultati.\nQuattro finalisti su otto sono statunitensi. Solo due atleti di casa possono insidiarli: Wyndham Halswelle, gi\u00e0 secondo sui 400 metri, e il campione britannico delle 880 iarde (1'55\"8) Reginald Crabbe.\nIn finale comunque sono protagonisti gli statunitensi: Paul Pilgrim, 23 anni, caricato dal successo sui 400 metri, riesce a spuntarla sul connazionle Lightbody, campione olimpico in carica, dopo un duello che si conclude all'ultimo metro.\nLa doppietta 400-800 metri di Paul Pilgrim verr\u00e0 eguagliata soltanto 70 anni dopo dal cubano Alberto Juantorena."}
{"id": "2222708", "revid": "599013", "url": "https://it.wikipedia.org/wiki?curid=2222708", "title": "Paolo Merlo", "text": ""}
{"id": "2222709", "revid": "1543377", "url": "https://it.wikipedia.org/wiki?curid=2222709", "title": "Atletica leggera ai Giochi olimpici intermedi - 1500 metri piani", "text": "Ai Giochi olimpici intermedi di Atene 20 atleti parteciparono alla gara dei 1500 metri piani. La prova si tenne nei giorni 27 aprile (qualificazione) e 30 aprile (finale) nello Stadio Panathinaiko.\nRisultati.\nPer la prima volta in questa specialit\u00e0 si disputano le batterie di qualificazione.\nIl neo campione delle 5 miglia Hawtrey partecipa, ma si infortuna in batteria. Il favorito \u00e8 quindi il campione di Saint Louis, lo statunitense Jim Lightbody. Il suo maggiore rivale \u00e8 l'irlandese John McGough. I due vincono le rispettive batterie.\nIn finale il gruppo corre unito fino all'ultima curva. Lightbody scatta in testa e non viene pi\u00f9 ripreso; dalle retrovie rinviene McGough che agguanta la seconda posizione."}
{"id": "2222710", "revid": "1543377", "url": "https://it.wikipedia.org/wiki?curid=2222710", "title": "Atletica leggera ai Giochi olimpici intermedi - 5 miglia", "text": "Ai Giochi olimpici intermedi di Atene 28 atleti parteciparono alla gara delle 5 miglia (8047 metri). La prova si tenne il 25 aprile nello Stadio Panathinaiko. Non ci furono qualificazioni: si disput\u00f2 direttamente la finale.\nLa distanza venne importata direttamente dal Regno Unito, paese guida nell'atletica leggera mondiale.\nL'eccellenza mondiale.\nIl miglior fondista in circolazione, il britannico Alfred Shrubb, non partecipa in quanto \u00e8 passato al professionismo poco prima dei Giochi.\nFinale.\nIn finale, il connazionale Henry Hawtrey prende la guida della corsa dopo 2 miglia e si invola solitario al traguardo, distaccando il secondo, lo svedese Svanberg, di 20 metri. Il terzo classificato, l'irlandese John Daly, viene squalificato per aver fatto da tappo allo svedese Dahl nel rettilineo finale, impedendogli di sprintare."}
{"id": "2222711", "revid": "1543377", "url": "https://it.wikipedia.org/wiki?curid=2222711", "title": "Atletica leggera ai Giochi olimpici intermedi - 110 metri ostacoli", "text": "Ai Giochi olimpici intermedi di Atene 15 atleti parteciparono alla gara dei 110 metri ostacoli. La prova si tenne nei giorni 30 aprile (qualificazioni e ripescaggi) e 1\u00ba maggio (Finale) nello Stadio Panathinaiko.\nRisultati.\nIl favorito \u00e8 il campione degli Stati Uniti Hugo Friend. I vincitori delle tre batterie sono Friend, Healey e Leavitt. Duncker vince la batteria di ripescaggio.\nIn finale Friend incoccia contro il primo ostacolo ed \u00e8 subito fuori gioco. Il connazionale Leavitt e il britannico Healey conducono la gara appaiati fino all'ultimo metro. Dopo una lunga discussione, i giudici decidono di assegnare la vittoria a Leavitt."}
{"id": "2222715", "revid": "1543377", "url": "https://it.wikipedia.org/wiki?curid=2222715", "title": "Atletica leggera ai Giochi olimpici intermedi - Marcia 1500 metri", "text": "Ai Giochi olimpici intermedi di Atene 8 atleti parteciparono alla gara di marcia su 1500 metri. La prova si tenne il 30 aprile con arrivo nello Stadio Panathinaiko.\nLa gara.\nLo statunitense Bonhag non ha mai gareggiato nella marcia. Mezzofondista di buon livello, \u00e8 venuto ad Atene per vincere almeno una medaglia, ma ottiene solo un quarto posto nelle 5 miglia e una deludente sesta piazza nei 1500 metri. Si butta nella marcia e il giorno prima della gara prende alcune lezioni dal canadese Donald Linden.\nLa prova viene vinta dal britannico Robert Wilkinson sull'austriaco Eugen Spiegler ma, quando i due hanno gi\u00e0 tagliato il traguardo, vengono squalificati.\nIl titolo andrebbe a Bonhag che, sorprendentemente, \u00e8 giunto terzo, ma la sua posizione in classifica \u00e8 sub-judice. Il suo stile viene giudicato scorretto da due giudici su quattro. La giuria in un primo momento decide la ripetizione della gara per il giorno dopo, ma poi torna sulla sua decisione e riammette Bonhag, che cos\u00ec vince sul suo \"allenatore per un giorno\"."}
{"id": "2222716", "revid": "1543377", "url": "https://it.wikipedia.org/wiki?curid=2222716", "title": "Atletica leggera ai Giochi olimpici intermedi - Marcia 3000 metri", "text": "Ai Giochi olimpici intermedi di Atene 8 atleti parteciparono alla gara di marcia su 3000 metri. La prova si tenne il 2 maggio con arrivo nello Stadio Panathinaiko.\nLa gara.\nN\u00e9 Bonhag, fresco campione dei 1500 metri, n\u00e9 - stranamente - Linden si presentano al via.\nLa gara \u00e8 molto tirata. I primi sono molto vicini tra loro. Al traguardo giungono davanti a tutti ancora Wilkinson e Spiegler, e di nuovo vengono squalificati, per cui la vittoria va al terzo, che era giunto dietro di loro di due secondi."}
{"id": "2222717", "revid": "19933", "url": "https://it.wikipedia.org/wiki?curid=2222717", "title": "Vaso sanitario", "text": ""}
{"id": "2222719", "revid": "1543377", "url": "https://it.wikipedia.org/wiki?curid=2222719", "title": "Atletica leggera ai Giochi olimpici intermedi - Maratona", "text": "Ai Giochi olimpici intermedi di Atene 53 atleti parteciparono alla maratona. La corsa, che si disput\u00f2 sulla distanza di 41,860 km, si tenne il 1\u00ba maggio con arrivo nello Stadio Panathinaiko.\nLa gara.\nLa gara parte alle 15 ed \u00e8 resa difficile dalla temperatura di 27 gradi, cui molti atleti non sono abituati in primavera.\nSpiridon Louis non c'\u00e8; per i greci il favorito \u00e8 Koutoulakis. Ma nessuno \u00e8 in grado di opporsi al canadese Sherring. Il nordamericano produce uno scatto a 10\u00a0km dalla fine che gli consente di arrivare solo al traguardo, con un vantaggio di ben sette minuti sul secondo classificato.\nAl 24\u00b0 chilometro si \u00e8 ritirato uno dei favoriti, Dorando Pietri, per problemi intestinali, quando era solo al comando con oltre 5 minuti di vantaggio sugli inseguitori. Il carpigiano ci riprover\u00e0 a .\nIl numero totale di ritirati, 39, \u00e8 il pi\u00f9 alto di tutte le maratone olimpiche disputate nel XX secolo. Dopo il vincitore Sherring tagliano il traguardo solo 15 atleti dei 53 partenti.\nPer la brillante vittoria, Sherring, ricever\u00e0 un premio di 5.000 dollari dal Comune della sua citt\u00e0, Hamilton. Il canadese si ritirer\u00e0 dalle competizioni prima dei Giochi del 1908."}
{"id": "2222722", "revid": "1543377", "url": "https://it.wikipedia.org/wiki?curid=2222722", "title": "Atletica leggera ai Giochi olimpici intermedi - Salto in alto", "text": "Ai Giochi olimpici intermedi di Atene 24 atleti parteciparono alla gara di salto in alto. La prova si tenne nei giorni 30 aprile e 1\u00ba maggio nello Stadio Panathinaiko. Non ci furono qualificazioni: si disput\u00f2 direttamente la finale.\nL'eccellenza mondiale.\nLeahy \u00e8 anche il campione britannico in carica. Il campione statunitense \u00e8 Herbert Kerrigan.\nFinale.\nLa giuria greca, forse inesperta, alza l'asticella di un centimetro alla volta. La gara viene sospesa per oscurit\u00e0 quando si \u00e8 arrivati solo a 1,675 m. Si riprende la mattina dopo. Giunti all'altezza di 1,70 m sono rimasti cinque concorrenti. Si decide di procedere di 2,5\u00a0cm (circa un pollice) alla volta.\nUno dopo l'altro vengono eliminati: l'atleta di casa Diakidis, il campione USA Kerrigan (il deluso della giornata) e l'ungherese G\u00f6nczy. Leahy, rimasto solo, tenta 1,83 m, ma ha le pile scariche."}
{"id": "2222723", "revid": "1543377", "url": "https://it.wikipedia.org/wiki?curid=2222723", "title": "Atletica leggera ai Giochi olimpici intermedi - Salto con l'asta", "text": "Ai Giochi olimpici intermedi di Atene 11 atleti parteciparono alla gara di salto con l'asta. La prova si tenne il 25 aprile nello Stadio Panathinaiko. Non ci furono qualificazioni: si disput\u00f2 direttamente la finale.\nL'eccellenza mondiale.\nIl campione nazionale USA \u00e8 Edward Glover, presente ai Giochi.\nFinale.\nDurante il riscaldamento Fernand Gonder valica 3,66 m: \u00e8 in forma per la gara.\nA 3,25 m rimangono in quattro: Bruno S\u00f6derstr\u00f6m, Fernand Gonder, Edward Glover e Theodoris Makris.\nAlla misura successiva, 3,35 m il greco Makris \u00e8 il primo ad uscire. Glover fallisce a 3,40 m. La misura successiva \u00e8 fatale per S\u00f6derstr\u00f6m.\nGonder rimane solo a 3,50 m: tenta i 3,60 m ma fallisce, eguagliando comunque il record olimpico."}
{"id": "2222724", "revid": "1543377", "url": "https://it.wikipedia.org/wiki?curid=2222724", "title": "Atletica leggera ai Giochi olimpici intermedi - Salto in lungo", "text": "Ai Giochi olimpici intermedi di Atene 27 atleti parteciparono alla gara di salto in lungo. La prova si tenne il 27 aprile nello Stadio Panathinaiko. Non ci furono qualificazioni: si disput\u00f2 direttamente la finale.\nFinale.\nIn gara ci sono i due migliori specialisti del mondo: Myer Prinstein (USA), campione olimpico in carica (personale di 7,50 m), e l'irlandese Peter O'Connor, detentore della migliore prestazione mondiale (7,61 m nel 1901).\nPrinstein realizza la misura vincente al primo tentativo, mentre O'Connor raggiunge 7,02 m solo all'ultima prova. L'irlandese protester\u00e0 a lungo, sia durante che dopo la gara, contro il giudice unico, lo statunitense Matthew Halpin (capo della delegazione del suo paese). Le accuse di parzialit\u00e0 comprendevano il fatto che Halpin avesse comunicato le misure ottenute dagli atleti solo a gara gi\u00e0 finita."}
{"id": "2222726", "revid": "3732", "url": "https://it.wikipedia.org/wiki?curid=2222726", "title": "Atletica leggera ai Giochi olimpici intermedi - Salto triplo", "text": "Ai Giochi olimpici intermedi di Atene 21 atleti parteciparono alla gara di salto triplo. La prova si tenne il 30 aprile nello Stadio Panathinaiko. Non ci furono qualificazioni: si disput\u00f2 direttamente la finale.\nL'eccellenza mondiale.\nL'irlandese Peter O'Connor vuole rifarsi della delusione patita nel lungo, dov'era il grande favorito. \u00c8 presente anche il bicampione di Parigi e Saint Louis, Myer Prinstein. Ma l'americano si \u00e8 infortunato nel salto in lungo e gareggia per onore di firma.\nFinale.\nPer gran parte della gara \u00e8 in testa l'irlandese Cornelius Leahy, fresco campione del salto in alto. All'ultima prova O'Connor lo supera andando oltre i 14 metri. Myer Prinstein invece non trova la battuta: sbaglia due salti e col terzo non va oltre l'11\u00ba posto.\nPeggio di lui fa il campione olimpico di e argento di Parigi, James Connolly, che dopo 6 anni torna a disputare una finale olimpica. All'et\u00e0 di 38 anni non si ripete, anzi incappa in tre salti nulli e finisce non classificato.\nPeter O'Connor rimane, con i suoi 34 anni, il pi\u00f9 maturo vincitore di sempre del titolo olimpico nel salto triplo."}
{"id": "2222728", "revid": "287204", "url": "https://it.wikipedia.org/wiki?curid=2222728", "title": "Volley Treviso 1994-1995", "text": ""}
{"id": "2222729", "revid": "1543377", "url": "https://it.wikipedia.org/wiki?curid=2222729", "title": "Atletica leggera ai Giochi olimpici intermedi - Lancio della pietra", "text": "Ai Giochi olimpici intermedi di Atene 16 atleti parteciparono alla gara di lancio della pietra. La prova si tenne il 27 aprile nello Stadio Panathinaiko. Non ci furono qualificazioni: si disput\u00f2 direttamente la finale. L'attrezzo pesava 14 libbre, ovvero 6,35 kg.\nFinale.\nQuella di Atene 1906 \u00e8 rimasta l'unica apparizione del lancio della pietra ai Giochi olimpici."}
{"id": "2222730", "revid": "3732", "url": "https://it.wikipedia.org/wiki?curid=2222730", "title": "Atletica leggera ai Giochi olimpici intermedi - Getto del peso", "text": "Ai Giochi olimpici intermedi di Atene 17 atleti parteciparono alla gara di getto del peso. La prova si tenne il 27 aprile nello Stadio Panathinaiko. Non ci furono qualificazioni: si disput\u00f2 direttamente la finale.\nL'eccellenza mondiale.\nMancano i migliori specialisti statunitensi: Wesley Coe (15,08, nuovo primatista nazionale), Ralph Rose (14,81), che non hanno voluto affrontare la trasferta ateniese. \nL'irlandese Denis Horgan (14,88) vive negli Stati Uniti: anch'egli non \u00e8 presente. Il migliore rappresentante della scuola USA \u00e8 il lanciatore del disco Martin Sheridan.\nFinale.\nIl finlandese Verner J\u00e4rvinen ha un personale di 13,93 m. In gara esegue i lanci migliori ma viene squalificato poich\u00e9 secondo i giudici, ha \"lanciato\" il peso. Il titolo va proprio a Martin Sheridan.\nMartin Sheridan, irlandese di nascita, rappresenta ai Giochi intermedi la sua patria adottiva.\nEric Lemming si \u00e8 cimentato occasionalmente nel peso. Passer\u00e0 alla storia come il miglior giavellottista del suo tempo."}
{"id": "2222731", "revid": "330019", "url": "https://it.wikipedia.org/wiki?curid=2222731", "title": "Santa Croce (festa)", "text": "La Santa Croce \u00e8 il nome che si d\u00e0 alla questua legata ai riti del calendimaggio e della Galina grisa, in una zona compresa fra i comuni di Brallo di Pregola, Bobbio e Corte Brugnatella, nelle province di Pavia e Piacenza, si differenzia sia perch\u00e9 viene festeggiata il 3 maggio sia perch\u00e9 \u00e8 una festa folkloristico-religiosa, con riti musicali e balli e celebrazioni liturgiche e con una lenta processione notturna illuminata da torce e preceduta da una grande croce illuminata che d\u00e0 il nome alla festa e che tocca numerose frazioni su di un percorso ampio e circolare.\nLo scopo della questua era la raccolta delle uova, \"barattate\" con i canti bene auguranti che i \"canterini\" portavano a tutte le case come annuncio dell'arrivo della bella stagione.\nOggi dove viene meno la funzione di augurio di prosperit\u00e0, legata ad arcaici riti magico-propiziatori della civilt\u00e0 agricola, diviene predominante la funzione di consolidamento sociale dei legami all'interno della comunit\u00e0 e della conservazione della tradizione con particolare attenzione al repertorio musical-coreutico. La tradizione negli ultimi decenni \u00e8 rimasta stanziale nelle frazioni parrocchiali ed era vissuta da tutti gli abitanti del paese e frazioni che partecipavano e contribuivano a questo scambio rituale. Per lo spopolamento delle campagne si \u00e8 via via fusa con la festa del Carlin di maggio. L'ultima processione risale alla fine degli anni settanta.\nNel paese di Romagnese (PV), l'unico che ha conservato un ciclo pasquale nel territorio delle quattro province, si svolge la sera del sabato Santo e non all'arrivo del maggio, influenzato dall'uso di \"cantar le uova\" nella settimana Santa sulla collina alessandrina, probabilmente deriva dalla sovrapposizione dei due modelli, quello di \"cantar le uova\" e il \"carlin di maggio\", fondendo significati sacri e profani, prende il curioso nome di \"galina grisa\" dalla strofa di apertura del canto rituale.\nIn altri paesi della val Tidone piacentina come Cicogni, Pecorara e Pianello Val Tidone si svolge il giorno del primo maggio mantenendo il nome e lo schema della questua.\nStoria.\nLa zona oggi divisa fra due provincie e due regioni ebbe un passato comune che la univa sia politicamente che religiosamente e culturalmente. Infatti in passato era parte integrante nel Marchesato dei Malaspina fino al 1746 e le parrocchie di queste frazioni erano l'ultimo baluardo dell'antica e potente Abbazia di San Colombano almeno fino alla soppressione del 1803. Fece parte della Provincia di Bobbio e del Circondario fino alla soppressione del 1923 da allora la zone venne definitivamente divisa geograficamente.\nPer il suo passato nelle zone limitrofe dei tre comuni di Bobbio, Brallo di Pregola e Corte Brugnatella si parlava lo stesso dialetto bobbiese e si aveva lo stesso tipo di usanze e culture anche musicali.\nA partire dagli anni cinquanta del secolo scorso la festa \u00e8 diventata stanziale per Ceci e Feligara, mentre Colleri ha mantenuto la processione fino alla fine degli anni settanta, poi \u00e8 stata retrocessa a stanziale sempre a Colleri, San Cristoforo, Pietranera e Pieve di Montarsolo, ma via via nella zona di Corte Brugnatella venne assorbita dalla festa del Carlin di maggio tenuta nel capoluogo di Marsaglia.\nLe uova.\nL'uovo ha certamente una valenza simbolica, personaggio principe di queste questue primaverili, simboleggia la rinascita: sia la resurrezione di Ges\u00f9 Cristo, se inserito nei riti pasquali che la rinascita della natura per i cantamaggio sia laici che religiosi.\nNei tempi passati per le famiglie contadine e montanare, che non vivevano certo nell'abbondanza, era un bene facilmente disponibile e rinnovabile, una delle poche cose che si poteva facilmente \"donare\" ai questuanti. Oltre che mezzo per una scorpacciata collettiva, trasformato in frittate e accompagnato da vino, salumi e dolci raccolti nella questua, l'uovo, nei piccoli paesi, era facilmente convertibile in denaro, il negozio o il fornaio accettava in pagamento uova al posto delle monete, che nelle mani dei contadini passavano raramente, per cui le uova raccolte, se erano molte venivano portate al negozio per avere in cambio altri generi alimentari.\nLa questua-processione.\nLa festa della Santa Croce \u00e8 simile a quella del Carlin di maggio e della Galina grisa, con caratteristiche locali e musicali molto particolari, come la caratteristica processione notturna illuminata da fiaccole.\nPresto nella sera del 2 maggio i cantori accompagnati in squadre da una folta schiera di uomini si radunavano nel paese di Colleri, frazione pavese del comune di Brallo di Pregola, improvvisando i canti e i suoni delle squadre di canto e si avviavano poi lungo un percorso di parecchi chilometri per rimanere in giro tutta la notte a cantare suonare e raccogliere le uova per poi ritornare sempre a Colleri la mattina del 3 maggio.\nIl percorso e le musiche sono ben descritti dal musicista di Brallo Silvio Tagliani detto \"Silva\" di Brallo, e da Attilio Rocca detto \"Tili\u00f2n\" di Ozz\u00f2la. Si festeggiava a Ceci di Bobbio, a Feligara di Brallo e in un percorso circolare con al centro Colleri di Brallo ultima tappa della festa.\nA Ceci dopo la questua delle frazioni circostanti il gruppo si muoveva scendendo verso Dezza e si univa dopo la frazione di Cernaglia al Passo di Costa Ferrata con la processione che veniva da Colleri e che andava a San Cristoforo; mentre il gruppo di Feligara si univa subito alla Fontana dei Ramari.\nLa partenza era alla sera, dopo il tramonto si accendeva un grande cero nella chiesa di Colleri, la cui fiamma doveva rimanere accesa fino al ritorno delle squadre, poi si accendevano le torce e partivano i ragazzi che facevano da battitori ed illuminavano tutto il tragitto ponendo delle fiaccole lungo il percorso.\nDa Colleri ci si avviava verso ovest salendo verso la Costa Morezze e il Colle Arpeselle sotto le Rocche del Casone o di Colleri e poi passando il confine regionale scendendo in Emilia nella Valle del Carlone attraverso il passo della Fontana dei Ramari, prendendo parte dell'attuale Sentiero medioevale per il Santuario del Monte Penice che, passando da \"La Costa\" e dal Passo di Costa Ferrata, scende alle frazioni di Bobbio.\nLa prima frazione toccata era quella delle Mogliazze, poi si scende a San Cristoforo dove nella chiesa parrocchiale si teneva la prima messa e dove si portava la croce simbolo della festa.\nDa San Cristoforo si scendeva verso il torrente Carlone passando per le cascine \"Dei Mezzadri\", della \"Chioccia\" e passando per l'antico mulino P\u00e8veri, dopo aver guadato il torrente si risaliva toccando le frazioni della Moglia e Cavanna fino a poi risalire lungo l'attuale sentiero \"Cai 143\" che porta nel comune di Corte Brugnatella.\nLa prima frazione toccata era quella di Carana e poi di Pietranera, dove nella sua chiesetta quattrocentesca dedicata a Sant'Anna si celebrava la seconda funzione, poi ci si dirigeva verso Colleri passando per le frazioni di Casa Pozzone, Rossarola, Cascina \"Al Fede\", Prodrizzi, Collegio e Pieve di Montarsolo.\nA Pieve di Montarsolo nel Santuario della Madonna della Guardia si celebrava la terza funzione religiosa e poi si ritornava nel pavese e nel comune di Brallo di Pregola per le frazioni di Pratolungo e Prenzone, e finalmente si arrivava a Colleri alla mattina del 3 maggio. Si faceva ancora una sosta alla frazione vicina di Collistano e si ritornava a Colleri.\nAlle 9 si cantava nella scuola del paese e poi ci si radunava nella chiesa per la grande celebrazione liturgica con i rappresentanti di tutte le frazioni toccate nel lungo percorso notturno.\nNon hanno un abbigliamento particolare ma sono tutte dotate di un cesto (\"a cavagna\") per raccogliere i doni, tradizionalmente uova o cibo, oggi anche denaro; inoltre portavano in processione una grande croce che caratterizzava la festa religiosa e che veniva portata nelle chiese delle frazioni dove veniva tenuta una celebrazione liturgica.\nAccompagnate da dei suonatori di piffero e di fisarmonica passano di casa in cascina per cantare le strofe bene auguranti della \"Santa Croce\", i padroni di casa offrono vino, salumi, focacce e frittelle che vengono gustati dopo l'ascolto del canto. Gli spostamenti che un tempo erano effettuati solamente a piedi a volte vengono velocizzati con passaggi in auto, data la grande estensione del territorio da coprire.\nIl corteo dei cantori era poi chiuso dal gruppo dei bambini che raccoglievano le offerte della questua.\nLa festa proseguiva per tutto il resto della giornata con pranzi cene e balli fino a tarda sera.\nLa frittata.\nAlla mattina del 3 maggio la squadra si ritrovava nella piazza di Colleri dove erano state preparate le tavolate e dove vengono servite le \"frittate\" confezionate con il frutto della questua, dopo la tradizionale messa.\nLa festa prosegue fino a notte inoltrata con musica e canti.\nI canterini.\nGli animatori e orchestratori della serata sono i \"canterini\", gruppo di cantori, solitamente tutti uomini, organizzati come un tipico coro della val Trebbia (coro polivocale maschile dove predomina l'impostazione con linee melodiche ad intervalli di terza) riconoscibili dai fazzoletti al collo e dai cappelli di paglia. Il gruppo \u00e8 guidato dal capo dei \"canterini\" (prima voce) che oltre a dare l'attacco alle strofe \u00e8 il referente di tutta la manifestazione.\nNon vi \u00e8 una organizzazione gerarchica del \"coro\" che esegue il canto, attacca un canterino autorevole, non sempre lo stesso, e gli altri seguono ripetendo la strofa. La prima strofa \u00e8 fissa, le altre si susseguono senza un ordine preciso.\nSe non trovano ospitalit\u00e0 i canterini hanno pronta una strofa di malaugurio:\nI musicisti.\nNon pu\u00f2 mancare l'accompagnamento del piffero, che con la fisarmonica e spesso la m\u00fcsa fornisce la traccia musicale alla manifestazione. I musicisti seguono i \"canterini\" suonando brani \"da strada\" (come la \"sestrina\") nei trasferimenti da un luogo all'altro; brani da ballo di gruppo (come alessandrina, monferrina, piana) e di coppia (valzer, mazurca, polca a saltini) vengono eseguiti dove un cortile, una piazzetta o la strada concedono lo spazio sufficiente. I musicisti danno modo ai canterini di tirare il fiato, poich\u00e9 il loro canto viene ripetuto nella nottata un numero di volte equivalente al numero di case.\nIl gruppo che tradizionalmente partecipava alla \"Santa Croce\" era quello de i M\u00fcsetta assieme a molti altri provenienti dalle zone dei tre comuni, infatti questa era l'ultima grande festa popolare e raccoglieva sia i cantori e musicisti provenienti dalle feste pasquali che quelle dei calendimaggio.\nIl canto.\nSimile a quello del Carlin di maggio e della Galina grisa il cui testo \u00e8 riportato da Citelli e Grasso, e assomiglia a quelli di Romagnese, Cicogni e Santa Maria, i cantori che citano il testo ed il percorso della questua sono: Attilio Rocca detto Tili\u00f2n di Ozz\u00f2la, Silvio Tagliani detto \"Silva\" con Angelo Tagliani detto \"Giulit\" entrambi del Brallo.\nI testi hanno delle varianti locali specie nell'attacco:\ne della presenza di un ritornello adattato da una canzone popolare degli \"Scariolanti\":"}
{"id": "2222732", "revid": "1543377", "url": "https://it.wikipedia.org/wiki?curid=2222732", "title": "Atletica leggera ai Giochi olimpici intermedi - Lancio del disco", "text": "Ai Giochi olimpici intermedi di Atene 21 atleti parteciparono alla gara di lancio del disco. La prova si tenne il 25 aprile nello Stadio Panathinaiko. Non ci furono qualificazioni: si disput\u00f2 direttamente la finale.\nFinale.\nI greci vogliono vincere la gara-simbolo dei Giochi dell'antichit\u00e0, il loro eroe \u00e8 Nikolaos Georgantas, ma Sheridan lancia pi\u00f9 lontano.\nMartin Sheridan, irlandese di nascita, rappresenta ai Giochi intermedi la sua patria adottiva."}
{"id": "2222733", "revid": "729019", "url": "https://it.wikipedia.org/wiki?curid=2222733", "title": "Stu Wilson", "text": "In grado di occupare sia la posizione di Tre quarti centro che di Tre quarti ala, ha vissuto la sua esperienza sportiva negli Wellington COB, squadra della capitale neozelandese.\nPer gli All Blacks gioc\u00f2 come ala, segnando 50 mete (inclusi i match non ufficiali) e capitanando i suoi in 2 test match e in 6 incontri che non concedevano il \"cap\".\nNel 1981 fu in Italia, all'Amatori Milano, all'epoca in serie B.\nLa sua prima apparizione ufficiale con i \"Tutti Neri\" risale al 16 ottobre 1976 contro una selezione di giocatori di Buenos Aires, mentre l'ultimo incontro lo ha disputato a Londra il 19 novembre 1983 contro l'Inghilterra.\nPrese parte al tour della sua nazionale del 1983 in Inghilterra e Scozia.\nNel corso della sua carriera ha segnato 104 mete, indossato 85 volte la maglia degli All Blacks, (34 caps) ritirandosi dal rugby giocato nel 1984 e diventando poi un commentatore sportivo."}
{"id": "2222734", "revid": "1543377", "url": "https://it.wikipedia.org/wiki?curid=2222734", "title": "Atletica leggera ai Giochi olimpici intermedi - Lancio del disco stile greco", "text": "Ai Giochi olimpici intermedi di Atene 21 atleti parteciparono alla gara di lancio del disco in stile greco. La prova si tenne il 1\u00ba maggio nello Stadio Panathinaiko. Non ci furono qualificazioni: si disput\u00f2 direttamente la finale.\nFinale.\nGli atleti gareggiano su una pedana di legno rialzata ed inclinata in avanti. Lo stile \u00e8 quello adottato ad Atene 1896: i piedi rimangono ben saldi a terra, l'unico movimento ammesso \u00e8 la rotazione del busto. Si ritiene che questo fosse lo stile in uso ai tempi dell'antica Grecia."}
{"id": "2222735", "revid": "287204", "url": "https://it.wikipedia.org/wiki?curid=2222735", "title": "Atletica leggera ai Giochi olimpici intermedi - Lancio del giavellotto stile libero", "text": "Ai Giochi olimpici intermedi di Atene 22 atleti parteciparono alla gara di lancio del giavellotto in stile libero. La prova si tenne il 26 aprile nello Stadio Panathinaiko. Non ci furono qualificazioni: si disput\u00f2 direttamente la finale.\nLa gara.\n\u00c8 la prima apparizione del lancio del giavellotto ai Giochi. Si gareggia a \"stile libero\", ovvero, senza obblighi di impugnatura.\nFinale.\nEric Lemming uccide subito la gara con una bordata a 49,66 metri al primo lancio. Capisce che \u00e8 in giornata di grazia e tenta di battere il proprio primato nazionale di 53,79 m (1903), riuscendoci per 11 cm."}
{"id": "2222736", "revid": "28592", "url": "https://it.wikipedia.org/wiki?curid=2222736", "title": "Piana di Alvito", "text": ""}
{"id": "2222737", "revid": "1543377", "url": "https://it.wikipedia.org/wiki?curid=2222737", "title": "Atletica leggera ai Giochi olimpici intermedi - Salto in alto da fermo", "text": "Ai Giochi olimpici intermedi di Atene 11 atleti parteciparono alla gara di salto in alto da fermo. La prova si tenne il 1\u00ba maggio nello Stadio Panathinaiko. Non ci furono qualificazioni: si disput\u00f2 direttamente la finale.\nFinale.\nLa medaglia di bronzo non venne assegnata, per via dell'ex aequo di ben tre atleti in seconda posizione.\nLawson Robertson, la medaglia d'argento, \u00e8 lo stesso atleta che \u00e8 arrivato quinto nei 100 metri. Anche Sheridan \u00e8 un eclettico, avendo vinto in precedenza l'oro nel lancio del disco e, nello stesso giorno di questa gara, il getto del peso."}
{"id": "2222743", "revid": "1543377", "url": "https://it.wikipedia.org/wiki?curid=2222743", "title": "Atletica leggera ai Giochi olimpici intermedi - Salto in lungo da fermo", "text": "Ai Giochi olimpici intermedi di Atene 30 atleti parteciparono alla gara di salto in lungo da fermo. La prova si tenne il 25 aprile nello Stadio Panathinaiko. Non ci furono qualificazioni: si disput\u00f2 direttamente la finale."}
{"id": "2222744", "revid": "28592", "url": "https://it.wikipedia.org/wiki?curid=2222744", "title": "Piana d'Alvito", "text": ""}
{"id": "2222745", "revid": "298229", "url": "https://it.wikipedia.org/wiki?curid=2222745", "title": "Atletica leggera ai Giochi olimpici intermedi - Pentathlon", "text": "Chiamato anche pentathlon ellenico, viene introdotto su sollecitazione degli svedesi, che lo praticano da tempo. Rappresenta il tentativo di riprodurre la gara che si disputava ad Olimpia.\nLa gara, che si disputa nell'arco di un'unica giornata, \u00e8 composta dalle seguenti prove:"}
{"id": "2222749", "revid": "122246", "url": "https://it.wikipedia.org/wiki?curid=2222749", "title": "Leondino Giombini", "text": "Giocava nel ruolo di schiacciatore-opposto."}
{"id": "2222751", "revid": "767487", "url": "https://it.wikipedia.org/wiki?curid=2222751", "title": "Aigialosauridae", "text": "Gli aigialosauridi (Aigialosauridae) sono una famiglia di rettili semiacquatici estinti, appartenenti ai lepidosauri. Vissero tra la fine del Cretaceo inferiore e l'inizio del Cretaceo superiore (110 \u2013 90 milioni di anni fa), anche se alcuni resti di dubbia identit\u00e0 risalgono al Giurassico superiore (circa 140 milioni di anni fa). I fossili di questi animali sono stati rinvenuti principalmente in Europa, ma anche in Nordamerica.\nDescrizione.\nLe dimensioni di questi rettili erano comprese tra 1 e 2 metri di lunghezza; il corpo era generalmente abbastanza simile a quello di una grossa lucertola, con corte zampe ai lati del corpo e una lunga coda. Il cranio era piuttosto sottile e leggero, dotato di denti aguzzi. Non vi erano particolari adattamenti per la vita acquatica se non nella struttura della pelvi, che richiama vagamente quella dei successivi mosasauridi. Alcuni esemplari, inoltre, mostrano un ispessimento delle costole (pachiostosi) caratteristico di numerosi animali acquatici (come i sirenii attuali).\nClassificazione.\nPer oltre cento anni, questi animali sono stati descritti dagli studiosi come rettili semiacquatici strettamente imparentati ai varani; in gran parte degli articoli scientifici, gli aigialosauri sono stati considerati parte di un gruppo di rettili varanoidi sempre pi\u00f9 evoluti, fino a raggiungere il massimo grado di specializzazione per una vita acquatica con la famiglia dei mosasauridi. Recenti studi, tuttavia, hanno lanciato l'ipotesi che questi animali (cos\u00ec come i mosasauri) non fossero affatto stretti parenti dei varani: gli aigialosauri potrebbero non essere nemmeno rappresentanti degli anguimorfi (Anguimorpha). \nLa stessa classificazione all'interno della famiglia non \u00e8 ben chiara, e molti studiosi attualmente ritengono che gli aigialosauridi non siano un gruppo monofiletico, ma un insieme \"artificiale\" di forme via via pi\u00f9 evolute verso la famiglia dei mosasauridi.\nGeneri.\nGli aigialosauri sono rappresentati da una manciata di forme i cui fossili sono stati ritrovati in terreni del Cretaceo inferiore \u2013 medio nella regione dei Balcani (\"Aigialosaurus\", \"Carsosaurus\", \"Portunatasaurus\", \"Opetiosaurus\", \"Mesoleptos\", \"Komensaurus\"), in Francia (\"Carentonosaurus\") e in Messico (\"Vallecillosaurus\"). Alcuni presunti aigialosauri del Cretaceo superiore nordamericano (\"Dallasaurus\", \"Russellosaurus\") sono stati in seguito considerati membri primitivi dei mosasauridi. Un ritrovamento parziale di un presunto aigialosauro (\"Proaigialosaurus\") proviene dal Giurassico superiore del giacimento di Solnhofen (Germania), ma l'esemplare \u00e8 andato perduto.\nStile di vita.\nRinvenuti in depositi marini costieri, i fossili degli aigialosauridi testimoniano che questi animali avevano abitudini quantomeno semiacquatiche. Una ridescrizione di \"Aigialosaurus\", inoltre, ha mostrato che la pelvi di questo animale presentava gi\u00e0 qualche caratteristica dei mosasauri, animali completamente marini. Inoltre, \u00e8 stato ritrovato un esemplare di \"Carsosaurus\" con quattro embrioni notevolmente sviluppati e orientati in modo tale che sarebbe stata la coda a uscire per prima, per ridurre la possibilit\u00e0 di annegamento; questo adattamento si riscontra in altri amnioti acquatici, come i cetacei, i sirenidi e gli ittiosauri."}
{"id": "2222754", "revid": "729019", "url": "https://it.wikipedia.org/wiki?curid=2222754", "title": "\u00c9mile Ntamack", "text": "Biografia.\n\u00c8 il padre di Romain Ntamack, anch'egli rugbista a 15 francese, che gioca nei ruoli di mediano di apertura e di tre quarti centro nel Tolosa militante in Top 14.\nProveniente dal calcio e dall'atletica, quando si trasfer\u00ec a Tolosa per gli studi superiori entr\u00f2 nella squadra di rugby del liceo Jolimont e, successivamente, una volta iscrittosi all'Universit\u00e0, nello Stade toulousain.\nIn tale club, nella cui prima squadra milit\u00f2 ininterrottamente dal 1988 al 2003, divenendovi professionista nel 1996, vinse due titoli di Francia giovanili, sei titoli assoluti, tre coppe di Francia e due Coppe d\u2019Europa, nonch\u00e9 un campionato militare nel 1993, ai tempi del servizio presso un reggimento di paracadutisti.\nA livello internazionale rappresent\u00f2 la Francia in varie categorie: Under-18 (campione juniores FIRA nel 1989), Under-23, Militare e Universitaria, prima di esordire nella selezione maggiore nel 1994 contro il ; presente al Cinque Nazioni 1995, scese in campo in tutte le edizioni del torneo fino al , eccezion fatta per quella del (periodo in cui, a causa di una pubalgia, rimase sostanzialmente inattivo), vincendo l'edizione con il Grande Slam.\nPrese parte alla (5 incontri, 3 mete) con solo 6 incontri internazionali alle spalle; quattro anni dopo fu presente all'edizione 1999 in Galles, nel quale la giunse fino alla finale, persa, contro l'.\nL'ultimo incontro internazionale di Ntamack fu nel corso del Sei Nazioni 2000, contro l'.\nTermin\u00f2 la carriera agonistica nel 2003, dopo essersi laureato campione d'Europa per la seconda volta.\nDivenuto allenatore, gli fu affidata la squadra Espoirs (gli Under-21) del Tolosa; nel 2005 la Federazione gli affid\u00f2 gli Under-21 della Francia, con i quali si laure\u00f2 campione del mondo nel 2006, prima rappresentativa giovanile dell'Emisfero Nord a vincere la rassegna mondiale di categoria.\nNall'ottobre 2007 divenne assistente del neocommissario tecnico Marc Li\u00e8vremont alla guida della Nazionale francese, come allenatore dei tre quarti; a seguito delle annunciate dimissioni di Li\u00e8vremont alla fine della e la presa in carico della Nazionale da parte di Philippe Saint-Andr\u00e9, il ruolo di Ntamack in seno alla federazione \u00e8 da definire.\nLa stessa Federazione ha ventilato per Ntamack un ruolo nella scuola rugby di Marcoussis."}
{"id": "2222756", "revid": "767487", "url": "https://it.wikipedia.org/wiki?curid=2222756", "title": "A Time to Love", "text": "A Time to Love \u00e8 un album di Stevie Wonder, pubblicato dalla Motown nel 2005."}
{"id": "2222764", "revid": "767487", "url": "https://it.wikipedia.org/wiki?curid=2222764", "title": "Betje Wolff", "text": "Biografia.\nBetje Bekker era nata in una famiglia calvinista benestante. Aveva un carattere fiero e idee liberali. Il 18 novembre 1759 spos\u00f2 Adriaan Wolff, un predicatore di 54 anni. Nel 1763 pubblic\u00f2 la sua prima opera, la raccolta \"Bespiegelingen over het genoegen\" (\"Riflessioni sul piacere\"). Nel 1777, dopo la morte del marito, la Wolff and\u00f2 a vivere con Aagje Deken e cominci\u00f2 a pubblicare insieme a lei. \nI loro successi pi\u00f9 grandi furono il romanzo epistolare \"Sara Burgerhart\" (\"De Historie van mejuffrouw Sara Burgerhart\", \"La storia della signorina Sara Burgerhart\") (1782) e \"Historie van den heer Willem Leevend\" (Storia del signor Willem Leevend (1784-1785). Nel 1778 le due donne andarono a vivere in un villaggio vicino a Graft-De Rijp. Nel 1782 si stabilirono a Beverwijk.\nNel 1788, dopo il fallimento della rivolta dei Patrioti (1787), si trasferirono a Tr\u00e9voux, vicino a Lione, in Francia. Nel 1789 usc\u00ec \"Wandelingen door Bourgogne\" (\"Passeggiate in Borgogna\"). Tra il 1793 e il 1796 scrissero \"Historie van Mejuffrouw Cornelia Wildschut, of De gevolgen van de opvoeding\" (\"Storia della signorina Cornelia Wildschut, o gli effetti dell'educazione\"), romanzo in sei parti.\nNel 1797 per motivi economici dovettero tornare in Olanda e si stabilirono all'Aia. Betje Wolff mor\u00ec all'Aia il 5 novembre 1804; nove giorni dopo mor\u00ec anche Aagje Deken. Entrambe sono sepolte nel cimitero Ter Navolging a Scheveningen."}
{"id": "2222776", "revid": "125063047", "url": "https://it.wikipedia.org/wiki?curid=2222776", "title": "Isn't She Lovely?", "text": "Isn't She Lovely? \u00e8 una canzone scritta, ed originariamente interpretata da Stevie Wonder, per il suo album del 1976 \"Songs in the Key of Life\". Nel brano Wonder celebra la nascita di sua figlia Aisha. La canzone inizia con un campionamento del pianto della bambina.\nDescrizione.\nLa canzone, musicalmente costruita su un II-V-I maggiore e su un II-V-I minore, \u00e8 considerato un esempio di contaminazione di elementi jazz ed elementi pop. Bench\u00e9 il brano abbia avuto notevole popolarit\u00e0, e sia tutt'oggi considerato uno dei pi\u00f9 importanti della discografia di Stevie Wonder, esso fu pubblicato solo come singolo promozionale e quindi non pot\u00e9 mai entrare in alcuna classifica.\nCover.\nIn seguito numerosi altri artisti hanno interpretato una cover di \"Isn't She Lovely?\". Una versione registrata da David Parton entr\u00f2 nella top ten britannica nel 1977. La canzone fu anche oggetto di cover da parte del gruppo punk rock Me First and the Gimme Gimmes nell'album \"Take a Break\". Il brano fu interpretato in una versione a cappella dal gruppo The Idea of North per l'album \"Evidence\". Il sassofonista Sonny Rollins incluse una cover strumentale del brano nell'album del 1977 \"Easy Living\". Frank Sinatra registr\u00f2 una sua versione nel 1979, mentre l'artista jazz Lee Ritenour la registr\u00f2 nel 1977 per l'album \"Captain Fingers\". Nel 2010 Harry Styles, cantante degli One Direction, cant\u00f2 una versione a cappella all'audizione per X Factor UK, mentre l'anno successivo il cantante dei Super Junior Kyuhyun esegu\u00ec il brano durante il tour Super Show 4. Nell'episodio \"Il Ballo\" (2x20) della serie televisiva \"Glee\" il brano viene cantato dai ragazzi delle Nuove Direzioni, quando Artie invita Brittany al ballo."}
{"id": "2222777", "revid": "1543377", "url": "https://it.wikipedia.org/wiki?curid=2222777", "title": "Vento", "text": "In meteorologia il vento \u00e8 il movimento di una massa d'aria atmosferica da un'area con alta pressione (\"anticiclonica\") a un'area con bassa pressione (\"ciclonica\"). In genere con tale termine si fa riferimento alle correnti aeree di tipo orizzontale, mentre per quelle verticali si usa generalmente il termine correnti convettive che si originano invece per instabilit\u00e0 atmosferica verticale. Innumerevoli gli autori classici che si sono occupati di questo fenomeno atmosferico. Scrive Lucrezio: \"\"Son dunque i venti un invisibil corpo, che la terra che l' mar che l'ciel profondo trae seco a forza e ne fa strage e scempio\". Per Seneca \"Il vento \u00e8 aria che spira\"\".\nDescrizione.\nCause.\nIl vento \u00e8 causato dalle differenze di pressione atmosferica che spingono l'aria da zone di alta pressione a zone di bassa pressione per effetto della forza di gradiente. Il flusso d'aria non corre in maniera diretta da un punto all'altro, cio\u00e8 con la stessa direzione della forza di gradiente, ma subisce una deviazione dovuta alla forza di Coriolis (o effetto di Coriolis) che tende a spostarlo verso destra nell'emisfero settentrionale e verso sinistra nell'emisfero meridionale. A causa di questo effetto, che non \u00e8 presente all'equatore, il vento soffia parallelamente alle isobare (vento geostrofico). Tuttavia alle basse quote (meno di 600\u00a0m) \u00e8 necessario tenere conto che l'attrito con la superficie terrestre pu\u00f2 modificare la direzione del vento di circa 10\u00b0 sopra il mare e 15\u201330\u00b0 sopra la terra, rendendo il percorso dall'alta pressione alla bassa pressione pi\u00f9 diretto e la penetrazione del vento nelle aree di bassa pressione pi\u00f9 profonda.\nI venti definiti da un equilibrio di forze fisiche vengono usati nella scomposizione e analisi dei profili del vento. Sono utili per semplificare l'equazione del moto atmosferico e per ricavare dati qualitativi sulla distribuzione orizzontale e verticale dei venti.\nGlobalmente le due forze maggiori della circolazione atmosferica sono il differenziale di riscaldamento tra equatore e poli (la differenza nell'assorbimento dell'energia solare che genera la forza di buoyancy) e la rotazione del pianeta. Al di fuori dei tropici e dell'attrito causato dalla superficie terrestre, i venti su larga scala tendono ad avvicinarsi al bilancio geostrofico. Una nuova, controversa teoria suggerisce che il gradiente atmosferico sia causato dalla condensazione dell'acqua indotta dalle foreste che incentivano l'assorbimento dell'umidit\u00e0 dall'aria dei litorali.\nIl vento termico \u00e8 la differenza nel vento geostrofico tra due livelli dell'atmosfera. Esiste solo in un'atmosfera con gradienti di temperatura orizzontali. Il vento ageostrofico \u00e8 la differenza tra vento reale e geostrofico, che \u00e8 correlato alla creazione dei cicloni. Il vento di gradiente \u00e8 simile al vento geostrofico ma include anche la forza centrifuga (o accelerazione centripeta).\nMisurazione.\nLa direzione del vento generalmente viene espressa in base alla direzione da cui soffia. Ad esempio un vento \"settentrionale\" soffia da nord verso sud. La direzione del vento si misura con le banderuole; negli aeroporti le maniche a vento indicano la direzione del vento permettono di stimarne la velocit\u00e0 in base all'angolazione assunta dalla manica. La velocit\u00e0 \u00e8 misurata dagli anemometri, solitamente servendosi di eliche o coppe rotanti. Quando \u00e8 necessaria una maggior precisione (come nel campo della ricerca) il vento pu\u00f2 essere misurato tramite la velocit\u00e0 di propagazione degli ultrasuoni o dall'effetto della ventilazione su resistenze di fili riscaldati. Un altro tipo di anemometro usa i tubi di Pitot, che, sfruttando il differenziale di pressione tra un tubo interno e uno esterno che viene esposto al vento, permettono di determinare la dinamica della pressione, che viene poi usata per calcolare la velocit\u00e0 del vento.\nIn tutto il mondo la velocit\u00e0 del vento, o meglio la sua intensit\u00e0, viene misurata a dieci metri di altezza e calcolando la media su dieci minuti di misurazione; negli Stati Uniti la media viene fatta su un minuto per i cicloni tropicali, e su due minuti per le osservazioni meteorologiche, mentre in India viene generalmente misurata in tre minuti. I valori calcolati sulle medie di un minuto sono generalmente il 14% pi\u00f9 alti di quelli calcolati sulle medie in dieci minuti. Un breve soffio di vento ad alta velocit\u00e0 \u00e8 chiamato raffica. Una definizione tecnica della raffica \u00e8: la massima che eccede di 10 nodi (19\u00a0km/h) la velocit\u00e0 del vento misurata in dieci minuti. Un groppo \u00e8 un raddoppio della velocit\u00e0 del vento sopra una certa soglia che dura per un minuto o pi\u00f9.\nPer misurare i venti in quota vengono usate radiosonde monitorate con il GPS, navigazione radio o il radar. In alternativa il movimento del pallone aerostatico a cui la radiosonda \u00e8 attaccata pu\u00f2 essere monitorato da terra usando un teodolite. Le tecniche di telerilevamento del vento includono il SODAR, il doppler lidar e i radar, che possono misurare l'effetto Doppler della radiazione elettromagnetica diffusa o riflessa da aerosol o molecole. Radiometri e radar possono essere usati per misurare l'irregolarit\u00e0 della superficie degli oceani dallo spazio o dagli aerei, che pu\u00f2 essere usata per stimare la velocit\u00e0 del vento vicino alla superficie dell'acqua. Le immagini dei satelliti geostazionari possono essere usate per misurare i venti nell'atmosfera basandosi sulla distanza percorsa dalle nuvole tra un'immagine a la successiva. L'ingegneria eolica studia gli effetti del vento su ambienti urbanizzati, e quindi su edifici, ponti e altri manufatti.\nLa velocit\u00e0 del vento dipende dal \"gradiente barico\", cio\u00e8 dalla distanza delle isobare, e pu\u00f2 essere espressa in metri al secondo (m/s), chilometri all'ora (km/h) e nodi. L'intensit\u00e0 del vento aumenta in media con la quota per via della diminuzione dell'attrito con la superficie terrestre e la mancanza di ostacoli fisici come vegetazione, edifici, colline e montagne. Il complesso dei venti e delle correnti aeree atmosferiche d\u00e0 vita alla circolazione atmosferica.\nScale di misurazione.\nTradizionalmente la scala di Beaufort fornisce una descrizione empirica dell'intensit\u00e0 del vento basata sulle condizioni del mare. Originariamente composta da 13 livelli, negli anni quaranta ne sono stati aggiunti altri 5, tutti relativi agli uragani, arrivando cos\u00ec a 17. La scala contiene termini generali per definire i venti di differenti velocit\u00e0 medie come brezza, burrasca, tempesta e uragano, talvolta preceduti da aggettivi come moderato, fresco, forte, che vengono usati per differenziare la forza del vento all'interno della stessa categoria. La terminologia per i cicloni tropicali differisce da una regione all'altra del mondo. La maggior parte dei bacini oceanici usa la media della velocit\u00e0 del vento per determinare la categoria del ciclone.\nLa scala Fujita avanzata (in inglese Enhanced Fujita), un aggiornamento della scala Fujita, \u00e8 composta da 6 gradi (da EF0 a EF5) e viene usata per misurare l'intensit\u00e0 dei tornado usando come metro di giudizio i danni provocati alle abitazioni.\nQui sotto una comparazione tra le diverse classificazioni usate globalmente dal Regional Specialized Meteorological Centers:\nLegenda dei simboli del vento.\nI simboli stampati sulle mappe meteorologiche usano un ardiglione per mostrare sia la direzione sia la velocit\u00e0 del vento, quest'ultima deducibile dal numero di bandiere attaccate all'ardiglione stesso:\nLa direzione del vento \u00e8 data dalla direzione verso cui \u00e8 rivolto l'ardiglione. Quindi, un vento nord-orientale sarebbe illustrato da una linea che si estende verso nord-est, con il numero di bandiere a indicare la velocit\u00e0 del vento situate sull'estremit\u00e0 nord-orientale dell'ardiglione. Questi simboli permettono di fare un'analisi delle linee della velocit\u00e0 del vento (linee che uniscono punti con la medesima velocit\u00e0 del vento); queste ultime sono particolarmente utili nell'individuare la posizione delle correnti a getto nelle mappe della pressione costante, e vengono generalmente posizionate a 300 o pi\u00f9 hPa.\nClassificazione e nomenclatura dei venti.\nI venti si classificano in costanti, periodici, locali e ciclonici.\nVenti costanti.\nI \"venti costanti\" sono quelli che soffiano tutto l'anno sempre nella stessa direzione e nello stesso senso. Tra questi vi sono gli alisei, che si generano nelle zone anticicloniche tropicali e convergono verso quelle equatoriali. I venti extratropicali spirano nelle fasce equatoriali dove, per effetto del riscaldamento, si formano masse ascendenti di aria calda e umida. I venti occidentali spirano tra i 35\u00b0 e i 60\u00b0 .\nI venti costanti sono tre, partendo dal polo nord verso il circolo polare artico i venti polari nord orientali, dal tropico del cancro al circolo polare artico i venti tropicali sudoccidentali dal tropico del cancro all\u2019equatore sono gli alisei nord orientali, nello stesso modo nel emisfero sud, dal tropico del capricorno all\u2019equatore gli alisei sudorientali, dal tropico del capricorno al circolo polare antartico i venti tropicali nordoccidentali e dal polo sud al circolo polare i venti polari sudorientali.\nVenti periodici.\nSi dicono \"venti periodici\" quelli che invertono periodicamente il loro senso. Il periodo pu\u00f2 essere stagionale, importanti sono monsoni o etesi o anche semplicemente giornaliero come nel caso delle brezze. I monsoni sono caratteristici dell'Oceano Indiano e dei mari della Cina. Nel semestre estivo, tra aprile e ottobre, spirano dall'Oceano verso terra mentre durante quello invernale tra novembre e aprile soffiano dal continente verso il mare. Gli etesi soffiano durante l'estate dal Mar Egeo verso l'Egitto e sul percorso inverso durante l'inverno. Tra le brezze si riconoscono tre tipologie: brezze di mare e di terra, di lago e di riva e brezze di monte e di valle. Nelle prime due il vento soffia dalla superficie d'acqua verso terra durante il giorno e sul percorso inverso durante la notte. Le brezze di monte e di valle soffiano invece dalla valle alla montagna durante il giorno e dalla montagna alla valle durante la notte.\nVenti occidentali.\nIn meteorologia, i venti occidentali (in inglese westerlies) sono venti che soffiano tra le latitudini di 35\u00b0 e 60\u00b0 sia nell'emisfero boreale che in quello australe ovvero alle latitudini medie o temperate. Il nome \u00e8 dovuto alla loro direzione prevalente: nell'emisfero boreale soffiano da sud-ovest, in quello australe da nord-ovest, anche se, a differenza degli alisei si tratta di venti incostanti e irregolari che hanno cio\u00e8 direzione ed intensit\u00e0 variabili.\nQuesto tipo di circolazione, nota anche come circolazione zonale, \u00e8 quella che caratterizza la cella di circolazione delle medie latitudini detta anche Cella di Ferrel, una delle tre macrocelle della circolazione generale dell'atmosfera.\nVenti anabatici e catabatici.\nI venti catabatici sono venti discendenti da un pendio montuoso (ad esempio nei meccanismi di foehn) o da un plateau (es. in Groenlandia o in Antartide). All'opposto sono venti anabatici quelli che salgono verso l'alto di un pendio (es. sempre durante meccanismi di \"foehn\").\nVenti locali.\nI \"venti locali\", tipici delle zone temperate dove soffiano irregolarmente quando si vengono a creare zone cicloniche e anticicloniche sono moltissimi e spesso legati alla nomenclatura locale, a seconda delle zone in cui si generano.\nNell'area interessata dal mar Mediterraneo si usa classificare i venti a seconda della direzione da cui provengono sulla base schematica dettata dalla Rosa dei venti, riprendendo l'antica nomenclatura derivante dall'antica Grecia, che presumeva l'osservatore posto al centro del mar Ionio, a nord-ovest delle isole egee, in direzione della Sicilia. Ed \u00e8 per questo che lo scirocco, il grecale e il libeccio si chiamano cos\u00ec perch\u00e9 stando in quel punto la Siria \u00e8 posta a sud-est, la Grecia a nord-est e la Libia a sud-ovest.\nUn'altra importante classificazione dei venti provenienti dal largo (foranei), relativa alle condizioni locali di ciascun luogo al quale ci si voglia riferire (singole citt\u00e0 o regioni, o macro-aree ancora pi\u00f9 estese), \u00e8 la seguente:\nI venti che eventualmente presentassero contemporaneamente le due caratteristiche di alta frequenza e velocit\u00e0, sono detti prevalenti.\nLa direzione, la durata e la velocit\u00e0 del vento sono in generale rappresentati su diagrammi polari.\nQueste considerazioni un tempo erano valutate con grandissima attenzione e tenute in conto non solo per quanto riguarda gli aspetti della navigazione o la protezione di determinate colture agricole, ma persino nella costruzione delle citt\u00e0. Non sono rari gli esempi di interi centri storici di molte citt\u00e0, soprattutto costiere, che portano nella disposizione planimetrica dei loro edifici il segno indelebile di questi criteri costruttivi. Tipica \u00e8 la disposizione urbanistica detta \"a lisca di pesce\", caratteristica dei centri storici di molte citt\u00e0 costiere che si affacciano sull'Adriatico meridionale, da Bisceglie fino a Monopoli, tra i quali quello di Molfetta \u00e8 il pi\u00f9 rappresentativo.\nLa rosa dei venti pi\u00f9 semplice \u00e8 quella a 4 punte formata dai soli quattro punti cardinali:\nTra i quattro punti cardinali principali si possono fissare 4 punti intermedi:\nCircolazione atmosferica globale.\nI venti orientali, in media, dominano i flussi ai poli, mentre quelli occidentali soffiano alle medie latitudini, dai poli alla cresta subtropicale, mentre i tropici dominano ancora i venti orientali, gli alisei.\nDirettamente sotto la cresta tropicale c'\u00e8 la zona delle calme equatoriali, le cosiddette latitudini dei cavalli o doldrums, dove i venti sono meno intensi. Molti dei deserti del globo cadono vicino alla latitudine media della cresta subtropicale, dove le correnti discensionali riducono l'umidit\u00e0 relativa della massa d'aria.\nI venti pi\u00f9 forti sono nelle latitudini intermedie, dove l'aria fredda polare si scontra con quella calda dei tropici.\nI tropici.\nGli alisei costituiscono i venti di superficie prevalenti nell'area tra i tropici e l'equatore. Soffiano soprattutto da nord-est nell'emisfero boreale e da sud-est in quello australe, determinano il movimento dei cicloni tropicali che si formano sugli oceani e sono responsabili dello spostamento del pulviscolo africano nel Mar dei Caraibi e in porzioni del sud-est nordamericano.\nUn monsone \u00e8 un vento prevalente stagionale che dura per alcuni mesi nelle regioni tropicali. Il termine venne usato per la prima volta in lingua inglese in India, Bangladesh, Pakistan e altri paesi dell'area per riferirsi all'intenso vento stagionale che soffiava dall'Oceano Indiano e dal Mar Arabico portando piogge nell'area. La sua progressione verso il polo \u00e8 accelerata dallo sviluppo delle basse pressioni sui continenti asiatico, africano e nordamericano da maggio a luglio, e sull'Australia in dicembre.\nI venti occidentali e loro impatto.\nI venti occidentali o \"westerlies\" sono i venti prevalenti tra i 35 e i 65 gradi di latitudine, le cosiddette medie latitudini. Questi venti prevalenti soffiano da ovest verso est e determinano il movimento dei cicloni extratropicali. I venti soffiano prevalentemente da sud-ovest nell'emisfero boreale e da nord-ovest in quello australe. Sono pi\u00f9 forti in inverno quando la pressione \u00e8 pi\u00f9 bassa ai poli, mentre si indeboliscono durante l'estate, quando la pressione cresce.\nAssieme agli alisei, i venti occidentali permisero la creazione di rotte circolari per la navigazione sull'Oceano Atlantico e sul Pacifico, dato che i venti occidentali portarono allo sviluppo di forti correnti oceaniche nella parte occidentale degli oceani in entrambi gli emisferi attraverso un processo chiamato intensificazione occidentale. Queste correnti trasportano acqua calda subtropicale verso le regioni polari.\nI venti occidentali possono essere particolarmente forti, specialmente nell'emisfero australe, dove c'\u00e8 meno terra emersa a rallentare i venti; i venti pi\u00f9 forti sono conosciuti come i quaranta ruggenti e si trovano tra i 40 e i 50 gradi di latitudine sud. I venti occidentali giocano un ruolo importante nel trasporto di acque e venti caldi equatoriali verso le coste occidentali dei continenti, specialmente nell'emisfero australe.\nVenti orientali polari.\nI venti orientali polari, chiamati anche celle di Hadley polari, sono venti prevalenti, asciutti e freddi che soffiano dalle alte pressioni polari verso le aree di bassa pressione all'interno delle latitudini dei venti occidentali. A differenza di questi ultimi, questi venti prevalenti soffiano da est a ovest e sono spesso deboli e irregolari. A causa dello scarso riscaldamento solare l'aria fredda cresce gradualmente e scende dagli strati pi\u00f9 alti dell'atmosfera a quelli pi\u00f9 bassi, in un fenomeno chiamato subsidenza atmosferica, creando aree di alta pressione e forzando uno spostamento d'aria verso l'equatore; Tale spostamento viene deviato verso ovest a causa della forza di Coriolis.\nCircolazione locale.\nBrezze.\nBrezze di mare e di terra.\nLe brezze di mare e di terra sono venti locali causati dalla differenza di riscaldamento del mare e della terra dovuta al maggior calore specifico dell'acqua che ne rallenta il l'assorbimento di calore. Possono anche assumere un'importanza rilevante tra i venti locali.\nDi giorno la superficie del suolo, scaldandosi, trasmette il proprio calore all'aria. L'aria calda, essendo meno densa dell'ambiente circostante, sale di quota creando un gradiente di pressione di 2 millibar tra l'acqua alla terra. L'aria pi\u00f9 fredda sopra l'acqua, avendo ora una pressione pi\u00f9 alta di quella sopra la terra, fluisce nella bassa pressione dell'entroterra creando una brezza di mare vicino alla costa. Quando i venti su larga scala sono calmi, la forza della brezza \u00e8 direttamente proporzionale alla differenza di temperatura tra la terra e l'acqua. Se c'\u00e8 un vento di almeno in alto mare, la brezza probabilmente non si svilupper\u00e0.\nDi notte accade il fenomeno opposto: la terra si raffredda pi\u00f9 velocemente dell'acqua. Di conseguenza anche l'aria sopra la terra diventa pi\u00f9 fredda di quella sopra l'acqua, aumentando di pressione. Quando la pressione dell'aria sopra la terra superer\u00e0 quella dell'aria sopra l'acqua, l'aria sopra la terra sar\u00e0 spinta a muoversi verso l'acqua, creando cos\u00ec la brezza di terra. Il fenomeno non ha luogo se il vento in mare \u00e8 abbastanza forte da opporvisi.\nBrezze di monte e di valle.\nAnche a quote pi\u00f9 elevate il cambiamento della circolazione dell'aria \u00e8 dovuto al gradiente di pressione provocato dalla differenza di riscaldamento dell'aria vicino al suolo, che si scalda pi\u00f9 velocemente di quella pi\u00f9 distante, anche se alla stessa quota, abbassando la pressione.\nNelle aree dove la topografia \u00e8 cos\u00ec irregolare da interrompere il flusso dei venti pi\u00f9 forti, la circolazione dell'aria tra montagne e valli \u00e8 il pi\u00f9 importante dei venti prevalenti regionali. Colline e valli, aumentando la frizione tra l'atmosfera e il suolo, distorcono notevolmente le correnti bloccando il flusso d'aria, deviandolo parallelamente alla parete montuosa e spingendolo verso monte in un fenomeno chiamato \"barrier jet\", che pu\u00f2 aumentare i venti a bassa quota del 45%. La direzione del vento cambia anche a causa del profilo del territorio.\nSe c'\u00e8 un passo nella catena montuosa i venti vi correranno attraverso a considerevole velocit\u00e0 a causa del principio di Bernoulli, che descrive una relazione inversa tra velocit\u00e0 e pressione. Il flusso d'aria pu\u00f2 rimanere turbolento e irregolare sottovento per una certa distanza in pianura, condizione questa pericolosa per aeroplani in salita o discesa. I venti freddi che accelerano tra le montagne possono avere nomi regionali, come il tehuantepecer o il papayago in America Centrale, o la bora, tramontana e maestrale europei. Quando questi venti soffiano in mare aperto aumentano il mescolamento dell'acqua di superficie, favorendone il raffreddamento e l'arricchimento di sostanze nutritive che portano a un aumento della vita marina.\nNelle aree montuose la distorsione dei flussi d'aria diventa importante, complice il terreno frastagliato che produce imprevedibili flussi d'aria e turbolenze come le onde orografiche, che possono essere sovrastate da altocumuli lenticolari. Forti ascendenze, discendenze e vortici si sviluppano quando il vento soffia su colline e valli. Le precipitazioni orografiche si verificano sul lato sopravento delle montagne e sono causate dall'aumento del moto di un grande flusso di aria umida attraverso la catena montuosa (flusso di pendio), provocando raffreddamento e condensazione adiabatici. Nelle aree montuose soggette a venti relativamente forti (come gli alisei), il lato sopravento delle montagne ha generalmente un clima pi\u00f9 umido di quello sottovento. L'umidit\u00e0 viene rimossa dal sollevamento orografico, che in genere lascia un'aria pi\u00f9 asciutta e calda nel lato sottovento, dove si pu\u00f2 osservare un'ombra pluviometrica.\nI venti che soffiano dalle montagne verso quote pi\u00f9 basse sono conosciuti come venti di caduta. Questi venti sono caldi e asciutti, e il loro carattere regionale ha fatto s\u00ec che in tutto il mondo vengano chiamati con nomi diversi. Sulle Alpi sono conosciuti come favonio (o \"f\u00f6hn\"), in Polonia \"halny wiatr\", in Argentina \"zonda\", a Giava \"koembang\", in Nuova Zelanda \"Nor'est arch\", e vengono accompagnati dalla formazione di nubi che prendono il loro stesso nome e che hanno ispirato gli artisti nei secoli. Nelle Grandi pianure degli Stati Uniti questi venti sono chiamati \"chinook\". In California i venti discendenti, come il vento di Santa Ana e il \"sundowner\" si incanalano nei passi montuosi intensificandosi. Le velocit\u00e0 di questi venti possono anche superare i 160\u00a0km/h.\nWind shear.\nIl \"wind shear\", a volte chiamato anche gradiente di vento, \u00e8 la differenza di velocit\u00e0 e direzione del vento su una distanza relativamente breve dell'atmosfera terrestre. Il \"wind shear\" ha due componenti, una orizzontale, pu\u00f2 essere riscontrata nei fronti meteorologici e in prossimit\u00e0 delle coste, e una verticale, osservabile vicino alla superficie e in prossimit\u00e0 delle correnti e dei fronti meteorologici a quote elevate.. Il concetto riveste un'importanza notevole nell'ambito della meteorologia aeronautica.\nQuesto tipo di wind shear si riscontra durante la fase di avvicinamento sul sentiero di discesa, poco prima dell'atterraggio, o durante il decollo.\nIl \"wind shear\" di per s\u00e9 \u00e8 un fenomeno meteorologico su microscala che copre distanze molto brevi, ma pu\u00f2 essere associato a fenomeni su mesoscala o su scala sinottica come le linee di groppo (o \"squall line\") e fronti freddi. Comunemente viene osservato nelle vicinanze delle \"microburst\" (raffiche discendenti) e \"downburst\" causate da temporali, fronti meteorologici, aree in cui il vento locale \u00e8 particolarmente intenso, vicinanza alle montagne, inversioni termiche causate da cieli limpidi e venti calmi, edifici, turbine eoliche e barche a vela. Il \"wind shear\" \u00e8 un importante fattore di rischio nelle fasi di atterraggio e decollo dei velivoli, ed \u00e8 stato causa di diversi incidenti aerei che in alcuni casi hanno causato un elevato numero di vittime.\nLa propagazione del suono nell'atmosfera \u00e8 influenzata dal \"wind shear\", che pu\u00f2 flettere l'onda sonora, deviando la direzione del suono. Lo sviluppo dei cicloni tropicali pu\u00f2 essere inibito da forti \"wind shear\" verticali nella troposfera, i quali per\u00f2 aumentano la lunghezza del ciclo di vita dei temporali che pu\u00f2 portare a condizioni meteorologiche estreme. Il concetto del vento termico spiega come le differenze della velocit\u00e0 del vento in altezza dipendono dalle differenze di temperatura sull'asse orizzontale, e spiegano l'esistenza delle correnti a getto.\nApplicazione.\nIl vento nella storia umana.\nIn molte culture il vento \u00e8 stato personificato da uno o pi\u00f9 dei o come manifestazione del soprannaturale. V\u0101yu \u00e8 il dio ind\u00f9 del vento. Tra gli dei del vento della mitologia greca (anemoi) troviamo Borea, Euro, Ostro e Zefiro. Eolo, secondo diverse interpretazioni custode o sovrano dei venti, \u00e8 anche stato chiamato Astreo, il titano che gener\u00f2 i tre venti con Eos, dea dell'aurora. Gli antichi greci erano anche consapevoli del cambiamento stagionale dei venti, come evidenziato dalla Torre dei venti ad Atene. Gli dei greci dei venti trovano corrispondenza con le divinit\u00e0 romane. F\u016bjin \u00e8 il dio del vento giapponese e il pi\u00f9 vecchio degli dei dello shintoismo. Secondo la leggenda era presente alla creazione del mondo e lasci\u00f2 uscire i venti dal suo sacco per sgomberarlo dalla nebbia. Nella mitologia norrena il dio dei venti era Nj\u00f6r\u00f0r, mentre quattro \"dv\u00e4gar\" (nani), chiamati Nor\u00f0ri, Su\u00f0ri, Austri e Vestri, probabilmente i Cervi di Yggdrasill, personificavano i quattro venti, un parallelo con la mitologia greca. Stribog \u00e8 il nome del dio del vento, del cielo e dell'aria nella mitologia slava. \u00c8 considerato il nonno dei venti delle otto direzioni.\nCon la parola giapponese Kamikaze (\u795e\u98a8), generalmente tradotta con l'espressione \u201cvento divino\u201d, ci si riferisce a un paio di tempeste che protessero il Giappone dagli attacchi marittimi dei mongoli di Kublai Khan nel 1274 e nel 1281; quelle tempeste vennero considerate dai contemporanei un dono divino e fu probabilmente la prima volta in cui venne dato un nome a una tempesta. Con l'espressione \u201cvento protestante\u201d si indicano invece un paio di tempeste: la prima imped\u00ec all'Invincibile Armata spagnola di invadere l'Inghilterra nel 1588 (i venti in questo caso giocarono un ruolo centrale), la seconda invece, con i suoi venti favorevoli, permise a Guglielmo III di invadere l'Inghilterra nel 1688. Durante la Campagna d'Egitto condotta da Napoleone i soldati francesi ebbero grosse difficolt\u00e0 con il khamsin, un vento tipico del Sahara. Quando la tempesta apparve i locali andarono a ripararsi, mentre i francesi \u201cnon reagirono finch\u00e9 era troppo tardi, quindi soffocarono e svenirono nel muro di sabbia soffocante e accecante\u201d. Durante la Campagna del Nordafrica durante la Seconda guerra mondiale \u201cle truppe alleate e tedesche vennero obbligati molte volte a sospendere la battaglia a causa delle tempeste di sabbia provocate dal khamsin [\u2026]\u201d.\nTrasporti.\nEsistono molti tipi di imbarcazioni a vela, ma tutte hanno alcune cose fondamentali in comune. Escludendo le navi a rotore, che usano l'Effetto Magnus, ogni imbarcazione a vela \u00e8 provvista di uno scafo, sartie e un albero che sostengono una vela che usa il vento forza motrice. I viaggi attraverso l'oceano in barca a vela possono durare mesi, e uno dei pericolo pi\u00f9 comuni \u00e8 quello della bonaccia (la mancanza di vento), oppure di essere rovesciati da una forte tempesta o venti che non permettono l'avanzamento della nave nella direzione desiderata. Una forte tempesta pu\u00f2 portare al naufragio, che pu\u00f2 causare anche la perdita di uomini dell'equipaggio. Le imbarcazioni a vela possono trasportare solo una certa quantit\u00e0 di provviste nelle loro stive; i lunghi viaggi con questo tipo di imbarcazioni devono perci\u00f2 essere pianificati con attenzione, e devono includere delle soste per rifornirsi sia di cibo sia di acqua.\nPer quanto riguarda i velivoli che operano relativamente all'aria, i venti influenzano la velocit\u00e0 al suolo, e in caso di velivoli pi\u00f9 leggeri dell'aria, come le mongolfiere, il vento pu\u00f2 giocare un ruolo significativo, oppure anche l'unico ruolo, nel movimento. La velocit\u00e0 di superficie del vento \u00e8 generalmente il primo fattore che governa la direzione delle operazioni di volo in un aeroporto, e le piste d'atterraggio sono allineate secondo la direzione pi\u00f9 comune del vento locale. Generalmente in fase di decollo \u00e8 preferibile avere il vento contro, dato che il vento a favore aumenta la distanza necessaria al decollo e diminuisce il gradiente di salita.\nRisorsa energetica.\nI singalesi di Anur\u0101dhapura e di altre citt\u00e0 dello Sri Lanka usarono la forza dei venti dei monsoni per alimentare le fornaci dal 300 a.C., che venivano costruite a favore di vento allo scopo di portare la temperatura a 1200 \u00b0C.\nUna fonte del I secolo d.C. costituisce il primo riferimento a un rudimentale mulino a vento che era utilizzato per alimentare un organo. I primi mulini funzionanti vennero costruiti a Sistan, in Afghanistan, nel VII secolo d.C. Questi erano mulini ad asse verticale composti da sei pale rettangolari coperte da un tessuto di vimini o stoffa ed erano usati per la lavorazione di cereali e canna da zucchero, e per estrarre l'acqua dai pozzi. I mulini ad asse orizzontale erano diffusamente utilizzati nell'Europa nord\u2013occidentale per macinare la farina dagli anni 1180, e molti mulini olandesi esistono ancora. Oggi i mulini a vento sono utilizzati per produrre energia elettrica sfruttando la forza del vento. Le navi cargo risparmiano carburante usando l'energia cinetica del vento che viene trasformata in energia meccanica con l'utilizzo di grandi vele.\nScopi ricreativi.\nIl vento \u00e8 essenziale in molti sport e attivit\u00e0 ricreative come il volo con il deltaplano e la mongolfiera, gli aquiloni, lo snowkiting, il land boarding, il kitesurfing, il parapendio, la e il windsurf. Per quanto riguarda il deltaplano e il volo a vela i gradienti di vento appena sopra la superficie influenzano il decollo e l'atterraggio dei velivoli. Se il gradiente di vento \u00e8 importante o improvviso, oppure entrambi, e il pilota mantiene lo stesso angolo di salita, la velocit\u00e0 del velivolo aumenter\u00e0, verosimilmente eccedendo la massima velocit\u00e0 di decollo. Il pilota deve correggere la velocit\u00e0 per contrastare l'effetto del gradiente di vento. In fase di atterraggio il \"wind shear\" pu\u00f2 costituire un pericolo, in particolare quando i venti sono forti. Quando il velivolo scende di quota attraverso il gradiente di vento apprestandosi ad atterrare, le velocit\u00e0 dell'aria diminuisce mentre l'angolo di discesa aumenta, e non c'\u00e8 tempo sufficiente per accelerare prima del contatto al suolo. Il pilota deve cos\u00ec contrastare il gradiente di vento aumentando in anticipo la velocit\u00e0 del velivolo.\nEnergia eolica.\nL'energia eolica \u00e8 l'energia cinetica prodotta dall'aria in movimento. Il totale di energia eolica che fluisce attraverso una superficie immaginaria \"A\" durante il tempo t \u00e8:\ndove \"\u03c1\" \u00e8 la densit\u00e0 dell'aria, \"v\" \u00e8 la velocit\u00e0 del vento; \"Avt\" \u00e8 il volume di aria che passa attraverso \"A\" (che \u00e8 considerato perpendicolare alla direzione del vento); \"Avt\u03c1\" \u00e8 quindi la massa \"m\" che passa per l'unit\u00e0 di tempo. Notare che \"\u00bd \u03c1v2\" \u00e8 l'energia cinetica dell'aria in movimento per unit\u00e0 di volume.\nLa potenza \u00e8 l'energia per unit\u00e0 di tempo, per l'energia eolica incidente su \"A\" (ad esempio uguale all'area del rotore di una turbina eolica) \u00e8:\nL'energia eolica in una corrente d'aria aperta \u00e8 quindi proporzionale alla terza potenza della velocit\u00e0 del vento: la potenza disponibile aumenta quindi di otto volte se la velocit\u00e0 del vento raddoppia. Turbine eoliche per la produzione di energia elettrica devono quindi essere particolarmente efficienti a una maggiore velocit\u00e0 del vento.\nEnergia catturata da una turbina eolica.\nL'energia eolica pu\u00f2 essere interamente catturata da una turbina solo se la velocit\u00e0 del vento viene ridotta a zero. In uno scenario realistico ci\u00f2 \u00e8 impossibile, dato che l'aria passa attraverso la turbina senza fermarsi. Usando il concetto di tubo di flusso e applicando la Legge di Betz, la massima estrazione raggiungibile dell'energia eolica da una turbina \u00e8 pari al 59% del totale dell'energia teorica.\nEsistono per\u00f2 altri fattori che riducono il rendimento della turbina, come la frizione delle pale dei rotori, perdite dovute alla meccanica del rotore, perdite dei generatori e convertitori, ecc. Approssimativamente le turbine eoliche riescono a sfruttare e trasformare in energia elettrica un terzo dell'energia che catturano."}
{"id": "2222781", "revid": "19933", "url": "https://it.wikipedia.org/wiki?curid=2222781", "title": "Guerra di indipendenza del Cile", "text": ""}
{"id": "2222782", "revid": "19933", "url": "https://it.wikipedia.org/wiki?curid=2222782", "title": "Guerra d'indipendenza del Cile", "text": ""}
{"id": "2222783", "revid": "1543377", "url": "https://it.wikipedia.org/wiki?curid=2222783", "title": "Francisco Marc\u00f3 del Pont", "text": "Fu una delle figure principali nel corso del processo di indipendenza del Cile, essendo stato l'ultimo spagnolo a ricoprire il ruolo di Governatore Reale del Cile, tra il 1815 ed il 1817, quando fu deposto e catturato dai ribelli durante la Battaglia di Chacabuco.\nInizio della carriera.\nMarc\u00f3 del Pont nacque a Vigo, in Spagna, figlio di Buenaventura Marc\u00f3 del Pont y Por\u00ed e di Juana \u00c1ngel D\u00edaz y M\u00e9ndez. Inizi\u00f2 una brillante carriera militare unendosi al reggimento di fanteria di Saragozza. Si distinse durante la Guerra d'indipendenza spagnola combattuta contro Napoleone, guadagnandosi il grado di generale prima di essere fatto prigioniero durante la presa di Valencia del 1809. Fu giudicato da un tribunale militare francese e condannato a morte, con la possibilit\u00e0 di salvarsi giurando fedelt\u00e0 alla Francia. Si rifiut\u00f2, e con questo atto si guadagn\u00f2 il rispetto di Giuseppe Bonaparte, che tramut\u00f2 la condanna in prigionia.\nNel 1814 Marc\u00f3 del Pont fu liberato in seguito alla ritirata francese dalla Spagna. Era ancora abbastanza giovane, avendo meno di 45 anni, quando fu promosso al grado di maresciallo di campo, e nominato capo militare e governatore di Tortosa. Nel settembre del 1815 fu promosso capitano generale e Governatore Reale del Cile, dove giunse per assumere il comando il 26 dicembre dello stesso anno.\nGovernatore del Cile.\nNel 1815 Marco del Pont fu nominato governatore dell'allora spagnola colonia del Cile, giungendo a Valpara\u00edso alla fine dell'anno. Preso il comando del governo della Reconquista invi\u00f2 spie a Cuyo per avere informazioni sull'esercito delle Ande reclutato dai capi pro-indipendentisti esiliati, quali Bernardo O'Higgins, nella provincia argentina di Mendoza. Questo esercito, guidato da Jos\u00e9 de San Mart\u00edn, avrebbe in seguito attraversato le Ande per liberare il Cile. In politica interna tent\u00f2 di consolidare il controllo spagnolo attraverso la brutale repressione di tutti coloro che si erano associati al movimento indipendentista. Molti personaggi influenti furono deportati sulle sterili isole Juan Fern\u00e1ndez, mentre altri furono depredati da un gruppo di soldati capitanati da Vicente San Bruno.\nIl governo di Marco del Pont termin\u00f2 il 12 febbraio 1817, quando la sconfitta delle forze reali guidate da Rafael Maroto nella Battaglia di Chacabuco permise alle forze di liberazione di entrare nella capitale. Marco del Pont tent\u00f2 la fuga a Valpara\u00edso dove avrebbe trovato un mezzo per raggiungere il Per\u00f9, ma fu intercettato da un reparto avanzato presso una \"hacienda\" chiamata \"Las Tablas\", nei pressi di El Quisco. Dopo la cattura fu interrogato da San Mart\u00edn, che lo mand\u00f2 a Mendoza e, in seguito, a San Luis. Mor\u00ec nel 1821 imprigionato presso l'hacienda di Pedro Ignacio de Mujica, vicino a Renca, Luj\u00e1n, una citt\u00e0 vicina a Buenos Aires."}
{"id": "2222785", "revid": "19933", "url": "https://it.wikipedia.org/wiki?curid=2222785", "title": "Casimiro Marc\u00f3 del Pont", "text": ""}
{"id": "2222786", "revid": "19933", "url": "https://it.wikipedia.org/wiki?curid=2222786", "title": "Francisco Casimiro Marc\u00f3 del Pont", "text": ""}
{"id": "2222787", "revid": "287204", "url": "https://it.wikipedia.org/wiki?curid=2222787", "title": "Francisco Marco del Pont", "text": ""}
{"id": "2222790", "revid": "22356", "url": "https://it.wikipedia.org/wiki?curid=2222790", "title": "Aigialosauridi", "text": ""}
{"id": "2222793", "revid": "22356", "url": "https://it.wikipedia.org/wiki?curid=2222793", "title": "Aigialosauri", "text": ""}
{"id": "2222794", "revid": "83531", "url": "https://it.wikipedia.org/wiki?curid=2222794", "title": "Cossuzia", "text": "Fu promessa di Gaio Giulio Cesare quando il futuro dittatore indossava ancora \"toga praetexta\", ma il fidanzamento venne sciolto dallo stesso Cesare al momento della nomina a flamine diale, in quanto la carica prevedeva che sua moglie dovesse essere una patrizia."}
{"id": "2222795", "revid": "154893", "url": "https://it.wikipedia.org/wiki?curid=2222795", "title": "Giuseppe Lucchese Micciche'", "text": ""}
{"id": "2222799", "revid": "22008277", "url": "https://it.wikipedia.org/wiki?curid=2222799", "title": "Vladimir Vysozkij", "text": ""}
{"id": "2222800", "revid": "1718925", "url": "https://it.wikipedia.org/wiki?curid=2222800", "title": "Oratorio di San Giuseppe (Albissola Marina)", "text": "L'oratorio di San Giuseppe \u00e8 un luogo di culto cattolico situato nel comune di Albissola Marina, tra via dell'Oratorio e piazza Nostra Signora della Concordia, in provincia di Savona.\nAdiacente all'edificio vi \u00e8 la parrocchiale di Nostra Signora della Concordia.\nStoria e descrizione.\nL'oratorio si affaccia sulla piazza della chiesa di Nostra Signora della Concordia. Presenta navata unica e presbiterio quadrato. La costruzione fu iniziata nel 1608 e sull'esterno ha una facciata alleggerita da tre finestroni e decorata con strisce orizzontali bicolore. A met\u00e0 facciata, sotto ai finestroni, la dedica della costruzione dell'oratorio: \"In Honorem Santi Iosephi Sodales Cognomines D(e)D(icaverunt)\" (I confratelli che portano lo stesso nome dedicarono in onore di san Giuseppe).\nL'edicola posta al centro in marmo biancone di Verona rosso e bianco \u00e8 fatta risalire ai primi anni del Seicento (1600-1610). Ai lati si possono osservare due testine di putti, in alto una decorazione in marmo bianco con il cristogramma IHS. La nicchia ospita una statua di \"San Giuseppe\" in marmo bianco di Carrara con in mano il bastone col giglio (1600-1610). Sul basamento si nota la scritta \"Ave, Sponse Dei Genitricis\" (\"Ave, o sposo della Madre di Dio\").\nAll'interno, si nota il coro della fine del XVII secolo in legno di noce, in serie continua; questa caratteristica \u00e8 propria degli oratori in quanto si prestava al dialogo liturgico e alla preghiera collegiale, elementi propri delle confraternite. Ai lati del portone i banchi dei priori caratterizzati dalla loro lavorazione pi\u00f9 ricercata con riquadri di forma geometrica e con figure scolpite chiamate \"bambocci\".\nIl muro di sinistra ospita tre grandi quadri:\nProseguendo si nota il pulpito ligneo dipinto della fine del XIX secolo. Nei riquadri compare da sinistra verso destra la scritta \"Ave, spes unica\" (\"Ave, unica speranza\"), sopra una croce raggiata di color bianco su sfondo rosso, nel secondo compare un libro aperto con la scritta \"Verbum Dei\" (\"Parola di Dio\"), e la stola di color bianco su sfondo rosso, nel terzo c'\u00e8 la colomba dello Spirito Santo di color bianco su sfondo rosso, nel quarto gigli di san Giuseppe con la scritta \"Vir iustus\" (\"Uomo giusto\").\nLe balaustre dell'altare (fine ottocento) sono in legno dipinto a losanghe rosse, bianche e nere. La particolarit\u00e0 della balaustra lignea \u00e8 da riferirsi alla povert\u00e0 tipica della decorazione degli oratori liguri, motivata dal fatto che era la stessa confraternita a finanziare tali operazioni.\nL'altare, in marmo di Carrara diaspro rosso, \u00e8 della seconda met\u00e0 del XVIII secolo. Al centro della mensa d'altare, tondo con la morte di san Giuseppe, contornato da volute vegetali e ai lati estremi della mensa, testine di angeli in diaspro rosso.\nLa pala d'altare di met\u00e0 Seicento rappresenta la sosta durante la fuga in Egitto ed \u00e8 opera di Domenico Fiasella. In primo piano la Madonna con veste rossa, mantello blu e velo bianco, regge il Bambino in drappo bianco. Vari angeli fluttuanti raccolgono datteri per offrirli al bambino. A sinistra san Giuseppe e sullo sfondo un paesaggio campestre. In basso a destra si notano i simboli dei viandanti e viaggiatori: un cappello, un bastone, un orcio per l'acqua e un piccolo fagotto. Sopra la pala d'altare l'iscrizione \"Constituit eum Dominum domus suae\" (\"lo costitu\u00ec Signore nella sua casa\"). Nel catino absidale affreschi della prima met\u00e0 del settecento raffiguranti angioletti su nubi rosa e grigie, coperti da drappi rosa e grigi, al centro la colomba dello Spirito Santo irradia raggi che illuminano i volti degli angeli. Gli altri affreschi ai lati del presbiterio completano la decorazione murale. Lo stile \u00e8 omogeneo per tutto il ciclo decorativo.\nAi lati del presbiterio statua lignea di \"Santa Maria Giuseppa Rossello\" (1957) dello scultore alto-atesino Wilhelm Senoner. Al lato opposto cassa processionale raffigurante la \"Sacra Famiglia\" della prima met\u00e0 del XVIII secolo in legno scolpito e dipinto. I tre personaggi poggiano su un piedistallo fastigiato azzurro con dorature. La decorazione della veste della Madonna richiama quella della statua di \"Nostra Signora della Concordia\" nella chiesa parrocchiale.\nSulla parete di destra vicino all'altare e vicino al coro ligneo si notano due finte finestre a \"trompe l'oeil\" della seconda met\u00e0 del Settecento, una aperta e l'altra chiusa. Sotto ogni finestra si hanno dei fastigi in stucco dipinto (1740-1760), elemento decorativo in una navata molto semplice con una superficie delle pareti pressoch\u00e9 liscia. Effettivamente gli oratori erano piuttosto scarni e richiedevano degli spazi unitari privi di articolazioni strutturali che interrompevano la visibilit\u00e0 globale. Inoltre l'edificazione degli oratori gravava sulla confraternita che si \"tassava\" per poterlo fare.\nIl crocifisso nero \u00e8 della seconda met\u00e0 del settecento: la croce lignea \u00e8 intarsiata e ha decorazioni in argento sbalzato, mentre il crocifisso, ha il drappo dorato e le stigmate rosse.\nIl crocifisso bianco dei primi anni del settecento \u00e8 un capolavoro dello scultore Anton Maria Maragliano. Fino al 1821 apparteneva alla Confraternita di San Giacomo alla Marina di Genova dove oggi se ne conserva una copia. Si pu\u00f2 notare il realismo della figura: sono visibili le vene e i nervi tesi nella crocifissione. Il ciglio sinistro \u00e8 trafitto da una spina; questo d\u00e0 il nome all'opera conosciuta come \"Crocifisso spinato\".\nLa cassa processionale della \"Sacra Famiglia\" (1779), opera dello scultore genovese Pasquale Navone (scuola del Maragliano), rappresenta la stessa scena della pala d'altare: la sosta durante la fuga in Egitto. Il tronco verde, quando la statua viene portata in processione, viene addobbato con foglie di palma. San Giuseppe ha in mano un dattero che porge al bambino. Da notare che, contrariamente al solito, in entrambe le statue che rappresentano la Sacra Famiglia, la figura di san Giuseppe viene rappresentata come un uomo giovane.\nSegue poi un gonfalone processionale della prima met\u00e0 del Settecento rappresentante la Madonna del Rosario.\nL'oratorio di San Giuseppe \u00e8 di propriet\u00e0 dell'omonima confraternita che qui ha la sua sede."}
{"id": "2222806", "revid": "1305772", "url": "https://it.wikipedia.org/wiki?curid=2222806", "title": "Custom Line Navetta 26", "text": "La Ferretti Navetta 26 \u00e8 uno yacht prodotto dal cantiere navale italiano Ferretti Navetta del Gruppo Ferretti.\nIl contesto.\nLunga circa 26 metri (da cui l'origine del nome), questa imbarcazione semidislocante in materiale composito \u00e8 in grado di ricevere a bordo fino a 20 persone; le cabine per i passeggeri (escluse quindi quelle dell'equipaggio) possono essere 4 o 5: la Navetta 26 \u00e8 infatti progettata in 2 differenti configurazioni interne. \u00c8 inoltre prodotto in due differenti motorizzazioni, una da 900 e una da 1110 cavalli, per una velocit\u00e0 massima rispettivamente di 14 e 16 nodi.\nProgettata grazie alla collaborazione tra lo studio Zuccon International Project e l'AYT di Ferretti, Navetta 26 \u00e8 stata presentata in anteprima a Cannes nel settembre 2007.\nFerretti Navetta 26 ha ottenuto nel 2008 il premio MYDA (Millennium Yacht Design Award) nella categoria unit\u00e0 a motore oltre i 24 metri, premio riservato da Seatec (Rassegna internazionale di tecnologie, subfornitura e design per imbarcazioni, yacht e navi, che si tiene annualmente presso la fiera di Carrara) \"\u00abai progetti e ai progettisti di imbarcazioni da diporto di particolare interesse quanto a contenuti innovativi, aspetti compositivi del layout esterno, architettura degli interni, innovazione tecnologico costruttiva\u00bb\".\nLa Ferretti Navetta 26 \u00e8 stata classificata dal RINA, con classificazione B + F + Aa."}
{"id": "2222807", "revid": "114385", "url": "https://it.wikipedia.org/wiki?curid=2222807", "title": "Eccidio di Monte Sant'Angelo", "text": "L'eccidio di Monte Sant'Angelo fu una strage nazifascista compiuta il 4 maggio 1944 sul Monte Sant'Angelo, nel comune di Arcevia (AN), nella quale vennero uccisi 63 tra civili e partigiani italiani.\nInquadramento storico locale.\nDalla fine della Prima guerra mondiale al fascismo.\nArcevia, capoluogo di un Comune dell'entroterra anconitano con un territorio di e formato da ben 18 frazioni, sorge nell'alta valle del fiume Misa a 535 metri di altitudine sul Monte Cischiano, uno dei primi contrafforti dell'Appennino umbro-marchigiano.\nLa sua popolazione complessiva attualmente supera di poco i 5300 abitanti a seguito del forte esodo dalle campagne e del flusso emigratorio verso l'estero e verso le citt\u00e0 industriali del nord, avvenuto particolarmente negli anni cinquanta e sessanta.\nNel periodo storico affrontato, la popolazione del comune oscilla tra i 12000 e i 13000 abitanti, prevalentemente diffusi tra le case sparse in aperta campagna: dal censimento del 1921 si pu\u00f2 apprendere che i 12111 abitanti formavano 2089 nuclei familiari, di cui 881 insediati nei centri urbani del capoluogo e delle frazioni e 1208 in campagna.\nLa sua economia poggiava fondamentalmente sull'agricoltura, condotta a mezzadria e solo in piccola parte a conduzione diretta. Incrociando i dati dei censimenti e del catasto agrario, \u00e8 possibile affermare che agli inizi degli anni trenta del Novecento gli addetti all'agricoltura rappresentavano circa il 70% della popolazione. Tra questi, in larghissima prevalenza c'erano i coloni mezzadri e i braccianti. Tra i cosiddetti possidenti, in moltissimi erano proprietari di minimi appezzamenti di terreno (inferiori ai 5 ettari) e in pochi erano proprietari di estese aziende agricole (da 20 fino a oltre 100 ettari). I patti colonici in vigore, ivi comprese le numerose regal\u00ece, non erano certo favorevoli ai mezzadri, che lavoravano una terra non propria, perch\u00e9 essa era del padrone. Ne deriva che le condizioni di vita dei contadini durante il fascismo erano molto disagiate e che essi aspiravano a migliorare la propria situazione: la giustizia sociale era sicuramente al centro degli ideali del movimento partigiano e cos\u00ec \u00e8 facile capire perch\u00e9 alcuni contadini parteciparono direttamente alla lotta e perch\u00e9 molti contadini aiutarono i partigiani a nascondersi e a procurarsi il cibo.\nAltre attivit\u00e0 economiche di un certo livello erano rappresentate dall'industria estrattiva della pietra e soprattutto dello zolfo nella vicina miniera di Cabernardi.\nDiffuso pure era l'artigianato, specie nei piccoli centri di campagna: calzolai, muratori, fabbri, sarti e falegnami. Le condizioni di vita di tutte le categorie erano di marcata indigenza: infatti gran parte della popolazione era iscritta nell'elenco dei poveri.\nTutta la campagna e molti centri abitati delle frazioni erano sprovvisti di luce elettrica, di telefono, di acquedotti e di conseguenti servizi igienici. Non migliore era la situazione scolastica e prescolastica. Nelle frazioni non esisteva la scuola materna e gli alunni della scuola dell'obbligo dopo aver percorso a piedi anche dieci chilometri di strada, potevano frequentare in strutture rimediate e spesso fatiscenti fino alla terza o al massimo la quarta classe elementare.\nSoltanto nel capoluogo esistevano il corso completo delle elementari, una scuola di avviamento commerciale, una scuola di arte e mestieri e una scuola materna privata. Molto diffuso pertanto era l'analfabetismo.\nA fronte di questa situazione, il quadro politico-sindacale presenta, tra la fine della prima guerra mondiale e la fine delle libert\u00e0 democratiche decretate dal fascismo al potere, un panorama ricco, articolato e molto animato, come testimoniano le numerose documentazioni d'archivio e le cronache del settimanale fabrianese \"Il Martello\". In Arcevia esistevano: la sezione del Partito Socialista Italiano e quella del Partito Repubblicano, la Lega proletaria fra mutilati, invalidi e reduci della guerra, la Lega di miglioramento tra operai, che si allarga ai contadini e alle filandaie, un Gruppo anarchico-libertario, l'Associazione contro il caro viveri. A queste si possono aggiungere la Lega tra muratori e manuali, la Lega dei fornaciai, il Circolo di Cultura Popolare e i Circoli Proletari Educativi di Palazzo, Piticchio e Ripalta. Dal giugno 1919 tutte queste associazioni avevano anche una sede fisica di riunione, elaborazione e ricreazione, denominata \" Casa del Proletariato\". Ingente la quantit\u00e0 delle iniziative consistenti in manifestazioni, comizi, stampa di manifesti, proselitismo, elaborazione di rivendicazioni e di proposte al consiglio comunale. Le ribellioni individuali contro lo sfruttamento e la disoccupazione, per migliorare le condizioni economiche e morali dei lavoratori e garantire l'esercizio dei diritti si assommavano verso una prospettiva di emancipazione collettiva, che incontra il fascino della rivoluzione sociale della Russia. L'impegno spaziava dalla necessit\u00e0 di riscrittura dei patti colonici alla richiesta di opere pubbliche (come l'ampliamento dell'ospedale e la costruzione di nuove scuole), con uno sguardo lungimirante alla dimensione internazionale: le sottoscrizioni per le vittime politiche interne e per la carestia in Russia dell'ottobre 1921 coinvolgono anche gli emigranti arceviesi all'estero e il 16 ottobre dello stesso anno si svolge un grande comizio di protesta contro la feroce e ingiusta condanna inflitta negli Stati Uniti a Bartolomeo Sacco e Nicola Vanzetti. In questo clima certamente non disteso, dove operavano anche l'Associazione dei Proprietari dei Terreni, il Sindaco, i Carabinieri Reali e le Parrocchie, si inserisce la nascita del Fascio Arceviese di Combattimento, datata 13 febbraio 1921 con l'inaugurazione del gagliardetto nel successivo 21 aprile: il Fascio contava 75 iscritti e aveva sede in Corso Vittorio Emanuele, n. 6. Veramente utile per la comprensione del periodo quanto riportato in una nota alla Questura di Ancona da parte dei locali Carabinieri: \"...L'Associazione \u00e8 apolitica, ma i suoi dirigenti la orientano verso i principi d'ordine. Non presenta alcun pericolo per l'ordine pubblico, anzi lo difende da elementi bolscevichi. Non fa propaganda alcuna, per\u00f2 \u00e8 bene organizzata, pronta a difendere le istituzioni nazionali e a sopraffare le prepotenze dei sovversivi\". Dello stesso tenore interpretativo appare la nota analoga sulla costituzione della sottosezione fascista di Loretello del 10 febbraio 1923. Le condizioni della legalit\u00e0 si deteriorano velocemente fino all'instaurarsi della dittatura. Ma durante gli anni del fascismo ogni primo maggio una bandiera rossa spuntava sul Monte della Croce.\nLa Resistenza arceviese.\nContributo della popolazione alla lotta partigiana.\nI cittadini di Arcevia chiamati alle armi nell'ultimo conflitto mondiale furono circa 2500. Di questi 150 non fecero ritorno alle loro case, tra caduti in combattimenti nei vari fronti e dispersi.\nL'argomento tuttavia che si vuol trattare e documentare di questo periodo storico, \u00e8 rappresentato dal contributo della gente di Arcevia alla guerra di Liberazione Nazionale che certamente rappresenta una delle pagine pi\u00f9 gloriose della sua storia.\nA seguito dello sbandamento generale dell'esercito italiano succedutosi alla dichiarazione di armistizio da parte del governo Badoglio nell'8 settembre 1943, gran parte dei militari in servizio nel territorio metropolitano fece ritorno nelle loro case, nonostante le autorit\u00e0 tedesche di occupazione avessero fatto affiggere dei manifesti con minacce di morte contro quanti disertassero.\nMolti giovani stanchi della guerra che non avevano mai condiviso nelle sue finalit\u00e0 e mossi dall'avversione verso gli occupanti tedeschi, preferirono raggiungere le formazioni Partigiane che intanto si andavano costituendo nelle nostre montagne.\nAnche decine di prigionieri stranieri, soprattutto jugoslavi, fuggiti dopo l'8 settembre dal campo di concentramento di Arezzo, raggiunsero a piedi il nostro territorio trovando ospitalit\u00e0 presso alcune famiglie. Molti di questi prigionieri poi andarono a raggiungere le formazioni partigiane in montagna.\nSe oggi Arcevia e Ribnica (cittadina della Slovenia) sono unite da un Patto di Amicizia, consacrato ufficialmente nel gemellaggio del 1972, si deve proprio alla lotta partigiana condotta insieme contro il comune nemico nazi-fascista e per gli stessi ideali di libert\u00e0, di giustizia sociale e di pace.\nCertamente favorirono il sorgere e lo svilupparsi della lotta partigiana sia la natura montagnosa di questo territorio, cosparso di spesse boscaglie di querce, di pino e di altri alberi, sia soprattutto le tradizioni patriottiche e progressiste radicate nella sua popolazione e risalenti al primo Risorgimento e agli anni immediatamente successivi alla fine della prima grande guerra mondiale.\nQuesti sentimenti di patriottismo e di emancipazione politica rimasero sopite, ma non cancellate nella coscienza degli arceviesi durante il ventennio fascista.\nFurono proprio queste caratteristiche a determinare la piena adesione di gran parte della popolazione e, in particolare, dei contadini alla lotta della Liberazione Nazionale.\nBen presto le case coloniche diventarono le nostre caserme e le sedi dei comandi militari e partigiani; le stalle, i fienili e le capanne si trasformarono in dormitori; le loro povere dispense diventarono le fonti principali del nostro sostentamento.\nI contadini preferirono dare quel poco che avevano ai partigiani, piuttosto che versare agli ammassi determinate quantit\u00e0 di derrate alimentari anche con il rischio di forti minacce per questa loro inadempienza.\nPer questo pieno appoggio dei contadini alla resistenza decine di case coloniche furono date alle fiamme e molti di loro persero la vita per aver dato alloggio ai partigiani.\nNe sono una testimonianza la famiglia colonica Mazzarini, che a Monte S.Angelo aveva ospitato nella sua abitazione il gruppo partigiano omonimo.\nLa loro casa venne distrutta completamente e sette componenti della famiglia, compresa la piccola Palmina, di sei anni, vennero massacrati nel rastrellamento nazi-fascista del 4/5/1944.\nSi salvarono solo i quattro figli, Alderico, Anita, Chiara, Elvira a servizio presso le famiglie della zona.\nAltra testimonianza \u00e8 data dalla famiglia contadina Romagnoli di Ripalta. Il padre Pietro ed il figlio Romolo furono fucilati dai tedeschi per aver dato ospitalit\u00e0 al distaccamento \u201cPatrignani Marino\u201d e la loro casa venne data alle fiamme.\nCos\u00ec pure i coniugi Telari Pietro e Venanzoni Maria di Avacelli vennero fucilati e la loro casa distrutta.\nLa stessa sorte sub\u00ec il mezzadro Baioni Augusto.\nAltre abitazioni coloniche che ospitarono i partigiani furono quelle di Romani Massimo di S.Croce e di Carbini Nazzareno di Castiglioni.\nFurono sedi del comando militare partigiano la casa colonica del partigiano Petrolati Ernesto di Magnadorsa. Tra i partigiani e i suoi familiari si stabilirono rapporti di amicizia cos\u00ec intensi che la \u201cCapoccia\u201d veniva da tutti chiamata \u201cMamma Teresa\u201d.\nAltra sede fissa per le riunioni del Comando partigiano fu la casa colonica di Profili Oreste di Castiglioni. Tra il comandante di zona, Quinto Luna e lo stesso Oreste si stabilirono quegli stessi rapporti affettivi che passano fra due fratelli.\nSi \u00e8 voluto mettere in evidenza queste testimonianze e i profondi sentimenti di amicizia che legavano i partigiani e le famiglie dei contadini che li ospitavano per mettere in risalto il ruolo determinante svolto dai contadini nella guerra partigiana e per il suo successo.\nMa tutto questo tuttavia non significa affatto che altre categorie di cittadini, come gli operai, gli artigiani, gli imprenditori, i professionisti e gli studenti, non avessero partecipato con spirito di completa dedizione e di abnegazione alla lotta partigiana.\nAnche le donne presero parte a questa lotta, impegnandosi particolarmente nell'importante servizio di staffetta per tenere i collegamenti tra i vari gruppi partigiani e tra questi e il comando militare di zona.\nInfine, in cifre, quello che \u00e8 stato il contributo di sacrifici di sangue e di danni materiali subiti da Arcevia e dalla sua gente nella guerra di Liberazione Nazionale.\n1) Partigiani combattenti e patrioti riconosciuti dalla Commissione Regionale Marchigiana n. 446;\n2) Partigiani caduti in combattimento e fucilati per rappresaglia n. 68 di cui n. 42 arceviesi;\n3) Giovani di Arcevia fatti prigionieri nel rastrellamento del 4/5/1944 e condotti nel campo di concentramento di Sforzacosta (C.P. n.56) n. 70 di cui due morti nei campi di concentramento in Germania e soldati morti nei campi di concentramento in Germania n. 9;\n4) Civili caduti a seguito di bombardamenti aerei, di artiglieria ed esplosioni di mine n. 18;\n5) Partigiani decorati di medaglia d'argento n. 8;\n6) Abitazioni incendiate per rappresaglia n. 15;\n7) Perdite nemiche: caduti in combattimento e giustiziati n. 60;\n8) Materiale bellico catturato al nemico: moschetti n. 62, fucili mitragliatori n. 6, mitragliatrici pesanti n. 3, pistole n. 14, munizioni varie n. 12.000;\n9) Ponti distrutti n. 32.\nAttivit\u00e0 partigiane.\nQuesta parte della relazione \u00e8 tratta dai ruolini dei comandanti e dei commissari politici partigiani, i cui testi originali sono depositati presso l'Archivio Storico dell'Istituto Regionale per la Storia del Movimento di Liberazione delle Marche e presso l'Ufficio per il Servizio Riconoscimento Qualifiche e Ricompense ai partigiani del Ministero della Difesa.\nQuesto testo pertanto rappresenta una sintesi degli azioni di guerra pi\u00f9 importanti, che hanno caratterizzato la lotta partigiana arceviese nel rispetto pi\u00f9 puntuale dell'ordine cronologico dei fatti e alla luce di testimonianze dirette da parte di protagonisti partigiani ancora viventi.\nSubito dopo l'8 settembre 1943 in Arcevia non tardano a sorgere i primi nuclei partigiani e a costituirsi il Comitato di Liberazione Nazionale con la partecipazione di rappresentanti dei vari partiti antifascisti allora organizzati, presieduto da un noto antifascista e perseguitato politico, Mario Zingaretti, originario di Arcevia e sfollato in quel periodo da Ancona.\nLe formazioni partigiane operanti nel territorio comunale in tutto il periodo della resistenza furono: il distaccamento \u201cS.Angelo\u201d, comandante Avenanti Attilio (Polli) e commissario politico Renato Bramucci (Uliano); il distaccamento \u201cPatrignani Marino\u201d, comandante Gino Lazzari (Le\u00f2) e commissario politico Arnaldo Giacchini (Uliano); il distaccamento \u201cAlessandro Maggini\u201d, comandante Domenico Biancini (Sirio), e commissario politico Cornelio Ciurmatori (Bib\u00ec).\nInoltre nel territorio operavano i seguenti gruppi di azione patriottica: il G.A.P. di S.Mariano, comandante Gino Sopranzetti; il G.A.P. di Castiglioni, comandante Nerio Giovanetti; il G.A.P. di Loretello, comandante Attilio Belardinelli.\nIl comando di zona era formato da Quinto Luna (Simone), da Alberto Galeazzi (Alba) e da Alfredo Spadellini (Frillo), gi\u00e0 volontario in Spagna nelle brigate internazionali.\nLe prime azioni partigiane furono dirette al recupero delle armi, all'assistenza di prigionieri stranieri, fuggiti dai campi di concentramento e degli sfollati e all'approvvigionamento di viveri per la popolazione.\nIl 24 dicembre 1943 divenne operativo il primo raggruppamento partigiano a Monte S.Angelo, composto inizialmente di 18 uomini, armati di moschetto, di fucili da caccia e di qualche bomba a mano.\nIl 20 gennaio del 1944, il gruppo attacc\u00f2 la caserma dei carabinieri e militi di Montecarotto, al solo scopo di impadronirsi delle armi ma per il rifiuto opposto dal comandante della caserma, fu aperto il fuoco e due militi rimasero uccisi; riportarono ferite anche due partigiani.\nDopo questa azione il comando del gruppo \u201cS.Angelo\u201d pass\u00f2 al partigiano Domenico Biancini a causa di una malattia del comandante Attilio Avenanti.\nIl 2 febbraio 1944 alcuni partigiani del gruppo \u201cS.Angelo\u201d si unirono alle formazioni partigiane del fabrianese per dare l'assalto ad un treno fermo nella stazione di Albacina, carico di 720 giovani, prelevati in diverse citt\u00e0 d'Italia per essere deportati in Germania.\nNe nacque una violenta sparatoria contro la scorta del treno e nel combattimento due partigiani rimasero uccisi, ma l'operazione riusc\u00ec nel suo intento di liberare quei giovani. Anzi uno di questi, Bollati Luigi di Milano, entr\u00f2 poi a far parte del nostro gruppo partigiano.\nIl 6 febbraio 1944 il gruppo \u201cS.Angelo\u201d si port\u00f2 presso il deposito di armi e di equipaggiamenti vari del presidio fascista di Arcevia e si impadron\u00ec di cinque moschetti, di munizioni varie, di coperte e cappotti.\nPrelev\u00f2 anche alcuni quintali di sale che in gran parte venne distribuito alla popolazione.\nSempre in questo periodo vennero perquisite alcune abitazioni di fascisti e un deposito di armi nella stazione ferroviaria di Senigallia.\nQuesta operazione frutt\u00f2 il seguente bottino: 6 fucili mitragliatori, 60 moschetti, una mitragliatrice pesante, 3 casse di bombe a mano e di munizioni varie.\nCon questo materiale bellico \u00e8 stato possibile armare pi\u00f9 adeguatamente il gruppo \u201cS.Angelo\u201d che intanto si andava sempre pi\u00f9 arricchendo di nuovi elementi.\nDopo due attacchi alla posizione tenuta dal gruppo S.Angelo da parte dei militi della Guardia Nazionale Repubblicana di stanza a Cabernardi, il 17 aprile 1944 venne effettuato l'assalto al presidio fascista, posto a guardia della miniera di zolfo di Cabernardi. La sorpresa e la buona conduzione portarono al pieno successo. Tutto il presidio composto in quel momento di 13 militi si arrese. La baracca che serviva da dormitorio al presidio venne bruciata; mentre un milite fascista rimasto ferito nello scontro venne ricoverato all'ospedale di Arcevia, gli altri militi furono portati al Monte Sant'Angelo dove furono tenuti prigionieri sotto stretta sorveglianza. Abbondante \u00e8 stato il bottino di guerra: 4 mitra \u201cBeretta\u201d, un fucile mitragliatore, 7 moschetti, mezza cassa di bombe a mano, una cassa di munizioni e una pistola. Nel pomeriggio dello stesso giorno circa 50 fascisti armati sopraggiunsero nella zona del Monte Sant'Angelo per attaccare il gruppo e liberare i camerati prigionieri. Allertati dalle sentinelle, i partigiani si predisposero a una pronta difesa adottando la tecnica dell'accerchiamento. Dopo un'ora e mezza di sparatoria, i fascisti si sganciarono e ripiegarono in fuga precipitosa portandosi dietro alcuni feriti; da parte partigiana non si ebbe a subire alcuna perdita.\nIl 27 aprile 1944 lungo la strada Arcevia-Sassoferrato venne bloccata una pattuglia fascista a bordo di una moto \u201cAlce\u201d. I due militi vennero fatti prigionieri e portati a Monte S.Angelo, venne sequestrata la moto, due mitra e una pistola.\nNello stesso giorno venne catturata una spia fascista in possesso di una pistola e passata per le armi.\nPraticamente tutto il vasto territorio del Comune era sotto il controllo dei partigiani.\nAd Arcevia e in altre localit\u00e0 del Comune dopo oltre vent'anni si pot\u00e9 celebrare con canti e sventolio di bandiere la giornata del 1\u00ba maggio, festa simbolo dei lavoratori.\nQuesta situazione aveva cos\u00ec allarmato e gettato nel panico il presidio fascista di Arcevia, le autorit\u00e0 repubblichine e i collaboratori civili dei nazi-fascisti da indurli a richiedere rinforzi alle SS tedesche per una lezione esemplare e radicale alle forze partigiane.\nCorreva infatti sempre pi\u00f9 insistente la voce di un imminente rastrellamento nemico.\nIl comando partigiano in previsione di questo rastrellamento, impart\u00ec l'ordine al gruppo \u201cS.Angelo\u201d di dividersi in gruppi e di portarsi in tre direzioni diverse; uno in localit\u00e0 S.Donnino di Genga, un altro in localit\u00e0 Avacelli di Arcevia e il terzo in localit\u00e0 Colonnetta di Serra de' Conti. A Monte S.Angelo dovevano rimanere soltanto pochi partigiani a bada dei prigionieri fascisti, pronti a fuggire alle prime avvisaglie dell'azione nemica.\nMa un fatto sconcertante si verific\u00f2 nella tarda serata del 3 maggio 1944.\nUna formazione partigiana, proveniente da Vaccarile di Ostra al comando di Manoni Onelio, gi\u00e0 brigadiere dei carabinieri, nell'ambito di una riorganizzazione di tutte le forze partigiane locali doveva raggiungere San Donnino, ma giunta in camion a Montefortino decise di fermarsi al Monte Sant'Angelo, dove si un\u00ec a quei pochi partigiani, rimasti a guardia dei prigionieri fascisti e, per la stanchezza dello spostamento, decise di pernottare nella casa colonica.\nAlle prime luci dell'alba del 4 maggio 1944 circa duemila soldati tedeschi e fascisti con autoblinde, cannoni, mortai e lanciafiamme hanno dato l'assalto al Monte S.Angelo. Nei pressi della casa colonica si accese una cruenta ed impari battaglia tra le soverchianti forze nemiche ed i pochi partigiani che spararono fino all'ultimo colpo.\nSoltanto alcuni partigiani riuscirono a rompere l'accerchiamento e a mettersi in salvo; tutti gli altri, compresi sette componenti della famiglia Mazzarini e tre partigiani jugoslavi persero la vita nel combattimento.\nNemmeno la piccola Palmina, stretta tra le braccia della mamma, venne risparmiata dalla furia nazi-fascista.\nNella furia della battaglia morirono anche i prigionieri fascisti\nDopo aver portato a termine il massacro di Monte S.Angelo, i nazi-fascisti si portarono a Montefortino, dando la caccia al partigiano di casa in casa.\nVennero presi undici partigiani, i quali, dopo essere stati denunciati, punzecchiati con le baionette, torturati ed alcuni anche evirati, vennero fucilati e i loro corpi gettati in un fosso.\nAltri sette partigiani, fatti prigionieri in varie localit\u00e0 del territorio comunale furono portati sotto le mura di S.Rocco di Arcevia e alla presenza della cittadinanza, costretta ad assistere, vennero fucilati.\nNei giorni successivi vennero fatti prigionieri altri settanta giovani arceviesi e condotti nel campo di concentramento di Sforzacosta (Macerata).\nMolti di questi riuscirono a fuggire, ma gli altri vennero condotti in Germania nei campi di concentramento. Due di loro: Carboni Luigi e Santini Giorgio morirono nei lager nazisti.\nAtti di vero eroismo accompagnarono queste tragiche vicende.\nUna filandaia Armanda Grandini, dall'alto del finestrone della vecchia filanda, posta sopra le mura di S.Rocco, lanci\u00f2 forte il grido di \u201cassassini\u201d in direzione del plotone di esecuzione.\nIl partigiano Marino Patrignani, prima di venire fucilato, si cav\u00f2 le scarpe e le scagli\u00f2 contro il plotone di esecuzione, gridando: \u201cViva l'Italia libera\u201d.\nIl partigiano Eraclio Cappannini, prima di salire sul camion che lo avrebbe trasportato nel luogo dell'esecuzione, raccolse per terra un pezzo di carta, dove scrisse una lettera commovente ai propri genitori.\nRemo Latini nell'imminenza della fucilazione, al confessore Don Filippo Neri, ebbe a dichiarare: \u201cperdono tutti anche i miei carnefici\u201d.\nQuesto giovane raggiunse le formazioni partigiane per non seguire il padre nella sua attivit\u00e0 di ladruncolo di polli. \u00c8 stato poi il padre stesso a segnalarlo e a farlo catturare dai fascisti.\nL'analisi storica della documentazione disponibile e delle testimonianze pu\u00f2 ricondurre il tragico evento all'interno di questa interpretazione: da una parte la sicurezza delle forze partigiane nel controllo del territorio (cui ad esempio doveva sottostare anche il commissario prefettizio), dall'altra la sottovalutazione del pericolo costituito dall'azione dell'esercito tedesco in ritirata dal sud delle Marche, che, coadiuvato dai pi\u00f9 tenaci sostenitori del regime, tendeva a fare terra bruciata alle sue spalle.\nI rastrellamenti nazi-fascisti causarono nell'animo dei partigiani un senso profondo di sgomento e di amarezza per la perdita di tanti compagni di lotta, ma non certamente la disperazione ed il cedimento; anzi una grande volont\u00e0 di continuare la lotta fino in fondo.\nInfatti il 17 maggio 1944 tutti i partigiani superstiti si portarono nella macchia di Fugiano, posta tra Castiglioni e Avacelli e l\u00ec, assieme ai comandanti di zona, si decise di dar vita a due nuove formazioni partigiane: al distaccamento \u201cPatrignani\u201d e la distaccamento \u201cMaggini\u201d.\nLa guerriglia cos\u00ec riprese ben presto con maggiore slancio, con pi\u00f9 rapidit\u00e0 di movimenti e con pi\u00f9 efficacia di colpi inferti al nemico.\nDella ripresa della lotta partigiana lo testimonia un documento segreto dell'esercito tedesco trovato addosso ad un militare, ucciso in combattimento dai partigiani del Montefeltro (Urbino).\nIn questo documento la strada principale che dalla Costa conduce in Arcevia viene indicata con una linea rossa continua da percorrersi solo con la scorta armata.\nIl 25 maggio 1944 il distaccamento Maggini lungo la strada rotabile Montale-Barbara blocc\u00f2 una corriera che trasportava dei giovani rastrellati che vennero liberati e il milite che li accompagnava, padre di sei figli, venne disarmato e lasciato libero.\nIl 30 maggio 1944 i due distaccamenti, il \u201cMaggini\u201d e il \u201cPatrignani\u201d con i G.A.P. di Castiglioni occuparono Serra de' Conti. Vennero disarmati i carabinieri della stazione; venne passata per le mani una spia fascista e venne fatto saltare un ponte di quattro arcate in localit\u00e0 Piana lungo la strada rotabile Serra de' Conti-Senigallia.\nIl primo giugno il distaccamento \u201cPatrignani\u201d nei pressi di Montale ferm\u00f2 il famigerato signore della milizia, Vito Cappellini di Fano, che transitava a bordo della sua macchina e venne passato per le armi.\nIl 3 giugno in localit\u00e0 Colonnetta, i partigiani del \u201cPatrignani\u201d, aprirono il fuoco contro il commissario di Arcevia Giorgetti, e la sua scorta. Ma a causa dell'inceppamento del fucile mitragliatore il Giorgetti riusc\u00ec a portarsi fuori tiro e a salvarsi, ma i quattro militi della sua scorta rimasero sul terreno. Dopo alcuni giorni venne ucciso per rappresaglia il partigiano Baldetti Cesare.\nIl 5 giugno i partigiani dei due distaccamenti occuparono il Comune di Genga; vennero interrotte le comunicazioni telegrafiche e telefoniche e nei pressi della stazione ferroviaria venne aperto il fuoco contro una macchina con a bordo due soldati tedeschi, di cui uno venne ucciso e l'altro ferito gravemente. Nell'operazione vennero sottratti un parabellum e due pistole.\nNei giorni successivi furono fatti saltare con la dinamite diversi ponti stradali per rendere pi\u00f9 difficile gli spostamenti e il ripiegamento del nemico lungo le rotabili Arcevia-Jesi, Arcevia-Senigallia, Arcevia-Serra S.Quirico, Arcevia-Fabriano, Arcevia-Pergola.\nIl 10 giugno il distaccamento \u201cPatrignani\u201d, avvertito da una staffetta sul passaggio del nemico, si mise all'inseguimento delle truppe tedesche in ritirata lungo la strada Ripalta-Castelleone di Suasa, ma per il sopraggiungere della notte e nella impossibilit\u00e0 di stabilire il contatto con il nemico, venne deciso di sospendere l'inseguimento. Nella via del ritorno al cigolare di un carro e al rumore degli zoccoli di un cavallo venne aperto il fuoco. Dalla sparatoria che ne segu\u00ec, due soldati tedeschi rimasero uccisi, ma il cavallo si salv\u00f2 senza riportare nemmeno una scalfittura.\nQuesto fatto strano \u00e8 potuto accadere perch\u00e9 il cavallo ai primi spari fece marcia indietro e ritorn\u00f2 nella sua stalla dalla quale qualche ora prima era stato prelevato dai due soldati tedeschi che ora giacevano morti nel carretto.\nIl 12 e il 13 giugno il distaccamento \u201cMaggini\u201d occup\u00f2 il capoluogo di Barbara e di Castelleone di Suasa. Dopo aver tagliato i cavi telefonici vennero disarmati i carabinieri e si fece il seguente bottino: 8 moschetti, 20 caricatori e diverse bombe a mano.\nIl 15 giugno gli uomini del distaccamento \u201cMaggini\u201d si portarono nella miniera di Cabernardi, disarmarono i militi di quella stazione e dal deposito asportarono un notevole quantitativo di esplosivo.\nIl 23 giugno i partigiani dei due distaccamenti in un'azione combinata appostati su due alture diverse, aprirono il fuoco contro una colonna tedesca ippo-trainata in ritirata. La battaglia si protrasse per circa mezz'ora con il seguente risultato: otto soldati tedeschi e due cavalli uccisi, altri feriti; molto materiale bellico andato distrutto o irrecuperabile per il rovesciamento di un carro lungo un burrone. Da parte partigiana and\u00f2 perduto un fucile mitragliatore, fatto saltare dallo scoppio di una bomba.\nIl 25 giugno i due distaccamenti in collaborazione con il G.A.P. di Castiglioni nei pressi della localit\u00e0 \u201cCroce del Moro\u201d, tesero un'imboscata ad un reparto tedesco a cavallo in ritirata.\nNella sparatoria che ne segu\u00ec i tedeschi persero quattro cavalli e abbandonarono un cannone da 149 prolungato, reso poi inservibile per l'impossibilit\u00e0 di trasportarlo.\nIl 2 luglio i partigiani del distaccamento \u201cPatrignani\u201d aprirono il fuoco contro una moto carrozzina con tre tedeschi a bordo lungo la strada Arcevia-Conce. I tre tedeschi rimasero uccisi e venne fatto il seguente bottino: due parabellum e una pistola.\nNella notte tra il 13 e il 14 luglio 1944 il distaccamento \u201cPatrignani\u201d in collaborazione con il G.A.P. di S.Mariano occup\u00f2 il capoluogo di Arcevia bloccando tutte le strade di accesso. Su indicazione del comando militare di zona e del C.L. N. prelevarono dalle loro case tredici persone accusate di spionaggio a favore dei tedeschi, e in localit\u00e0 \u201cMadonna dei Monti\u201d, dopo un processo sommario furono passate per le armi.\nIl fronte alleato avanzava verso nord, ma la guerra continuava\nNel pomeriggio del 14 luglio due tedeschi in motocicletta vengono intercettati sulla strada Montefortino-Palazzo intenti al sequestro di generi alimentari in possesso dei civili: vengono attaccati e disarmati. Il materiale loro sequestrato venne restituito ai legittimi proprietari. Le rivoltelle e la motocicletta vennero messe a disposizione degli uomini del distaccamento S.Angelo.\nIl 29 luglio del 1944 i tedeschi in fase di ritirata con pezzi di artiglieria piazzati lungo la Collina di Piticchio cannoneggiarono la frazione di Castiglioni, causando cinque morti e diversi feriti.\nIl 30 luglio sempre nella Collina di Piticchio un contadino uccise un soldato tedesco, responsabile di aver stuprato una donna.\nPer rappresaglia oltre cento ostaggi tra anziani, donne e bambini vennero racchiusi in una capanna e minacciati di morte, se entro ventiquattro ore non si fosse presentato il responsabile dell'uccisione del soltanto tedesco.\nFortunatamente questa carneficina non ebbe pi\u00f9 luogo perch\u00e9 l'artiglieria degli alleati che avevano gi\u00e0 liberato Montecarotto, su segnalazione dei partigiani iniziarono a cannoneggiare le posizioni, dove erano accampati i tedeschi, costringendoli a darsi alla fuga.\nLa Liberazione era vicina: d'ordine del Comando tedesco, in due note del Comune datate 21 luglio e 1\u00ba agosto si intima a tutti i possessori di autovetture, autocarri, motociclette, biciclette, pneumatici, benzina, benzolo e olio lubrificante di consegnare immediatamente tali materiali. Gli avvisi concludono minacciosamente che \"tutti coloro che, a seguito di perquisizione domiciliare, verranno trovati in possesso di detti materiali saranno passati per le armi\"\nIl 9 agosto infine, quando gi\u00e0 il capoluogo di Arcevia era stato liberato dalla Brigata Maiella, da reparti della Nembo e dalle truppe polacche, in localit\u00e0 Ripalta di Arcevia un contadino, Cecchini Cesare, nonno dell'ex vescovo di Fano, venne ucciso dai tedeschi, perch\u00e9 responsabile di aver indicato alle truppe alleate la posizione delle mine, messe nel campo, che lui lavorava.\nLa collaborazione dei partigiani con gli alleati si manifest\u00f2 anche con lo sminamento delle strade non appena i tedeschi si ritiravano dalle postazioni e con l'indicazione precisa dei luoghi del ripiegamento tedesco al fine di bombardamenti tempestivi e mirati.\nCon la liberazione di Arcevia, avvenuta precisamente il 5 agosto 1944, non ebbe termine il contributo della sua gente alla lotta di Liberazione Nazionale. Molti partigiani arceviesi decisero di continuare a combattere fino alla completa liberazione della Patria, arruolandosi nei reparti del ricostituito esercito italiano (C. I.L.) e in particolare nella Brigata Maiella che aveva partecipato alla liberazione di Arcevia.\nIl 20 agosto del 1944 si costitu\u00ec il plotone \u201cS. Angelo\u201d nel ricordo dei martiri arceviesi. Questo plotone prese parte a tutte le battaglie che contraddistinsero per coraggio e per eroismo la Brigata Maiella: dalla liberazione di Pesaro avvenuta il 2 settembre 1944 alla liberazione di Castel S. Pietro (Bologna) avvenuta il 21 aprile 1945.\nAltri due partigiani che avevano combattuto nelle nostre formazioni, trovarono la morte nelle battaglie della Brigata Maiella: Luciano La Marca e Franco Lalia.\nLa Brigata Maiella si sciolse il 15 luglio 1945 e con il suo scioglimento ebbe termine il contributo di Arcevia alla lotta di Liberazione Nazionale: il comandante del plotone Sant'Angelo ricevette per l'intero suo gruppo di patrioti due attestati ufficiali di stima ed elogio da parte del Comandante la 3\u00aa Compagnia della Brigata Maiella.\nDalla Liberazione alla Costituzione.\n\u00c8 del 12 agosto 1944 l'ultima notizia di guerra nel territorio arceviese e riguarda la zona di Nidastore, posta all'estremo nord del comune. I tedeschi in ritirata sparano gli ultimi e furiosi colpi di artiglieria, colpendo anche l'ambulatorio medico e l'asilo infantile dell'Istituzione \" Uomini di Nidastore\": nel frattempo giunge notizia che un giovane contadino era stato gravemente colpito dall'esplosione di una mina che gli aveva maciullato una gamba. Incuranti di ogni pericolo, due suore, suor Francesca e suor Giustina, partono per prestare soccorso e percorrono circa due chilometri tra gli scoppi di ben 45 granate: nonostante ci\u00f2 e opponendosi anche a una pattuglia tedesca che tentava di fermarle riescono a compiere la loro generosa missione.\nLa ripresa della normalit\u00e0 della vita quotidiana riguarda anche il lavoro dei contadini e dei minatori.\nLa trebbiatura del grano nell'estate del 1944 costituiva un vero pensiero per i contadini della zona. Gi\u00e0 la mietitura non era stata agevole sia per lo sfaldarsi dei nuclei familiari, sia per l'inclemenza del tempo, sia per il passaggio degli eserciti accompagnato sempre da inevitabili ruberie e distruzioni. Oltre a queste difficolt\u00e0 concrete i contadini temevano che una volta trebbiato il grano esso potesse diventare facile preda delle requisizioni tedesche e allora si era preferito rinviare la trebbiatura a dopo la ritirata tedesca. Parallelamente mentre i comandanti partigiani, per salvare il grano, premevano perch\u00e9 le trebbiatrici non uscissero dai magazzini e non si presentassero sulle aie, Il Prefetto di Ancona di contro sollecitava i commissari prefettizi e i comandi di presidio della G. N.R. a vigilare perch\u00e9 tutti i possessori di trebbiatrici provvedessero in tempi brevissimi a renderle efficienti per la trebbiatura e a dichiarare la loro localizzazione. Subito dopo la Liberazione, in molte zone anche a settembre, i contadini riuscirono a trebbiare. Il carburante per queste lavori venne fornito dall'esercito alleato. Le preoccupazioni per la bont\u00e0 del raccolto furono smentite dai fatti: nonostante il ritardo e le piogge la produzione fu abbondante e di buona qualit\u00e0.\nNel settembre del 1944 riprendeva l'attivit\u00e0 della miniera di zolfo di Cabernardi, dopo la distruzione parziale degli impianti provocata dai tedeschi, non senza tensioni perch\u00e9 viene negato il lavoro a molti minatori colpevoli di non aver risposto alla chiamata alle armi. Dopo vent'anni di dittatura fascista ci fu una manifestazione di protesta, la prima di una serie che sarebbe stata molto lunga. Una cinquantina di minatori rimasti senza lavoro prese d'assedio i locali della Direzione dove si era asserragliato il direttore, l'ingegner Zamboni, riuscendo rapidamente ad essere riassunti in miniera. La ripresa fu molto graduale e si ritorn\u00f2 alla normalit\u00e0 solo all'inizio di agosto 1945 dopo la ricostruzione di tutti gli impianti esterni e l'ultimazione della linea elettrica che alimentava la miniera. La produzione del 1945 fu conseguentemente molto bassa, arrivando a fondere appena 5000 tonnellate di zolfo tra Cabernardi e Percozzone. Solo nel 1946 nel clima della piena ricostruzione che stava attraversando l'intero paese, la miniera di Cabernardi ritorn\u00f2 alla sua normalit\u00e0 produttiva.\nIl giorno stesso della Liberazione del capoluogo di Arcevia, il capo del Comune, Giuseppe Severini, in un manifesto rivolto alla popolazione cos\u00ec comunica la sua nomina: \"...Avvenuta la Liberazione del nostro comune da parte delle vittoriose truppe alleate, con il consenso delle competenti autorit\u00e0 militari di occupazione, assumo, quale membro del comitato nazionale di liberazione, la carica e le funzioni di capo del comune...\". Successivamente, nominati dal prefetto, in qualit\u00e0 di massima autorit\u00e0 amministrativa territoriale, saranno nominati sindaci Giuseppe Terni dal 16 dicembre 1944 e Amedeo Pianelli dall'11 marzo 1945.\nFinalmente si ristabilirono le regole della democrazia rappresentativa, con i partiti che potevano riprendere a svolgere senza divieti la propria attivit\u00e0. Il 18 marzo 1946 si svolsero le elezioni comunali con - per la prima volta in Italia - il sistema del suffragio universale, cio\u00e8 con il diritto di voto a tutti i cittadini maggiorenni maschi e femmine. In Arcevia risult\u00f2 vincitrice la lista che comprendeva quei partiti - comunisti, socialisti, repubblicani e altri minori - che si dichiaravano apertamente favorevoli alla repubblica: la campagna elettorale si svolse in un clima molto appassionato e con grande partecipazione di cittadini ai comizi e alle varie riunioni di partito. Su 7788 iscritti andarono a votare in 6561: adottando il sistema maggioritario, la lista cosiddetta \"socialcomunista\" ottenne 4476 voti e 24 consiglieri (Francolini Leone, Pianelli Amedeo, Giorgi Giulio, Giovannetti Sesto, Cenci Luigi, Antonelli Armando, Boria Achille, Olivi Amilcare, Silvi Gherardo e Angelelli Livio per il Partito Socialista;Ceccarelli Ruggero per il Partito Demolaburista; Ginesi Attilio per il Partito Repubblicano; Montanari Quinto, Avenanti Attilio, Bomprezzi Sabatino, Petrolati Ernesto, Agostinelli Vinnico, Quattrini Vincenzo, Landi Primo, Giacchini Arnaldo, Rossi Torindo, Mancinelli Dante, Paolinelli Angelo e Casoli Giovanni per il Partito Comunista), la lista democristiana ottenne 1673 voti e 6 consiglieri (Simoncelli Giuseppe, Banci Tito, Villani Ezio, Meschini Dante, Armezzani Carlo e Pencarelli Angelo). Il 7 aprile 1946 si riunisce il primo consiglio comunale eletto democraticamente dopo la fine del fascismo: il socialista Leone Francolini con 21 voti diventa Sindaco; la Giunta risulta composta da cinque assessori effettivi (Arnaldo Giacchini, Attilio Avenanti, Torindo Rossi per il partito comunista, Attilio Ginesi per il partito repubblicano e Amedeo Pianelli per il partito socialista) e due assessori supplenti (Vinnico Agostinelli del PCI e Sesto Giovannetti del PSI).\nIl 2 giugno 1946 si svolsero il referendum per scegliere fra monarchia e repubblica la forma istituzionale dello Stato e le elezioni per scegliere i componenti dell'Assemblea Costituente, che avrebbero dovuto elaborare il testo della Costituzione, che entrer\u00e0 in vigore il 1\u00ba gennaio 1948.\nIn Arcevia il risultato del referendum sulla forma istituzionale fu il seguente:\nSu un totale di 7202 votanti (pari ad una elevatissima affluenza alle urne del 94% degli elettori) si registrarono anche: 479 schede bianche, 88 schede nulle e 2 voti contestati e non attribuiti alla Monarchia.\nQuesto risultato per la Repubblica fu molto al di sopra e del risultato regionale (+ 10%) e del risultato nazionale (+26%). La percentuale pi\u00f9 alta dei voti favorevoli alla Repubblica fu espressa nel seggio n. 7 di Costa dove raggiunse il 90% (fu proprio nel territorio di Costa che si svolse l'eccidio del Monte Sant'Angelo).\nIn Arcevia il risultato delle elezioni dei deputati all'Assemblea Costituente fu il seguente:\nElettori: 7697\nVotanti: 7202, pari al 94%\nVoti validi attribuiti: 6469\nSchede bianche: 383\nSchede nulle: 342\nVoti contestati e non attribuiti: 8\nPartito Comunista: 3092 (47,8%)\nUnione Democratica Nazionale: 121 (1,9%)\nPartito Repubblicano: 347 (5,4%)\nPartito d'Azione: 59 (0,9%)\nUnione Democratica Indipendente: 103 (1,6%)\nPartito Socialista: 1264 (19,5%)\nFronte dell'Uomo Qualunque: 274 (4,2%)\nPartito Democratico Cristiano: 1209 (18,7%)"}
{"id": "2222809", "revid": "1226", "url": "https://it.wikipedia.org/wiki?curid=2222809", "title": "Il Corriere del Ticino", "text": ""}
{"id": "2222810", "revid": "154326", "url": "https://it.wikipedia.org/wiki?curid=2222810", "title": "Cardinale-Infante Ferdinando d'Asburgo", "text": ""}
{"id": "2222812", "revid": "851656", "url": "https://it.wikipedia.org/wiki?curid=2222812", "title": "Elephantis", "text": "__NOINDICE__"}
{"id": "2222813", "revid": "324026", "url": "https://it.wikipedia.org/wiki?curid=2222813", "title": "Ada Boni", "text": "Biografia.\nNata in una famiglia dell'alta borghesia romana, Ada Giaquinto, prima di tre fratelli, crebbe nella grande casa paterna sita in via Ripetta, in un angolo della vecchia Roma barocca ad un passo dall' incantevole piazza del Popolo. La sua infanzia trascorse spensierata, tra le attivit\u00e0 scolastiche, le corse nei vicini giardini del Pincio ed i giochi in casa, in compagnia di piatti, pentole e fornelli giocattolo. La piccola Ada infatti, manifest\u00f2 uno speciale interesse per le attivit\u00e0 culinarie, al punto che inizi\u00f2 a cucinare all'et\u00e0 di soli dieci anni per passione o forse per la vicinanza dello zio paterno, Adolfo, noto cuoco fondatore della rivista culinaria \"Il Messaggero della cucina\".\nIn seguito, spos\u00f2 lo scultore e critico musicale Enrico Boni, anch'egli cuoco dilettante, con cui Ada Boni fond\u00f2 nel 1915 la rivista di cucina \"Preziosa\" (pubblicata dal 1915 al 1959), ove venivano impartiti consigli di galateo, bon ton, economia domestica, direzione della casa e naturalmente di cucina, impartendo anche lezioni di cucina alle signore di Roma. I consensi andarono oltre ogni rosea previsione e le giovani romane che si abbonarono alla rivista per avvalersi dei consigli di Ada Boni per i primi passi in cucina furono numerosissime. Sempre pi\u00f9 affascinata dalla propria attivit\u00e0, Ada Boni, decise di riunire il lavoro fino ad allora svolto, in un libro: \"il talismano della felicit\u00e0\"; nome scelto per la convinzione che ella ha, che \"la felicit\u00e0 di un matrimonio inizi proprio da una tavola imbandita\". \nNel dopoguerra poi, Ada Boni, oltre a realizzare alcuni nuovi ricettari, dedic\u00f2 parte del suo tempo, all' aiuto dei bambini pi\u00f9 bisognosi della chiesa dei S.S. Apostoli. La RAI, l'invit\u00f2 a tenere un ciclo di trasmissioni radiofoniche settimanali, mentre alcune riviste nazionali si avvalsero della sua collaborazione in materia gastronomica.\nPer concludere questa breve biografia di Ada Boni, non \u00e8 possibile non evidenziare, come ella sia stata precorritrice, in un' epoca, quella dell' inizio del ' 900, di una attivit\u00e0, ovvero un' arte sia pur minore, che avrebbe avuto in seguito, un pieno e grande sviluppo.\nMorte\nAda Boni, dopo aver vissuto una esistenza felice e densa di soddisfazioni professionali, a seguito di una polmonite, si spense il 2 maggio 1973, all' et\u00e0 di novantadue anni. Le sue spoglie riposano da allora, accanto a quelle del suo amato marito Enrico, nella tomba di famiglia, sita nel cimitero monumentale del Verano a Roma.\nRicettari.\nSuo \u00e8 il celeberrimo ricettario \"Il talismano della felicit\u00e0\", pubblicato nel 1925 e premiato alla \"Mostra internazionale dell'economia domestica\" del 1927, ancor oggi molto popolare e ristampato in molteplici edizioni, anche all'estero. Nell'opera originaria, che conteneva 882 ricette, veniva dato ampio spazio alle differenze regionali presenti in italia in materia di gastronomia. Nella prefazione, il marito Enrico Boni defin\u00ec Pellegrino Artusi come un incompetente \u00abautore che riusc\u00ec a vendere stracci e orpelli per sete rare e oro\u00bb, poich\u00e9 scrisse \u00abcon olimpica indifferenza le sciocchezze pi\u00f9 madornali\u00bb.\nUn altro suo libro importante \u00e8 \"La cucina romana\", scritto con l'obiettivo dichiarato di salvare una cucina tradizionale che si andava perdendo e della quale l'autrice era una profonda conoscitrice.\nNel 1949 pubblic\u00f2 \"Prime esperienze di una piccola cuoca\", mentre in seguito collabor\u00f2 con la casa editrice Arnoldo Mondadori Editore come curatrice della rubrica gastronomica \"Il talismano di Arianna\" sulla rivista \"Arianna\". Su tale rivista pubblic\u00f2 molte ricette regionali, che dopo la sua morte vennero raccolte nel volume \"Cucina Regionale Italiana\", uscito appunto postumo nel 1975.\nOpere.\nRiconoscimenti post mortem (anni 2000)\n- Storia d' Italia - Annali 13 - L' alimentazione. A cura di Alberto Capatti, Alberto De Bernardi ed Angelo Varni. Ragguaglio bibliografico sui ricettari del primo novecento. Di Maria Paola Moroni Salvatori. Ed. Einaudi - 1998;\n- Presidenza del Consiglio dei ministri. Dipartimento per le Pari Opportunit\u00e0 - Dipartimento per l' Informazione e l' editoria - \"Italiane\". Volume 2 - di Claudio Riolo. 2003;\n- \"Velino\". Edizione cultura. \"il talismano della felicit\u00e0 che dura da 80 anni\". 20/04/2004;\n- \"il Tempo\" di Roma. Il talismano che ha fatto la storia. Di Elisabetta Bottoni. 25/04/2004;\n- \"Riquadro\". Elogio della cucina italiana. Di Claudio Riolo. 11/10/2007;\n- \"Il fondo\". Magazine di Miro Renzaglia. Il talismano della felicit\u00e0. 29/09/2008;\n- \"Gourmand World cook book awards 2010\" Premio per \"la cucina romana\". 2010;\n- \"Vivit - Vivi italiano - Il portale dell' italiano nel mondo - Accademia della Crusca e MICC (Media Integration and Communication Center). 2010 - 2013;\n- \"L' Espresso\" Passione cucina. Di Fulvio Pierangeli. 03/11/2011;\n- \"Ulisse\". Il Buoungustaio. Di Corrado Barberis. marzo 2013;\n- \"Gustoblog\". Chi era Ada Boni, autrice del celebre ricettario il talismano della felicit\u00e0. Di Roberto Russo. 29/05/2013;\n- \"Il blog\". Di Martino Ragusa: Ricette di cucina, cultura gastronomica e divagazioni. 15/01/2015;\n- \"Marie Claire\". Raccontare Ada Boni, la cuoca giornalista che invent\u00f2 la cucina contemporanea. Di Adriana Galati. 23/05/2021."}
{"id": "2222822", "revid": "729019", "url": "https://it.wikipedia.org/wiki?curid=2222822", "title": "Alessia Piovan", "text": "Biografia.\nHa cominciato la carriera di modella a Milano all'et\u00e0 di 17 anni, lavorando come testimonial per Barbara, Colmar, Marks &amp; Spencer, Alviero Martini, Abercrombie &amp; Fitch, Lavazza , Romeo Gigli occhiali, Ungaro occhiali, Caroll International, Patek Philippe, Schwarzkopf e molti altri. Alessia ha lavorato nelle pi\u00f9 grandi citt\u00e0 della moda del mondo. Vissuta per un anno a Parigi, la modella continua a muoversi fra Milano, Londra e New York. Oggi Alessia vive a New York. Ha posato per grandi fotografi come Bruce Weber, Peter Lindbergh, Annie Leibovitz, Kenneth Willardt, Bruno Barbazan e altri ancora.\nNel 2007 fa il suo esordio sul grande schermo nel film \"La ragazza del lago\", regia di Andrea Molaioli. Ha posato per il calendario Lavazza 2009 fotografata da Annie Leibovitz ed \u00e8 stata testimonial della campagna contro l'anoressia per le sfilate di Milano della stagione P-E 2009. Sempre nel 2009, insieme al fotomodello Paul Sculfor, affianca Paolo Bonolis e Luca Laurenti nella conduzione della prima serata del Festival di Sanremo. Nel novembre 2009 \u00e8 uscito il suo secondo film, \"Nine\", un musical ispirato all'omonimo musical di Broadway, ispirato a sua volta dal capolavoro di Federico Fellini \"8\u00bd\". La modella e attrice \u00e8 stata protagonista a marzo 2010 del nuovo spot pubblicitario del marchio Pompea. Oggi \u00e8 il volto di Schwarzkopf. A maggio 2014 \u00e8 uscito il suo terzo film, \"Cam Girl\", diretto da Mirca Viola."}
{"id": "2222823", "revid": "1543377", "url": "https://it.wikipedia.org/wiki?curid=2222823", "title": "George Abela", "text": "Avvocato, fu consulente del sindacato per 25 anni.\n\u00c8 stato anche presidente del Qormi FC e, dal 1982 al 1992, della Federazione calcistica di Malta. Dal 1992 \u00e8 entrato in politica con il Partito Laburista, divenendo capogruppo del partito alla Camera dei Rappresentanti. Dopo la vittoria elettorale del 1996 divenne il consulente legale del primo ministro Alfred Sant, dimettendosi per\u00f2 un anno dopo. Nel 2008 ha corso per il ruolo di leader del partito, dopo le dimissioni di Sant in seguito alla sconfitta elettorale, giungendo al ballottaggio delle primarie, ma venendo sconfitto da Joseph Muscat.\nIl 12 gennaio 2009 il primo ministro, il nazionalista Lorenzo Gonzi, lo ha indicato come candidato del governo a Presidente della Repubblica: era la prima volta nella storia di Malta che ad essere eletto presidente era un membro dell'opposizione.\nIl 1\u00ba aprile 2009 il parlamento lo ha effettivamente eletto, ufficialmente in carica dal successivo 4 aprile."}
{"id": "2222834", "revid": "122954900", "url": "https://it.wikipedia.org/wiki?curid=2222834", "title": "Josef Anton\u00edn Sehling", "text": "Biografia.\nSehling nacque a Tou\u017eim, un paese vicino a Karlovy Vary. Dopo essersi formato musicalmente a Praga e a Vienna, dall'11 gennaio 1737 fu attivo come secondo violinista presso la Cattedrale di San Vito; nel marzo dello stesso anno fece vanamente istanza per diventare maestro di cappella, nonostante nella richiesta egli si fosse designato come compositore e musicista al servizio di Conte Morzin e avesse menzionato i propri studi viennesi. In seguito venne nominato maestro del coro della chiesa monastica di San Benedetto (1739) presso Hrad\u010dany e della chiesa maltese a Mal\u00e1 Strana (1740). Sempre nel 1739 a San Vito venne elevato alla posizione di primo violino e in seguito sostitu\u00ec provvisoriamente il direttore della cappella Jan Franti\u0161ek Nov\u00e1k durante un periodo di malattia. Nel 1743 rappresent\u00f2 il dramma latino \"Judith\" in onore dell'incoronazione di Maria Teresa a regina di Boemia.\nSuo fratello Franti\u0161ek fu tenore e musicista.\nConsiderazioni sull'artista.\nTutti i lavori musicali di Sehling sono conservati presso la biblioteca musicale capitolare metropolitana di Praga. Egli compose esclusivamente musica sacra vocale, sia seguendo la maniera in auge nei decenni precedenti (ossia secondo i canoni della scuola veneziana e viennese) che il moderno e colorito stile napoletano. La sua produzione stilisticamente si posiziona tra il tardo barocco e il primo classicismo: le sue prime composizioni tendono essere affini a quelle di Antonio Caldara, mentre nelle altre domina l'omofonia supportata dal basso continuo tipica della scuola musicale napoletana. Scritti impiegando una solida e valida tecnica compositiva, i suoi lavori sono caratterizzati inoltre da un certo influsso da parte canti popolari del proprio paese."}
{"id": "2222839", "revid": "22475", "url": "https://it.wikipedia.org/wiki?curid=2222839", "title": "Principato di Transilvania (1711-1867)", "text": "Il Principato di Transilvania o Gran Principato di Transilvania, fu uno Stato componente l'Impero austriaco sino a quando il compromesso (\"Ausgleich\") del 1867 non istitu\u00ec la duplice monarchia asburgica.\nStoria.\nDopo la sconfitta degli ottomani alla battaglia di Vienna nel 1683, gli Asburgo gradualmente cominciarono ad imporre il loro dominio sulla Transilvania. A prescindere dal rafforzamento del governo centrale e dell'amministrazione, gli Asburgo appoggiarono la Chiesa cattolica, non solo come forza coalizzatrice ma anche come strumento per ridurre l'influenza della nobilt\u00e0 protestante. Creando il conflitto tra i protestanti ed i cattolici, gli Asburgo speravano di indebolire lo Stato. In aggiunta, provarono a convincere il clero ortodosso ad unirsi alla chiesa greco-cattolica, accettando i quattro punti chiave della dottrina cattolica ed il riconoscimento dell'autorit\u00e0 papale, mentre conservavano ancora i rituali e le tradizioni ortodosse. Nel 1699 e nel 1701, l'imperatore Leopoldo I decret\u00f2 la chiesa ortodossa di Transilvania facente parte della Chiesa cattolica. Molti preti si convertirono, tuttavia non fu chiara la differenza tra le due denominazioni.\nA partire dal 1711, il controllo austriaco si consolid\u00f2 sulla Transilvania, ed i principi di essa furono sostituiti dai governatori austriaci. La proclamazione della Transilvania come grande principato nel 1765 fu una mera formalit\u00e0. Le pressioni della burocrazia austriaca sgretolarono la tradizionale indipendenza della Transilvania. Nel 1791 i rumeni si appellarono a Leopoldo II per il loro riconoscimento come \"quarta nazione\" e l'uguaglianza religiosa, ma la Dieta respinse la loro domanda, ripristinando il loro precedente status.\nCon il governo austriaco vennero introdotte alcuni riforme e riorganizzata la vita culturale del paese.\nNel 1775 venne rinvigorita l'accademia gesuita di Kolozsv\u00e1r, nata nel 1579 e fino al 1773 gestita dai Gesuiti e fu chiusa l'accademia degli unitariani Collegium Antitrinitarium. Riformando il collegio gesuita sul modello dell'Universit\u00e0 di Vienna, l'accademia divenne di fatto l'universit\u00e0 della Transilvania con corsi (tra i quali, quello di architettura civile) tenuti spesso da padri scolopi. Da questa nasce l'odierna Universit\u00e0 Babe\u0219-Bolyai di oggi.\nAi primi del 1848, la Dieta ungherese colse l'opportunit\u00e0 presentatasi con la rivoluzione per mettere in atto un vasto programma legislativo di riforme (le \"Leggi di Aprile\"), che includevano anche l'unificazione di Transilvania ed Ungheria. I rumeni inizialmente gradirono la rivoluzione, credendo che avrebbe portato loro riforme liberali. Tuttavia la loro posizione non cambi\u00f2 a causa delle opposizioni dei nobili alle riforme sull'emancipazione dei servi della gleba ed al fallimento dei \"leader\" rivoluzionari ungheresi nel riconoscere gli interessi rumeni. Un'assemblea nazionale rumena a Blaj, a met\u00e0 maggio, cre\u00f2 un proprio programma rivoluzionario chiedendo la proporzionale rappresentazione dei rumeni alla Dieta e la fine dell'oppressione sociale ed etnica. I sassoni sin dall'inizio furono preoccupati dall'idea dell'unione con l'Ungheria, paventando la perdita dei loro tradizionali privilegi. Quando nel 29 maggio la Dieta si riun\u00ec, la votazione per l'unificazione si fece largo attraverso le obiezioni di gran parte dei deputati sassoni. Il 10 giugno, l'imperatore approv\u00f2 la votazione della Dieta. Esecuzioni, arresti di leader rivoluzionari ed altri eventi che seguirono all'unificazione resero difficile la posizione dei sassoni.\nNel settembre del 1848, un'altra assemblea rumena a Blaj denunzi\u00f2 l'unione con l'Ungheria invocando la rivolta armata in Transilvania. La guerra scoppi\u00f2 a novembre con gli eserciti rumeni e sassoni sotto il comando austriaco, fronteggiando l'esercito rivoluzionario ungherese condotto dal generale J\u00f3zef Bem. Nel giro di quattro mesi Bem cacci\u00f2 gli austriaci dalla Transilvania. Tuttavia nel giugno del 1849, lo Zar Nicola I di Russia risponde all'appello di Francesco Giuseppe ed invia le proprie truppe in Transilvania. Dopo gli iniziali successi contro i russi, l'esercito di Bem fu battuto definitivamente nella battaglia di Temesv\u00e1r (Timi\u0219oara) il 9 agosto; segu\u00ec la resa dell'Ungheria.\nSoffocata la rivoluzione, l'Austria impose un regime repressivo sull'Ungheria, govern\u00f2 direttamente la Transilvania con un sovraintendente militare e rese il tedesco lingua ufficiale del paese. \nNel 1851 la Frontiera militare della Transilvania, esistita sin dal 1762, venne abolita ed i suoi territori incorporati nel principato.\nL'Austria abol\u00ec l'Unione dei Tre Popoli e concesse la cittadinanza ai rumeni. Bench\u00e9 ai vecchi servi della gleba furono date terre dalle autorit\u00e0 austriache, esse spesso erano appena sufficienti per sopravvivere. Queste condizioni scadenti obbligarono molte famiglie rumene a migrare in Valacchia e Moldavia per trovare situazioni migliori. Tuttavia nel compromesso (\"Ausgleich\") del 1867 che istitu\u00ec l'impero austro-ungarico, lo status speciale della Transilvania termin\u00f2, ed essa divenne una regione ungherese. Inizi\u00f2 allora un processo di magiarizzazione del gruppo etnico rumeno che per\u00f2 non diede i risultati sperati.\nDurante questo periodo storico, quando la Transilvania fu parte dell'impero austro-ungarico e sotto amministrazione ungherese, essa consisteva di quindici province (in ungherese: megye) che coprivano un territorio di 54,400\u00a0km\u00b2 nel sud-est del regno d'Ungheria. Gli antichi comitati del Regno d'Ungheria erano Alba inferiore, Beszterce-Nasz\u00f3d, Brass\u00f3, Cs\u00edk, Fogaras, H\u00e1romsz\u00e9k, Hunyad, Kis-K\u00fck\u00fcll\u0151, Kolozs, Maros-Torda, Nagy-K\u00fck\u00fcll\u0151, Szeben, Szolnok-Doboka, Torda-Aranyos, e Udvarhely. Oggi la Transilvania contiene solo nove dei quindici comitati sopramenzionati: Alba, Bistri\u021ba-N\u0103s\u0103ud, Bra\u0219ov, Cluj, Covasna, Harghita, Hunedoara, Mure\u0219 e Sibiu. In aggiunta, l'odierna Transilvania include parte del Banato, della Pianura Pannonica ed il Partium.\nConfini.\nPrima della sua abolizione nel 1867, il Principato di Transilvania confinava col Regno d'Ungheria a nord-ovest ed a oves, con la Bucovina asburgica a nord-est, con la Frontiera Militare austriaca a sud-ovest e coi Principati Uniti di Moldavia e Valacchia a sud ed a est."}
{"id": "2222840", "revid": "327653", "url": "https://it.wikipedia.org/wiki?curid=2222840", "title": "Principato di Valacchia", "text": ""}
{"id": "2222844", "revid": "277947", "url": "https://it.wikipedia.org/wiki?curid=2222844", "title": "Come il Serpente Nero divenne velenoso", "text": "Come il Serpente Nero divenne velenoso \u00e8 un racconto che appartiene alle leggende aborigene.\nTrama.\nI protagonisti della leggenda sono i goanna, rettili che a quel tempo erano giganti, predatori, velenosi ed incutevano terrore presso i viaggiatori solitari che venivano facilmente catturati e mangiati, ed il serpente nero non velenoso che ebbe il coraggio di proporsi per progettare un piano di annientamento del goanna nel tentativo di renderlo innocuo. Il serpente nero (\"Ouyouboolooey\") riesce ad avvicinarsi al goanna (\"Mungoongali\") e a stringere una amicizia che gli consente di vivere per un po' assieme a lui. Grazie a questo piano il serpente nero ruba la sacca del goanna contenente il terribile veleno e scappa via annunciando a tutto il mondo animale e umano la riuscita della sua impresa. Ecco come mai i goanna sono rettili innocui mentre il serpente nero \u00e8 diventato possessore di un temibile veleno che ogni tanto usa per attaccare la vittima."}
{"id": "2222845", "revid": "6923", "url": "https://it.wikipedia.org/wiki?curid=2222845", "title": "Cannone automatico", "text": "Un cannone automatico (in inglese \"autocannon\") \u00e8 un'arma costituita da una bocca da fuoco atta a sparare proiettili di calibro tra i 20 ed i 30 mm in rapida sequenza con un meccanismo di ricarica automatica. Si differenzia dal normale cannone per la maggior complessit\u00e0 progettuale dovuta al dispositivo che evita di ricaricare manualmente il proiettile ogni volta che viene sparato un colpo e per un maggiore dimensionamento della bocca da fuoco che deve sopportare le maggiori sollecitazioni meccaniche e termiche indotte dall'aumentata cadenza di tiro. Tuttavia le dimensioni di un cannone automatico sono normalmente ridotte rispetto ad altre armi d'artiglieria. Un termine pi\u00f9 vetusto, parzialmente sovrapponibile a queste armi, \u00e8 quello di mitragliera, la quale \u00e8 un'arma automatica generalmente usata per l'impiego antiaereo di calibro tra i 15 (o 20) e i 40\u00a0mm.\nStoria.\nI primi cannoni automatici.\nIl primo autocannone, seppure in forma primitiva, venne inventato nel XVI secolo da Fathullah Shirazi, un uomo universale ed ingegnere meccanico indo-persiano, che lavor\u00f2 per Akbar il Grande durante la sua reggenza sull'impero Moghul; si opponeva al polybolos, una specie di balista semi-automatica, ed alla balestra a ripetizione, usati rispettivamente nella Grecia antica ed in Cina. La macchina a tiro rapido di Shirazi consisteva essenzialmente in un fascio di diciassette canne forgiate.\nAlcuni dei primi cannoni automatici moderni erano versioni pesanti della mitragliatrice Maxim, prodotta alla fine del XIX secolo, ed erano conosciuti anche come \"pom-pom\"; durante la prima guerra mondiale sparavano proiettili da una libbra (453,59 grammi), in un calibro di 37 mm circa.\nIl termine \"cannone\" fu utilizzato nella seconda guerra mondiale per descrivere armi automatiche aeronautiche che sparavano proiettili esplosivi, mentre le armi che utilizzavano proiettili solidi erano chiamate mitragliatrici. I proiettili per mitragliatrici non sono mai di un calibro superiore ai 15\u00a0mm, mentre quelli per cannoni sono di un calibro superiore ai 20\u00a0mm e producono una frammentazione in grado di uccidere o ferire gravemente un uomo. Con la fine della guerra, armi simili iniziarono a essere utilizzate anche con proiettili non esplosivi e il termine \"cannone automatico\" inizi\u00f2 a prendere piede.\nI cannoni automatici oggi.\nI cannoni automatici di oggi sono a fuoco e ricarica automatici.\nAlcuni esempi di cannoni automatici sono il 25\u00a0mm M242 Bushmaster montato sul M2/M3 Bradley, il Bofors 40 mm, il Mauser BK-27, utilizzato su tutte le portaerei e su molte altre imbarcazioni della \"Bundeswehr\", il 20\u00a0mm M61 Vulcan adottato dalla United States Navy e dalla United States Air Force ed il 30mm GAU-8 utilizzato sull'A-10 Thunderbolt II.\nGeneralmente i cannoni automatici hanno un funzionamento simile alle mitragliatrici, cio\u00e8 a gas, ma esistono anche i cannoni revolver e cannoni a canne rotanti.\nI proietti utilizzati negli autocannoni comprendono quelli ad alto potenziale dual-purpose con varianti incendiarie e traccianti, i frangibili, perforanti (\"armor-piercing\", AP), perforanti ad alta velocit\u00e0 (\"high velocity armor piercing\", HVAP), \"armor piercing discarding sabot\" (APDS), e \"armor-piercing fin-stabilized discarding sabot\" (APFSDS). HVAP, APDS, e in seguito, APFSDS, sono stati sviluppati pi\u00f9 tardi dei primi AP e di conseguenza sono capaci di una maggiore penetrazione.\nLa seconda guerra mondiale vide il primo uso dei cannoni automatici, anche se la maggior parte non fu appositamente costruita per ingaggiare bersagli terrestri. L'impiego degli autocannoni negli aerei era comune a tutti i combattenti, cos\u00ec come il loro uso a bordo di cannoni antiaerei. L'uso dei cannoni automatici da parte delle forze di terra contro bersagli terrestri non era comune, anche se sia la \"Wehrmacht\" tedesca che l'Esercito francese verso la fine della guerra spesso utilizzarono cannoni antiaerei automatici con calibri da 20mm a 40mm. Raramente furono utilizzati cannoni automatici pi\u00f9 grandi, come il cannone Molins. Dopo la guerra sia le potenze occidentali che l'Unione Sovietica hanno sempre pi\u00f9 adottato autocannoni aerei, navali e terrestri.\nI moderni cannoni anticarro (circa 120\u00a0mm) hanno sistemi di caricamento automatici (prima l'Unione Sovietica, poi Russia e Francia, hanno tali armi soprattutto per motivi di spazio) e anche se tecnicamente potrebbero essere considerati cannoni automatici, non sono indicati come tali a causa della loro velocit\u00e0 relativamente lenta di fuoco. Una notevole eccezione a questo potrebbe essere il russo AK-130 130mm/70 cannone navale binato, utilizzato sulle navi da guerra russe pi\u00f9 grandi (ad esempio il \"Frunze\"), che ha un tasso di fuoco di 10-40 colpi al minuto, attualmente l'arma pi\u00f9 rapida a sparare.\nSebbene in grado di generare un alto volume di fuoco, i cannoni automatici si surriscaldano se utilizzati per un fuoco sostenuto, e sono limitati dalla quantit\u00e0 di munizioni portate dai loro sistemi d'arma di montaggio. Sia lo statunitense Bushmaster da 25\u00a0mm che l'inglese RARDEN hanno un tasso relativamente lento di fuoco per non utilizzare le munizioni troppo in fretta. Il tasso di fuoco varia da 90 colpi al minuto (l'inglese RARDEN) a 1.800 colpi al minuto (Mauser BK-27). I sistemi con pi\u00f9 canne possono avere tassi di fuoco di diverse migliaia di colpi al minuto. Tali tassi estremamente elevati di fuoco sono impiegati dagli aerei nei combattimenti aria-terra e aria-aria, in cui il tempo di sosta \u00e8 breve e le armi sono in genere gestite a scatti brevi."}
{"id": "2222846", "revid": "9", "url": "https://it.wikipedia.org/wiki?curid=2222846", "title": "Teoria del campo quantistico", "text": ""}
{"id": "2222854", "revid": "599013", "url": "https://it.wikipedia.org/wiki?curid=2222854", "title": "Paea Wolfgramm", "text": " Quella vinta da Wolfgramm \u00e8 stata la prima (ed unica) medaglia olimpica del suo paese.\nCarriera.\nDa dilettante, oltre alla medaglia olimpica, vanta un bronzo ai Giochi del Commonwealth 1994 ed un oro ai campionati oceanici del 1995. Ad Atlanta, sconfisse sulla strada della finale, nell'ordine, il bielorusso Serguei Lyakhovich, il cubano Alexis Rubalcaba ed il nigeriano Duncan Dokiwari, prima di perdere dall'ucraino Volodymyr Kly\u010dko.\nSubito dopo le olimpiadi \u00e8 passato professionista, ma senza grandi successi. Nel 2000 ha combattuto per due volte per un titolo mondiale, perdendo entrambe: per quello WBC si \u00e8 scontrato con Kly\u010dko, nella rivincita della finale olimpica 1996; per quello IBO con Elieser Castillo. Si \u00e8 ritirato nel 2001, salvo tornare a disputare un singolo incontro nel 2003. Al termine della carriera da professionista pu\u00f2 comunque vantare 20 vittorie e 5 sconfitte."}
{"id": "2222855", "revid": "16758", "url": "https://it.wikipedia.org/wiki?curid=2222855", "title": "Paea Wolfgram", "text": ""}
{"id": "2222857", "revid": "277947", "url": "https://it.wikipedia.org/wiki?curid=2222857", "title": "Come fu che il koala perse la coda", "text": "Come fu che il koala perse la coda \u00e8 un racconto che appartiene alla leggende aborigene.\nTrama.\nLa leggenda narra le vicende di un koala e di un canguro durante un periodo di tremenda siccit\u00e0. Mentre il koala si mostra pigro e indifferente, il canguro \u00e8 propositivo ed attivo nel ricercare possibili fonti sotterranee di acqua, pozzi e sorgenti. Tutto il pesante lavoro di scavi viene sobbarcato sulle spalle del canguro che seppur stremato riesce a rintracciare qualche traccia di acqua in fondo ad un pozzo. A quel punto il koala colpisce duramente il canguro e approfitta del lungo lavoro altrui per dissetarsi. Il canguro, per\u00f2 medita la vendetta e taglia con un coltello la coda del koala che da allora ne \u00e8 sprovvisto."}
{"id": "2222867", "revid": "256896", "url": "https://it.wikipedia.org/wiki?curid=2222867", "title": "INFAIL", "text": ""}
{"id": "2222872", "revid": "298229", "url": "https://it.wikipedia.org/wiki?curid=2222872", "title": "Chiesa vetero-cattolica della Repubblica ceca", "text": "La Chiesa vetero-cattolica della Repubblica ceca ( Starokatolick\u00e1 c\u00edrkev v \u010cesk\u00e9 republice) \u00e8 il membro ceco dell'Unione di Utrecht; i suoi fedeli sono circa 3000. La Chiesa fa inoltre parte del Consiglio ecumenico delle Chiese e della Conferenza delle Chiese europee. L'organo giornalistico ufficiale \u00e8 \"Communio\".\nStoria.\nIn Boemia, in particolare nelle citt\u00e0 industriali del nord, il vetero-cattolicesimo si diffuse fin dal 1871. Il sacerdote di Varnsdorf Anton Nittel partecip\u00f2 al Congresso vetero-cattolico di Monaco di Baviera. Nel 1872 fu creata a Varnsdorf la prima parrocchia vetero-cattolica. Nel 1877 la Chiesa vetero-cattolica ricevette status giuridico dall'Impero austriaco. Nel 1880 \u00e8 stata istituita la cattedra episcopale per i vetero-cattolici austriaci, dal 1897 con sede a Varnsdorf, sede che rimarr\u00e0 alla Chiesa cecoslovacca dal 1920, quando con la dissoluzione dell'impero austroungarico anche la chiesa vetero-cattolica si divider\u00e0 (la parte austriaca porr\u00e0 il suo seggio vescovile a Vienna. Primo vescovo fu Milo\u0161 \u010cech. Nel 1924 fu eletto vescovo Alois Pa\u0161ek, che ricevette la consacrazione a Berna lo stesso anno. Nel 1968 fu eletto vescovo Augustin Podolak. L'attuale vescovo (dal 1991) \u00e8 Du\u0161an Hejbal.\nNel 1993, in seguito alla dissoluzione della Cecoslovacchia, anche la Chiesa vetero-cattolica si scisse nelle due realt\u00e0 nazionali ceca (che fa tuttora parte dell'Unione di Utrecht) e slovacca (che in seguito lascer\u00e0 l'Unione).\nNel 2001 ospit\u00f2 il primo Congresso vetero-cattolico internazionale in un Paese dell'ex blocco orientale.\nClero.\nOggi la Chiesa conta sei sacerdoti che servono 13 parrocchie. Pu\u00f2 accedere al clero di questa Chiesa l'uomo che abbia completato studi teologici presso il Seminario e l'Universit\u00e0 e superato l'esame per l'ordinazione. Il Vescovo \u00e8 scelto dal Sinodo Generale e consacrato da almeno tre vescovi membri della Conferenza episcopale vetero-cattolica internazionale. I sacerdoti non hanno obbligo di celibato. La liturgia \u00e8 simile a quella della Chiesa cattolica.\nLa Chiesa dal 2003 impartisce l'ordine alle donne fino al grado del diaconato, ma non ha abbandonato la piena comunione con quelle Chiese dell'Unione di Utrecht che impartiscono questo sacramento anche nei gradi superiori.\nParrocchie vetero-cattoliche (in genere con luoghi di culto comuni alla Chiesa anglicana) sono presenti a Brno, De\u0161n\u00e1, Havl\u00ed\u010dk\u016fv Brod, Jablonec nad Nisou, Jihlava, Pacov, Pelh\u0159imov, Praga, Strakonice, \u0160umperk (da cui dipende una cappella a \u010cesk\u00fd T\u011b\u0161\u00edn), T\u00e1bor, Varnsdorf, Zl\u00edn."}
{"id": "2222873", "revid": "124666837", "url": "https://it.wikipedia.org/wiki?curid=2222873", "title": "Rorgone II del Maine", "text": "Origine.\nFiglio primogenito del futuro conte di Rennes, conte di Le Mans e primo conte del Maine della famiglia dei Rorgonidi, Rorgone I, e di Bichilde, di cui non si conoscono gli ascendenti.\nBiografia.\nNell'839, alla morte del padre, essendo Rorgone ancora troppo giovane per succedergli, gli succedette suo zio Gosberto. Rorgone divenne il conte del Maine, Rorgone II, nell'853, dopo la morte di Gosberto, avvenuta come riportato da diverse cronache, combattendo contro la contea di Nantes.\nNell'856, Carlo il Calvo, secondo gli Annales Bertiniani, istitu\u00ec il ducato del Maine per suo figlio Luigi il Balbo, col compito di contrastare sia i Bretoni, ora alleati, che i Vichinghi. Ovviamente la cosa non piacque a Rorgone, che con l'appoggio del re di Aquitania, Pipino II, e del marchese di Neustria, Roberto il Forte si ribell\u00f2 e nell'858, Carlo il Calvo fu costretto a rifugiarsi in Borgogna, anche per l'attacco che gli aveva portato suo fratello, il re dei Franchi orientali, Ludovico II il Germanico. Nell'860, fu raggiunto un accordo, e Carlo il Calvo, che gi\u00e0 aveva revocato il ducato del Maine a suo figlio, concesse il perdono a coloro che si erano ribellati, concedendo a Rorgone l'amministrazione del ducato del Maine.Nell'862, Rorgone prese parte ancora a una ribellione contro Carlo il Calvo, questa volta guidata dal figlio di Carlo, Luigi che per\u00f2 fu sconfitto e a Rorgone fu revocata l'amministrazione del ducato in favore di Roberto il Forte.\nSecondo gli Annales Bertiniani, nella primavera dell'863, Rorgone, col fratello, Goffredo, ed altri che come loro si erano ribellati, fece atto di sottomissione al re Carlo che lo perdon\u00f2 e gli rese gli onori revocati. \nRorgone II, sempre secondo gli Annales Bertiniani, mor\u00ec combattendo contro i Vichinghi, nell'866, e dato che non aveva discendenti, come conte del Maine gli succedette il fratello, Goffredo.\nDiscendenza.\nDi Rorgone II non si conosce alcuna discendenza."}
{"id": "2222877", "revid": "307923", "url": "https://it.wikipedia.org/wiki?curid=2222877", "title": "Catarman", "text": ""}
{"id": "2222880", "revid": "729019", "url": "https://it.wikipedia.org/wiki?curid=2222880", "title": "Catarman (Camiguin)", "text": "Catarman \u00e8 una municipalit\u00e0 di Quinta classe delle Filippine, situata nella Provincia di Camiguin, nella Regione del Mindanao Settentrionale.\nCatarman \u00e8 formata da 14 baranggay:"}
{"id": "2222882", "revid": "61051", "url": "https://it.wikipedia.org/wiki?curid=2222882", "title": "Cannoncino automatico", "text": ""}
{"id": "2222890", "revid": "767487", "url": "https://it.wikipedia.org/wiki?curid=2222890", "title": "Guinsiliban", "text": "Guinsiliban \u00e8 una municipalit\u00e0 di Sesta classe delle Filippine, situata nella Provincia di Camiguin, nella Regione del Mindanao Settentrionale.\nGuinsiliban \u00e8 formata da 7 baranggay:"}
{"id": "2222892", "revid": "438678", "url": "https://it.wikipedia.org/wiki?curid=2222892", "title": "Devourment", "text": "I Devourment sono un gruppo death metal statunitense formatosi nel 1995 a Dallas in Texas.\nStoria dei Devourment.\nIl loro successo \u00e8 dovuto molto ai live tenuti a Tokyo nel 2005 e nel 2008 dove si sono esibiti. Il gruppo si \u00e8 sciolto per 3 volte ed \u00e8 tornato in attivit\u00e0 nel 2005, e attualmente il batterista Brad Fincher \u00e8 l'unico membro della formazione originale a fare tuttora parte della band. Il gruppo \u00e8 considerato l'inventore dello slamming brutal death metal, sottogenere del brutal death metal. Nel 2007 muore Wayne Knupp cantante originario e fondatore della band, con la quale incise solo il primo demo (Impaled)."}
{"id": "2222893", "revid": "1305772", "url": "https://it.wikipedia.org/wiki?curid=2222893", "title": "San Rodolfo", "text": "Con il nome di San Rodolfo si distinguono i seguenti santi e beati:"}
{"id": "2222894", "revid": "599013", "url": "https://it.wikipedia.org/wiki?curid=2222894", "title": "Uro\u0161 Golubovi\u0107", "text": "Carriera.\n\u00c8 cresciuto nelle giovanili del Rad Belgrado squadra della sua citt\u00e0 natale militante nel SuperLiga (Serbia)campionato serbo.\nNel 2001 si \u00e8 trasferito in Bosnia al Leotar dove nel 2003 ha vinto il titolo nazionale.\nNel 2003 \u00e8 approdato nel campionato bulgaro e ha indossato le maglie del Spartak Varna, Lokomotiv Sofia e Litex Love\u010de Ludogorets."}
{"id": "2222897", "revid": "287204", "url": "https://it.wikipedia.org/wiki?curid=2222897", "title": "Ferdinando d'Asburgo", "text": ""}
{"id": "2222899", "revid": "767487", "url": "https://it.wikipedia.org/wiki?curid=2222899", "title": "Mahinog", "text": "Mahinog \u00e8 una municipalit\u00e0 di Quinta classe delle Filippine, situata nella Provincia di Camiguin, nella Regione del Mindanao Settentrionale.\nMahinog \u00e8 formata da 13 baranggay:"}
{"id": "2222903", "revid": "231732", "url": "https://it.wikipedia.org/wiki?curid=2222903", "title": "P.S., I Love You", "text": ""}
{"id": "2222905", "revid": "17654", "url": "https://it.wikipedia.org/wiki?curid=2222905", "title": "Goya de Honor", "text": ""}
{"id": "2222906", "revid": "410660", "url": "https://it.wikipedia.org/wiki?curid=2222906", "title": "Le M\u00e8pris", "text": ""}
{"id": "2222908", "revid": "767487", "url": "https://it.wikipedia.org/wiki?curid=2222908", "title": "Mambajao", "text": "Mambajao \u00e8 una municipalit\u00e0 di Terza classe delle Filippine, capoluogo della Provincia di Camiguin, nella Regione del Mindanao Settentrionale.\nMambajao \u00e8 formata da 15 baranggay:"}
{"id": "2222911", "revid": "640389", "url": "https://it.wikipedia.org/wiki?curid=2222911", "title": "XV Giochi asiatici", "text": "I XV Giochi asiatici si disputarono a Doha, Qatar, dal 1\u00ba al 15 dicembre 2006.\nMedagliere.\nDoping.\nDurante i Giochi alcuni atleti sono risultati positivi ai test antidoping e squalificati. In particolare."}
{"id": "2222920", "revid": "857138", "url": "https://it.wikipedia.org/wiki?curid=2222920", "title": "Sagay", "text": "Il toponimo Sagay pu\u00f2 riferirsi a diverse localit\u00e0 delle Filippine:"}
{"id": "2222921", "revid": "277947", "url": "https://it.wikipedia.org/wiki?curid=2222921", "title": "Il serpente arcobaleno", "text": "Il serpente arcobaleno \u00e8 un racconto che appartiene alle leggende aborigene.\nTrama.\nLa leggenda narra l'avventura di due ragazzi che accompagnano gli uomini nel loro trasferimento dall'entroterra verso il mare per poter pescare. I ragazzi si mostrano impazienti di vedere per la prima volta il mare e non rispettano il consiglio degli anziani di non allontanarsi dall'accampamento per avventurarsi nella boscaglia, dove possono incontrare cani selvatici o sulla spiaggia dove invece potrebbero cadere in balia di \"Thugine\", il grande serpente marino.\nDifatti si recano sulla spiaggia e vengono catturati dal serpente arcobaleno che li trasforma in due rocce e poi mostra tutto il suo splendore inarcando il suo corpo colorato nel cielo."}
{"id": "2222922", "revid": "729019", "url": "https://it.wikipedia.org/wiki?curid=2222922", "title": "Nuoto ai XV Giochi asiatici", "text": "Il nuoto ai Giochi asiatici 2006 si \u00e8 svolto dal 2 al 9 dicembre a Doha e ha visto lo svolgimento di 38 gare, 19 maschili e 19 femminili.\nNazioni partecipanti.\nHanno preso parte alla competizione 313 atleti provenienti da 34 nazioni."}
{"id": "2222923", "revid": "767487", "url": "https://it.wikipedia.org/wiki?curid=2222923", "title": "Sagay (Camiguin)", "text": "Sagay \u00e8 una municipalit\u00e0 di Quinta classe delle Filippine, situata nella Provincia di Camiguin, nella Regione del Mindanao Settentrionale.\nSagay \u00e8 formata da 9 baranggay:"}
{"id": "2222928", "revid": "287204", "url": "https://it.wikipedia.org/wiki?curid=2222928", "title": "Capiz", "text": ""}
{"id": "2222934", "revid": "216401", "url": "https://it.wikipedia.org/wiki?curid=2222934", "title": "FC Nordstern Basel", "text": ""}
{"id": "2222938", "revid": "92723", "url": "https://it.wikipedia.org/wiki?curid=2222938", "title": "Nicola della Fl\u00fce", "text": ""}
{"id": "2222940", "revid": "131358", "url": "https://it.wikipedia.org/wiki?curid=2222940", "title": "SC Br\u00fchl San Gallo", "text": ""}
{"id": "2222943", "revid": "124581468", "url": "https://it.wikipedia.org/wiki?curid=2222943", "title": "Massimiliano Duran", "text": "\u00c8 stato campione mondiale WBC dei pesi massimi leggeri dal 27 luglio 1990 al 20 luglio 1991 e campione europeo della stessa categoria dal 22 giugno 1993 al 2 febbraio 1994.\n\u00c8 figlio del pugile argentino naturalizzato italiano Juan Carlos Duran, che fu pi\u00f9 volte campione europeo dei pesi medi dal 1967 al 1973, drammaticamente scomparso in un incidente d'auto nel 1991, a soli 54 anni. Ha una figlia, Francesca Yasmin Duran nata il 16 novembre 1993 dalla moglie.\nLa carriera.\nIl debutto vittorioso tra i professionisti a Ferrara, nel 1986, con lo sloveno Momo Cupelic, gli valse il soprannome di \"Momo\", che lo accompagn\u00f2 per tutta la carriera.\nAl suo 14\u00ba combattimento da professionista, il 4 novembre del 1989 al Palasport di Ferrara, divenne campione italiano dei massimi leggeri battendo per KO al 10\u00ba round Alfredo Cacciatore al termine di uno spettacolare incontro.\nIl 27 luglio 1990, sul ring di Capo d'Orlando, Duran seppe approfittare della chance mondiale che gli venne offerta dal match contro il portoricano Carlos De Le\u00f3n, campione mondiale WBC dei pesi massimi leggeri a pi\u00f9 riprese fin dal 1980.\nSembrava un match improponibile, ma l'italiano sovvert\u00ec i pronostici costringendo De Le\u00f3n a farsi squalificare all'11\u00ba round perch\u00e9 colp\u00ec Duran al mento con un destro dopo il suono del gong mentre si dirigeva al suo sgabello. Nel momento della sospensione del match Duran era in vantaggio di punti. La sconfitta fece uscire il pugile portoricano dal giro mondiale, dopo un decennio di dominio della categoria.\nPochi mesi dopo, l'8 dicembre 1990, Duran difese vittoriosamente il titolo al Palasport di Ferrara contro il forte pugile francozairese Anaclet Wamba, che fu prima penalizzato di 5 punti dai giudici per scorrettezze, e poi squalificato al 12\u00ba round.\nLa rivincita con Wamba venne disputata il 20 luglio del 1991, in uno dei pi\u00f9 drammatici match di quegli anni. In una torrida serata palermitana, una ferita apertasi alla tempia del ferrarese dopo neanche due minuti del 1\u00ba round lo costrinse a combattere in condizioni estreme, con il sangue che continuava ad uscire copiosamente. Pur in una situazione di estrema difficolt\u00e0, Duran riusc\u00ec a tenere in pugno l'avversario. All'11\u00ba round tuttavia, pur essendo in vantaggio di punti, Duran dovette abbandonare. Usc\u00ec con la bombola d'ossigeno fra gli applausi del pubblico palermitano che aveva apprezzato la sua grande prova di coraggio.\nDuran fu nuovamente sconfitto da Wamba a Parigi, nel dicembre del 1991, ancora con il titolo mondiale in palio, complice una forte influenza che ne aveva condizionato la preparazione.\nUscito dal giro mondiale, Duran diede l'assalto al titolo europeo. Si trasfer\u00ec in campagna con la moglie ed insieme prepararono il match. Dopo duri e studiati allenamenti presso la palestra Ferrarese \"Amici del Pugilato\", lontano dalla palestra di famiglia, il 22 giugno 1993, nella bellissima cornice della Piazza Municipale di Ferrara, Momo affront\u00f2 il pericoloso inglese Derek Angol, in palio il titolo. All'11\u00ba round vinse per KO, drammatico poich\u00e9 l'inglese, centrato al volto da pesanti combinazioni, croll\u00f2 al tappeto e fu costretto ad abbandonare il ring in ambulanza per il ricovero d'urgenza all'ospedale. Nei giorni successivi, Massimiliano e la moglie si presero cura dell'avversario inglese e diventarono amici. \nDopo qualche mese, il 2 febbraio del 1994, per Duran una nuova insidia britannica: la difesa dell'europeo al Palasport di Ferrara contro Carl Thompson, numero uno delle classifiche mondiali e futuro campione del mondo.\nFu ancora un match all'arma bianca per il ferrarese che, costretto al tappeto nel corso del 1\u00ba round, reag\u00ec con vigore recuperando lo svantaggio ma senza mai trovare il colpo risolutore. Lo trov\u00f2 invece il rivale, all'8\u00ba round, portandosi a casa il titolo.Purtroppo si venne a sapere successivamente dal medico Leonardo Romagnoli che Massimiliano la sera del match aveva la febbre. \nAl match di rientro con il russo Ilyn, un infortunio al pavimento dell'occhio sinistro e la pressione della moglie lo costrinsero al definitivo ritiro dall'attivit\u00e0 agonistica.\nSi chiuse cos\u00ec, a soli 31 anni e con 25 incontri disputati, la carriera di Massimiliano Duran.\nDopo la boxe.\nDuran \u00e8 poi diventato un apprezzato maestro di boxe in Italia ed all'estero. Tra i suoi migliori risultati, la rinascita di Stefano Zoff, pugile considerato ormai finito, che nel 1999 conquist\u00f2 il titolo mondiale WBA dei leggeri dopo uno spettacolare match a Cannes contro il francese Julien Lorcy.\nHa allenato con grande successo anche il fratello maggiore Alessandro Duran portandolo alla conquista del titolo mondiale WBU dei pesi welter, Alessandro Caccia, portandolo alla vittoria del titolo italiano cos\u00ec come il massimo leggero Damian Bruzzese. \nIl 19 settembre 1992 sposa Elisabetta Patroncini ed 16 novembre 1993 diventa padre di Francesca Yasmin Duran. "}
{"id": "2222947", "revid": "838137", "url": "https://it.wikipedia.org/wiki?curid=2222947", "title": "Marcelo Negr\u00e3o", "text": "Giocava nel ruolo di Opposto."}
{"id": "2222949", "revid": "287204", "url": "https://it.wikipedia.org/wiki?curid=2222949", "title": "Marcelo Negrao", "text": ""}
{"id": "2222950", "revid": "216401", "url": "https://it.wikipedia.org/wiki?curid=2222950", "title": "FC Etoile Sporting", "text": ""}
{"id": "2222954", "revid": "729019", "url": "https://it.wikipedia.org/wiki?curid=2222954", "title": "Type 94 (pistola)", "text": "La Type 94 \u00e8 stata una pistola semiautomatica progettata nella prima met\u00e0 degli anni trenta dall'Impero giapponese ed entrata in servizio nel 1934. Essa camerava la cartuccia 8 \u00d7 22 mm Nambu, gi\u00e0 adoperata su altre armi di questa categoria, e funzionava secondo il sistema del corto rinculo. Fu prodotta in circa 70.000 esemplari dalla ditta \"Chuo Kogyo K.K.\", gestita dal noto progettista ed ex-ufficiale Kijir\u014d Nambu dal 1935 al 1945 e trov\u00f2 vasto impiego nel corso della seconda guerra mondiale. Riscosse grande successo presso le forze armate giapponesi.\nLa scarsa attenzione rivolta a proteggere la barra di ritegno del dente d'arresto del cane rese la Type 94 piuttosto nota tra le truppe alleate, poich\u00e9 una volta armata si poteva sparare premendo tale pezzo. Ci\u00f2 giustific\u00f2 nel dopoguerra la descrizione della Type 94 come \"la peggior pistola di servizio mai rilasciata\", affermazione non del tutto aderente alla realt\u00e0 e che non teneva conto dei precisi criteri progettuali e d'impiego per tale arma.\nStoria.\nSviluppo.\nNel 1925 l'esercito imperiale giapponese immise in servizio la pistola semiautomatica Type 14 in calibro 8\u00a0mm per ufficiali e sottufficiali. L'arma conobbe una grande fabbricazione, ma fu criticata per le dimensioni e il peso, che la rendevano poco adatta all'uso in ambienti ristretti, come l'interno di un veicolo. Perci\u00f2 gi\u00e0 nel 1929 l'ex tenente generale Kijir\u014d Nambu, che aveva fondato una propria azienda produttrice di armi leggere (la \"Nambu Seisakush\u014d Kabushiki Kaisha\"), aveva proposto un nuovo progetto. Esso fu rimaneggiato pi\u00f9 e pi\u00f9 volte, s\u00ec che nel 1934 l'impianto originale era quasi del tutto sparito. La pistola manteneva il calibro e la munizione da pistola standard dell'esercito imperiale, che in quell'anno accett\u00f2 l'arma con la designazione \"Kyuyon-shiki kenj\u016b\", vale a dire \"pistola Type 94\", dalle ultime due cifre del corrispondente anno del calendario imperiale giapponese (il 2594).\nProduzione.\nLa produzione della Type 94 ebbe inizio nel giugno 1935 presso la Nambu Seisakush\u014d K.K., poi divenuta \"Chuo Kogyo K.K.\" dopo la fusione con due ditte private. Fino al 1937 si mantenne tuttavia su livelli assai modesti, completando poco pi\u00f9 di 4.000 pezzi; solo verso la fine dell'anno la fabbricazione inizi\u00f2 a crescere gradatamente e continu\u00f2 senza interruzioni sino all'agosto 1945. Le fonti concordano nel ritenere che furono completati circa 70.000 esemplari e una precisa che il totale ammontava a 71.200. Il livello qualitativo dei pezzi consegnati decrebbe nel corso della seconda guerra mondiale e quelli assemblati nell'ultimo anno di ostilit\u00e0 erano decisamente mediocri: i materiali utilizzati, il grado di rifinitura, la lavorazione meccanica erano pessimi, conseguenza della penuria di manodopera e della crisi economica provocata dal blocco sottomarino esercitato dagli Stati Uniti.\nImpiego operativo.\nLa Type 94 cominci\u00f2 a essere distribuita nella seconda met\u00e0 del 1935 agli equipaggi dei carri armati e delle forze aeree dipendenti dall'esercito e conobbe un tentativo di commercializzazione al di fuori dell'ambito militare: la cosa non ebbe successo. La Type 94 fu poi acquistata in una certa misura anche da sottufficiali e ufficiali e fu utilizzata sino alla fine della seconda guerra mondiale e del conflitto in Cina. Inizialmente la fondina era in cuoio opportunamente trattato, con lacci e fibbia per tenerla sul fianco, ma in seguito furono prodotte anche con pelle di cinghiale e in tela di canapa. Anche i caricatori cambiarono aspetto: sino al 1940 erano placcati in nichel ma, una volta esaurite le scorte, furono distribuiti con una laccatura nera. In generale la Type 94 fu accolta favorevolmente dalle truppe giapponesi e in breve divenne assai popolare per il peso ridotto, l'ingombro e il rinculo contenuti, rendendone facile il maneggio in ambienti chiusi; nonostante le critiche provenienti da militari occidentali (quali la resistenza del grilletto, il tozzo calcio, le mire approssimative), la pistola era efficace sulle distanze tipiche della categoria e per il soldato nipponico medio dell'epoca rappresentava un buon equipaggiamento. Tra gli ufficiali nipponici era invece considerata pi\u00f9 un simbolo di rango, non un'arma da adoperare in battaglia, nella quale essi andavano impugnando le katane d'ordinanza. Divenne nota per un difetto progettuale che lasciava scoperta la barra del cane la quale, se veniva premuta quando una cartuccia era caricata, ne causava lo sparo. Gli ultimi esemplari di Type 94, peraltro, erano pericolosi anche solo da usare per la rozzezza costruttiva.\nTecnica.\nLa Type 94 pesava 765 grammi e la canna misurava 96\u00a0mm; la lunghezza totale era di 183\u00a0mm.\nLa pistola funzionava secondo il principio del corto rinculo e dell'otturatore a bloccaggio verticale. Per prima cosa l'operatore inseriva nell'impugnatura il caricatore da sei cartucce 8 \u00d7 22 mm Nambu, quindi alzava il cane (un cuneo stondato e zigrinato sulla sommit\u00e0 posteriore del castello) e premeva il grilletto ad azione singola: questa azione spostava la barra del dente d'arresto, che quindi svincolava il cane; esso scattava in avanti, portando il percussore a colpire la cartuccia e a sparare il proiettile. Tale sistema era nuovo sulle pistole nipponiche, che sino allora avevano fatto uso di un meno affidabile percussore mosso solo da una molla. La canna e il carrello erano uniti da una piastrina, localizzata nel castello davanti al ponticello del grilletto, che era forzata verso l'alto a bloccare i due elementi grazie a due serie di superfici inclinate sulle pareti interne del telaio (una a sinistra e una destra), nelle quali s'incastravano le sue alette. Al momento dello sparo, il rinculo spingeva la piastrina che, seguendo le superfici inclinate, scorreva verso il basso e svincolava il carrello. L'otturatore era un pezzo a parte, unito al carrello da una speciale vite: arretrava insieme al carrello e apriva la camera di scoppio, permettendo l'espulsione del bossolo spento. Quando la spinta aveva termine il carrello e la canna tornavano in posizione, la piastrina era risospinta verso l'alto e l'otturatore camerava la successiva cartuccia per chiudere, infine, la camera di scoppio. La sicura si trovava sul lato sinistro del castello, appena sopra la zigrinatura del calcio; tra ponticello e calcio era invece fissato il pulsante di rilascio del caricatore.\nLa Type 94 \u00e8 divenuta piuttosto nota per avere la barra unente il grilletto con il dente d'arresto del cane del tutto scoperta, visibile dall'esterno. Quando una cartuccia era camerata e il cane veniva sollevato, tale pezzo si sollevava di circa 1\u00a0mm rispetto al telaio: se la pistola non era maneggiata con la dovuta cautela, una pressione non troppo forte liberava il cane e innescava la munizione. Tale caratteristica del progetto non era certo un espediente ideato per consentire agli ufficiali catturati di suicidarsi, magari mentre consegnavano l'arma in segno resa, come alcune fonti hanno sostenuto. Si trattava di un preciso requisito voluto dal generale Nambu e dai suoi collaboratori per risparmiare peso e facilitare la produzione. Oltretutto si deve considerare che, essendo un'arma per equipaggi, era previsto che fosse tenuta nella fondina senza il colpo camerato, poich\u00e9 piloti di carro armato o aviatori non avrebbero avuto immediata necessit\u00e0 di utilizzarla una volta in battaglia: perci\u00f2 il pericolo di sparo accidentale era davvero minimo. La vera deficienza era l'assenza di una protezione anche parziale della barra, come invece i tedeschi avevano fatto sulla Luger P08.\nLa Type 94 presentava sul telaio soprastante il grilletto il nome ufficiale in ideogrammi giapponesi incisi. Sul lato destro del telaio erano stampigliati il numero di matricola, la data di produzione e il simbolo dell'arsenale.\nAltri utilizzatori.\nPiccole quantit\u00e0 di pistole Type 94 furono anche impiegate dai seguenti paesi:"}
{"id": "2222955", "revid": "216401", "url": "https://it.wikipedia.org/wiki?curid=2222955", "title": "FC Baden", "text": ""}
{"id": "2222958", "revid": "92723", "url": "https://it.wikipedia.org/wiki?curid=2222958", "title": "San Nicola di Fl\u00fce", "text": ""}
{"id": "2222959", "revid": "1983214", "url": "https://it.wikipedia.org/wiki?curid=2222959", "title": "Once Again", "text": "Once Again (\"ancora una volta\" in lingua inglese) pu\u00f2 riferirsi a:"}
{"id": "2222964", "revid": "76963", "url": "https://it.wikipedia.org/wiki?curid=2222964", "title": "Lorraine Gary", "text": "Biografia.\nNata a New York il 16 agosto 1937, Lorraine Gary \u00e8 cresciuta a Los Angeles. All'et\u00e0 di 16 anni, vinse un premio come miglior attrice presso la prestigiosa Pasadena Playhouse. Le venne quindi offerta una borsa di studio per iscriversi alla Pasadena Playhouse, ma rifiut\u00f2 l'offerta e si iscrisse alla Facolt\u00e0 di Scienze politiche della Columbia University.\nInizi\u00f2 la sua carriera recitativa sul finire degli anni sessanta, partecipando a numerosi spettacoli televisivi. Il picco massimo della propria notoriet\u00e0 lo raggiunse con la sua interpretazione di Ellen Brody, premurosa moglie del capo della Polizia Martin Brody nei primi due episodi de \"Lo squalo\". Il resto della sua carriera consiste prevalentemente in alcune commedie e in svariate piccole partecipazioni e cammei che arrivano fino al 1979. In quell'anno, la Gary decise infatti di ritirarsi. Decisione sulla quale poi torn\u00f2 volontariamente indietro anni dopo per accettare il ruolo da protagonista nel quarto capitolo della saga che l'ha resa famosa: \"Lo squalo 4 - La vendetta\". Dopo aver dato vita per l'ultima volta ad Ellen Brody, il suo ritiro divenne definitivo.\nVita privata.\nIl 19 agosto 1956 spos\u00f2 Sid Sheinberg, presidente della MCA, societ\u00e0 attiva nel settore della televisione e della musica, nonch\u00e9 distributrice di prodotti televisivi e videocassette. La coppia ebbe due figli, Bill e Jonathan Sheinberg.\nOmaggi e citazioni.\nNel film \"Ritorno al futuro\", la madre di Marty McFly (interpretata da Lea Thompson) \u00e8 stata chiamata Lorraine in omaggio a Lorraine Gary."}
{"id": "2222971", "revid": "1305772", "url": "https://it.wikipedia.org/wiki?curid=2222971", "title": "Crimes of the Heart", "text": "Crimes of the Heart (\"crimini del cuore\" in lingua inglese) pu\u00f2 riferirsi a:"}
{"id": "2222976", "revid": "287204", "url": "https://it.wikipedia.org/wiki?curid=2222976", "title": "Volley Treviso 1995-1996", "text": ""}
{"id": "2222981", "revid": "247222", "url": "https://it.wikipedia.org/wiki?curid=2222981", "title": "Menlove Avenue", "text": ""}
{"id": "2222982", "revid": "255852", "url": "https://it.wikipedia.org/wiki?curid=2222982", "title": "Agathe Deken", "text": ""}
{"id": "2222984", "revid": "216401", "url": "https://it.wikipedia.org/wiki?curid=2222984", "title": "FC Baulmes", "text": ""}
{"id": "2222986", "revid": "287204", "url": "https://it.wikipedia.org/wiki?curid=2222986", "title": "Volley Treviso 1996-1997", "text": ""}
{"id": "2222989", "revid": "767487", "url": "https://it.wikipedia.org/wiki?curid=2222989", "title": "Peter and the Test Tube Babies", "text": "I Peter and the Test Tube Babies sono un gruppo oi! formato a Peacehaven nel 1978 da Del Strangefish e Peter Bywaters. Il complesso ottenne una qualche popolarit\u00e0 negli anni ottanta, apparendo sul magazine \"Sounds\" nel luglio 1980, registrando una Peel Session e debuttndo nella compilation \"Vaultage 78\". La band appare anche nell'importante raccolta oi! \"Oi! the Album\". I testi sono solitamente assurdi e volgari, con titoli molto particolari, come \"The Queen Gives Good Blow Jobs\". La band \u00e8 tuttora in attivit\u00e0 con molti tour in tutto il mondo."}
{"id": "2222992", "revid": "709565", "url": "https://it.wikipedia.org/wiki?curid=2222992", "title": "Josie e le Pussycats", "text": "Josie e le Pussycats (\"Josie and the Pussycats\") \u00e8 una serie televisiva animata prodotta da Hanna-Barbera dal 1970 al 1971 basata sull'omonima serie a fumetti, \"Josie and the Pussycats\", edita dalla Archie Comics. Nel 2001 ne \u00e8 stato tratto un film in live action, \"Josie and the Pussycats.\"\nProduzione e distribuzione.\nLa serie a fumetti della Archie era incentrata sulle avventure della teenager Josie e delle sue amiche, Melody e Pepper. Quando nella serie animata Archie e Sabrina (The Archie Show) le canzoni del gruppo fittizio The Archies incominciarono ad avere un certo successo, la Hanna-Barbera decise di realizzare una nuova serie musicale basata su altri personaggi della Archie. Fu scelta cos\u00ec Josie la cui serie venne modificata eliminando alcuni personaggi come Pepper e rendendola pi\u00f9 simile alla serie animata di Archie introducendo Valerie, Alexandra e gli altri provenienti dalla serie animata.\nNel 1972 venne prodotto e distribuito \"Josie e le Pussycats nello spazio (Josie and the Pussycats in Outer Space)\", dove le avventure del gruppo si spostano nello spazio; questa seconda serie si compone di 16 episodi.\nTrama.\nJosie e le Pussycats.\n\"Josie and the Pussycats\" \u00e8 una band musicale pop formata da tre ragazze, la chitarrista Josie, la tamburellista Valerie e la batterista Melody che, durante le pause dei loro tour, si imbattono in misteri e strane avventure. I comprimari sono il codardo manager Alexander Cabot III, sua sorella Alexandra e il loro aiutante muscoloso autista Alan M, oltre a Sebastiano, il gatto dei Cabot.\nJosie e le Pussycats nello spazio.\nIl sequel vede le protagoniste lanciate involontariamente nello spazio, dove visiteranno diversi pianeti e i loro abitanti con lo scopo di tornare presto a casa; inoltre si aggiunge all'avventura l'alieno Bleep."}
{"id": "2222998", "revid": "287204", "url": "https://it.wikipedia.org/wiki?curid=2222998", "title": "Volley Treviso 1997-1998", "text": ""}
{"id": "2222999", "revid": "1305772", "url": "https://it.wikipedia.org/wiki?curid=2222999", "title": "Get Back (Demi Lovato)", "text": "Get Back \u00e8 un singolo pubblicato nel 2008, il primo tratto da \"Don't Forget\", l'album di debutto della cantautrice statunitense Demi Lovato. Il brano, di genere teen pop e power pop accompagnato dalla chitarra, \u00e8 stato composto dall'interprete insieme ai Jonas Brothers ed ha una durata di 3:15. Fu prodotto da dai Jonas Brothers e John Fields. Alla batteria c'\u00e8 Jack Lawless e i Jonas Brothers e John Taylor che suonano le chitarre. Inizialmente Demi voleva scrivere riguardo a tornare insieme con un ex-fidanzato, invece di scrivere una canzone con significato o di una rottura. La canzone ha venduto pi\u00f9 di 570000 copie negli Stati Uniti.\nLa canzone fu accolta con recensioni positive dai critici e fu cantata molte volte, raggiungendo la posizione #43 nella Billboard Hot 100 e la novantatreesima della Billboard Canadian Hot 100. In Australia la canzone raggiunse la top ten della ARIA Hitseekers. Il video musicale, diretto da Philip Andelman, mostra Demi e la sua band suonando la canzone sopra un edificio abbandonato con il Manhattan Bridge sullo sfondo. Demi ha cantato la canzone molte volte, incluso per l'apertura del 2008 Disney Channel Games e al \"The Ellen DeGeneres Show\". Il video conta 27 milioni di visualizzazioni.\nComposizione.\n\"Get Back\" fu scritta da Demi Lovato, Joe Jonas, Kevin Jonas II e Nick Jonas, e prodotta dai Jonas Brothers insieme a John Fields. La Lovato voleva scrivere una canzone sul tornare insieme con un ragazzo, poich\u00e9 esistono gi\u00e0 molte canzoni riguardo ad una rottura ed al cuore spezzato, pure nel suo album. Lei disse: \"\u00c8 un tipo di canzone divertente, ottimista e sarebbe davvero divertente poterla cantare alla persona per cui l'ho scritta.\" I Jonas Brothers contribuirono per le voci di sottofondo e per la base delle chitarre presenti nella traccia. In pi\u00f9 co-produssero la canzone, anche Fields suon\u00f2 il basso, chitarre e tastiere. Jack Lawless suon\u00f2 la batteria e John Taylor contribu\u00ec per le voci di sottofondo e suon\u00f2 la chitarra. La canzone fu rilasciata come primo singolo di \"Don't Forget\" il 12 Agosto 2008, negli Stati Uniti e in Canada come digital download. la versione di Radio Disney fu rilasciata nello stesso giorno.\n\"Get Back\" \u00e8 una canzone suonata principalmente con la chitarra, nei generi pop rock e power pop. Secondo la spartitura della canzone pubblicata su Musicnotes.com di Sony/ATV Music Publishing, la canzone \u00e8 basata su una metrica con oltre 120 beats al minuto. \u00c8 su una chiave in C maggiore e la voce di Demi passa dalla nota 3 alla nota 5. Ed Masley di \"The Arizona Republic\" compar\u00f2 la canzone ai lavori di Tommy Tutone. Basandosi sul testo, la canzone riguarda il desiderio di tornare insieme con un ex fidandato, dimostrato nei versi \"I want to get back to the old days\", e \"Kiss me like you mean it\" (voglio tornare indietro ai vecchi tempi/Baciami come se ti importasse).\nAccoglienza.\nLa canzone ricevette critiche positive. Judy Coleman di \u2018'The Boston Globe'\u2019 defin\u00ec Get Back come una \u201cbenvenuta hit da ragazza rock\u201d \".. Ed Masley di \u2018'The Arizon Republic'\u2019 incluse la canzone all'ottava posizione della sua \u201c\"Top 10 from the Disney girls\", dicendo, \u201cLa canzone fu scritta con i Jonas Brothers, ma assomiglia pi\u00f9 ad un B-Side di Tommy Tutone dei primi anni 80 o cose del genere per cui Greg Kihn si tormentava \u201cLoro non scrivono pi\u00f9 in questo modo\u201d \u201d Masley not\u00f2 che la canzone \u00e8 meglio live, come \u201cquasi tutto quello che Loato tocca\u201d. Masley concluse scrivendo \"Quando lei canta 'I want to get back to the old days,' ci\u00f2 che lei intende \u00e8 tornare a quando lei e il suo ex-fidanzato erano felici, ma molto probabilmente I fans capiranno, grazie al power-pop, che vuole tornare a molto prima di quell momento.\" Stephen Thomas Erlewine di AllMusic la consider come una delle migliori tracce di \"Don't Forget\". Joey Guerra di \"The Houston Chronicle\" disse che \"questa canzone ti prende molto, e Demi riesce a gestire alcuni acuti fenomenali.\" Ken Barnes di \"USA Today\" lo defin\u00ec come \"insidioso singolo con lo stile dei Go-Go's \".\nPosizioni in classifica.\nIl 30 agosto 2008 \"Get Back\" debutt\u00f2 alla quarantatreesima posizione della \"Billboard\" Hot 100. La settimana successive scese di cinquanta posizioni, arrivando alla novantatreesima posizione. La canzone rimase per sei settimane, finora ha venduto 574,000 copie digitali, secondo Nielsen SoundScan. In Canada, si piazz\u00f2 alla novantatreesima posizione della Billboard Canadian Hot 100, che fu la sua unica apparizione nella classifica. In Australia, la canzone raggiunse la decima posizione della ARIA Hitseekers l'11 maggio 2009.\nVideo Musicale e Live.\n\"Get Back\" fu diretto da Philip Andelman e lo registr\u00f2 in un solo giorno. Il video debutt\u00f2 su Disney Channel il 22 agosto 2008, dopo la premi\u00e8re di \"\". Successivamente fu reso disponibile sull'iTunes Store il 16 settembre 2008. Il video inizia con una ripresa del Manhattan Bridge, Lovato e la sua band sono ripresi su un piccolo palcoscenico in cima ad un palazzo, lei indossa dei vestiti neri, una sciarpa di perline e guanti rossi. Dopo il primo verso e il ritornello, la Lovato balla sul palco con il Manhattan Bridge visibile. Dopo il primo ritornello, il sole tramonta e una ripresa da un aereo mostra la vita cittadina di sera. La seconda parte della canzone \u00e8 cantata durante la notte. Durante la canzone, una ripresa mattutina mostra Demi mentre \u00e8 seduta da sola sul tetto e guarda in disparate dalla telecamera. Dopo questo, lei ritorna sul palco e canta l'ultima parte della canzone durante la notte con le luci del ponte come sfondo. Il video termina con la fine della performance con Demi che si gira e camminando verso la sua band.\nLovato cant\u00f2 \"Get Back\" per la prima volta alla cerimonia di aperture dei 2008 Disney Channel Games il 4 maggio 2008. Il 1\u00ba ottobre 2008 la cant\u00f2 all'\"The Ellen DeGeneres Show\". Il 19 gennaio 2009, Lovato canto la canzone insieme a \"La La Land\" all'Insediamento presidenziale di Barack Obama durante il Kids' Inaugural: \"We Are the Future\" a Washington, D.C., al Verizon Center, evento svolto per celebrare Barack Obama come Presidente degli Stati Uniti. Il 24 aprile 2009, Lovato la canto in versione austica nello studio di Radio Disney. Nello stesso mese canto all\u2019\"iTunes Live from London\". L'intera performance fu rilasciata come uno speciale ep, disponibile sull'iTunes Store ma non in tutti i paesi, il 17 maggio 2009. Nel maggio 2009, Lovato cant\u00f2 la canzone al Walmart, che fu rilasciata in \"\", contenente un CD con le versioni live delle canzoni, e l'intera performance con un'intervista sul DVD.\nDemi Lovato cant\u00f2 \"Get Back\" durante il suo primo mini tour, Demi Live! Warm Up e durante il tour dei Jonas Brothers, il Burnin' Up Tour, per il quale \u00e8 stata l'artista d'apertura, durante l'estate del 2008. Successivamente, nel 2009, fu cantata durante il suo primo tour, . La canzone fu cantata per ultima, e Ed Masley di \"The Arizona Republic\" l'ha definita \"super-carina\". Nel 2010, la canto durante la mini parte del tour in Sud America come gran finale. Lovato la canto successivamente come numero d'apertura della sua set list durante il Jonas Brothers Live in Concert World Tour 2010. Nel settembre del 2011, fu inclusa nella scaletta del suo mini-concerto An Evening with Demi Lovato e durante il A Special Night With Demi Lovato.\nFormazione.\nFonte:"}
{"id": "2223000", "revid": "216401", "url": "https://it.wikipedia.org/wiki?curid=2223000", "title": "GC Biaschesi", "text": ""}
{"id": "2223002", "revid": "767487", "url": "https://it.wikipedia.org/wiki?curid=2223002", "title": "Luniz", "text": "I Luniz sono un duo rap statunitense, originario di Oakland (California) formato dai rapper Yukmouth e Numskull. \nIl loro primo successo internazionale fu il brano \"I Got 5 on It\" pubblicato nel 1995, in due versioni, nell'album \"Operation Stackola\"."}
{"id": "2223003", "revid": "131358", "url": "https://it.wikipedia.org/wiki?curid=2223003", "title": "FC Bulle", "text": ""}
{"id": "2223008", "revid": "44939", "url": "https://it.wikipedia.org/wiki?curid=2223008", "title": "Colin Macleod", "text": ""}
{"id": "2223010", "revid": "729019", "url": "https://it.wikipedia.org/wiki?curid=2223010", "title": "Type 44 (carabina)", "text": "La Type 44 \u00e8 stata una carabina a otturatore girevole-scorrevole della famiglia Arisaka, impiegata dall'Impero giapponese. Essa riprendeva il progetto generale della precedente carabina Type 38, ma implementava un particolare sistema di fissaggio della baionetta a stilo, vincolata in permanenza alla canna e ripiegabile quando non necessaria. Manteneva la munizione camerata, la 6,5 \u00d7 50 mm Arisaka.\nAccettata nel 1911, la produzione ebbe avvio nel 1912 e dur\u00f2 sino al 1942, completando circa 92.000 pezzi suddivisi in tre versioni. Serv\u00ec l'esercito imperiale fino alla fine della seconda guerra mondiale, dimostrando notevole affidabilit\u00e0, robustezza e prestazioni eccellenti. Fu quindi riutilizzata dai contendenti della guerra civile cinese.\nStoria e impiego operativo.\nIl barone colonnello Nariakira Arisaka progett\u00f2 all'inizio del XX secolo un modello migliorato di carabina a partire dalla Type 38, a sua volta derivata dall'omonimo fucile d'ordinanza, per dotare la cavalleria di un'arma pi\u00f9 maneggevole dei lunghi fucili allora in uso. Mantenne il calibro, la munizione adoperata e in generale le linee originali del progetto; si preoccup\u00f2 invece di accorciare la canna e di rendere pi\u00f9 semplice il montaggio della baionetta. Nel 1911 l'arma fu accettata dall'Esercito imperiale, che la design\u00f2 \"Type 44\", visto che era il quarantaquattresimo anno di regno dell'imperatore Meiji. La nuova carabina era spesso indicata anche come \"fucile da cavalleria\".\nLa produzione fu affidata a diversi arsenali in Giappone e dur\u00f2 dal 1912 e il 1942. Il totale di esemplari fabbricati e consegnati \u00e8 incerto: una fonte parla di circa pezzi, mentre una seconda lo eleva attorno alle unit\u00e0. La Type 44 beneficiava di una costruzione solida e semplice, il che richiedeva una manutenzione essenziale anche sul campo; le sue dimensioni la rendevano inoltre pi\u00f9 ergonomica per il soldato giapponese medio e sia lo scarso rinculo, sia il lampo dello sparo quasi inesistente, fecero della carabina una delle armi preferite delle truppe nipponiche. Fu adoperata nel corso dell'intervento in Siberia, dell'invasione della Manciuria, dei diversi scontri di confine con l'Unione Sovietica, della seconda guerra sino-giapponese e infine della seconda guerra mondiale. Migliaia di carabine furono poi riutilizzate nel corso della guerra civile cinese da comunisti e nazionalisti, nonch\u00e9 dalle forze della Corea del Nord durante la guerra di Corea.\nCaratteristiche.\nLa carabina Type 44 era lunga in totale 880\u00a0mm con una canna da 487\u00a0mm. Pesava 3,77 chili a vuoto, compreso il copriotturatore montato. Per un'altra fonte invece la lunghezza complessiva ammontava a 966\u00a0mm e il peso a vuoto a 3,30 chili. Sul peso in generale ci sono notevoli discordanze, poich\u00e9 altre fonti ancora parlano di 2,84 chili a vuoto o di 3,90 chili.\nL'arma camerava la munizione 6,5 \u00d7 50 mm Arisaka e ricalcava nell'aspetto e funzionamento la carabina Type 38. Si componeva di una cassa con scanalature laterali per aiutare la presa e di un calcio in legno, formato da due blocchi a incastro. Nella cassa era adagiata la canna e dietro questa il castello in acciaio, che conteneva l'azione. In corrispondenza del castello e sul lato inferiore della cassa sporgeva il grilletto, circondato da un ponticello sottile e squadrato. Davanti al castello era stato fissato il mirino, ovvero un alzo a ritto e cursore, graduato da 300 a metri e sprovvisto di qualsiasi strumento di compensazione o apparato ottico; per puntare con precisione l'arma, esso si doveva allineare a una tacca di mira infissa in cima alla canna tra due alette protettive. Il funzionamento della carabina si basava sul principio dell'otturatore girevole-scorrevole, che sulla Type 44 era dotato in fabbrica di un coperchio anti-polvere solidale. Per prima cosa, l'operatore apriva la culatta girando in senso antioriario e tirando indietro l'otturatore; inseriva quindi dall'alto una clip da cinque colpi nel serbatoio sottostante e chiudeva la culatta, spingendo avanti e poi ruotando l'otturatore. Questo movimento sospingeva altres\u00ec la prima cartuccia nella camera di scoppio e armava il percussore, contenuto nel corpo dell'otturatore e tenuto in tensione da una molla. Al momento della pressione del grilletto, la molla era rilasciata e scattava in avanti, portando con s\u00e9 il percussore; esso colpiva dunque la capsula della cartuccia e il proiettile era sparato (velocit\u00e0 iniziale di 710/730\u00a0m/s). L'operatore procedeva quindi ad aprire l'otturatore, causando l'espulsione del bossolo spento, e a richiuderlo, camerando un'altra cartuccia: il ciclo di fuoco poteva cos\u00ec riprendere. L'uso della clip comportava, tuttavia, l'impossibilit\u00e0 di aggiungere cartucce sfuse sino a che la clip in uso non era esaurita. La gittata utile del tiro era di circa 600 metri.\nLa caratteristica peculiare della Type 44 riguardava la baionetta a stilo. Essa infatti era inserita in un blocco, vincolato permanentemente alla volata tramite un sistema di fissaggio: quando in posizione di riposo, rimaneva ripiegata sotto la canna. Per adoperarla, l'operatore teneva premuto un bottone zigrinato sul lato sinistro del blocco e ruotava la lama di 180\u00b0 in avanti, quindi lasciava il bottone e la baionetta rimaneva puntata. Sul lato opposto si trovava un uncino, rotante sul proprio perno, che serviva ad agevolare l'accastamento di pi\u00f9 carabine una sull'altra, formando una figura piramidale. Altra peculiarit\u00e0 si ritrovava nel calcio, che conteneva la bacchetta di pulizia divisa in due segmenti: sull'estremit\u00e0 superiore destra si trovava una piccola manopola che, girata in senso antiorario, dava accesso al compartimento.\nCome tutti i fucili e le carabine nipponiche, anche la Type 44 presentava stampigliato sul castello il crisantemo, simbolo di consacrazione dell'arma all'imperatore del Giappone, e sotto i caratteri giapponesi che riportavano la designazione ufficiale. Sul lato sinistro del castello posteriore erano invece incisi il numero di matricola e il marchio dell'arsenale produttore.\nVersioni.\nLa Type 44 fu fornita in tre diverse varianti che si distinguevano per i progressivi miglioramenti apportati alla baionetta e al suo supporto, via via migliorato e irrobustito."}
{"id": "2223014", "revid": "2034938", "url": "https://it.wikipedia.org/wiki?curid=2223014", "title": "La famiglia Addams (serie animata 1973)", "text": "La famiglia Addams (\"The Addams Family\") \u00e8 una serie animata, con protagonista la famiglia Addams creata da Charles Addams, prodotta dalla Hanna-Barbera nel 1973.\nTrama.\nLa famiglia Addams \u00e8 formata da Mortirio e Mortiria, moglie e marito, i loro figli Nottolo e Nottola, e dai loro parenti, la Nonna e lo Zio Ulcera, oltre che dal loro maggiordomo Bruto e gli animali da compagnia, un avvoltoio e una piovra. Gli Addams sono una famiglia affiatata con interessi decisamente macabri e abilit\u00e0 soprannaturali, la cui origine non ci viene spiegata.\nGli Addams si dedicano ad esplorare gli Stati Uniti in lungo e in largo, viaggiando a bordo del loro camper in stile vittoriano, dalle caratteristiche bizzarre e impossibili, pi\u00f9 grande all'interno, tanto da essere dotato anche di immensi sotterranei, e in grado di scavarsi un fossato popolato da pescecani quando il camper sosta nei camping.\nLungo la strada si fermano per visitare varie localit\u00e0, causando confusione ovunque loro capitino a causa dei loro interessi, del loro aspetto e della loro disponibilit\u00e0 a fidarsi di coloro dei quali non dovrebbero fidarsi, venendo travolti da schemi criminali o problemi a loro insaputa.\nProduzione.\nLa serie nasce come spin-off della serie animata \"Speciale Scooby\", il cui terzo episodio della seconda stagione, \"Scooby Doo Incontra la Famiglia Addams\" (\"Wednesday Is Missing\"), trasmesso il 23 settembre 1972 negli Stati Uniti, vede come ospiti personaggi ispirati direttamente alle vignette di Charles Addams, anzich\u00e9 a quelli della serie televisiva del 1964. Dato il successo dell'episodio, la produzione decide di realizzare una serie televisiva dedicata ai personaggi di Addams.\nJackie Coogan e Ted Cassidy, gi\u00e0 protagonisti della serie televisiva degli anni sessanta, nel doppiaggio originale ritornano a ricoprire i loro ruoli, rispettivamente di Zio Fester e Lurch. Mentre Cindy Henderson riprende il ruolo di Mercoled\u00ec, che aveva precedentemente rivestito nello speciale televisivo \"The Addams Family Fun-House\", trasmesso lo stesso anno.\nPersonaggi e interpreti.\nNella prima edizione italiana tutti i nomi dei personaggi sono stati cambiati, rispetto a quanto avvenuto invece nella maggior parte degli altri doppiaggi di opere della famiglia Addams, in cui sono stati adattati solo pochissimi personaggi. Cos\u00ec come avvenuto per la serie televisiva originale, anche la serie animata \u00e8 stata ridoppiata una seconda volta. In questo seconda edizione hanno ripreso il proprio ruolo alcuni doppiatori presenti anche nel secondo doppiaggio per le reti Mediaset della serie televisiva degli anni sessanta, mentre il nome dato ai personaggi \u00e8 quello canonico."}
{"id": "2223020", "revid": "1258", "url": "https://it.wikipedia.org/wiki?curid=2223020", "title": "Biscione natalizio reggiano", "text": ""}
{"id": "2223024", "revid": "767487", "url": "https://it.wikipedia.org/wiki?curid=2223024", "title": "Splodgenessabounds", "text": "Gli Splodgenessabounds sono un gruppo punk inglese formatosi a Keston e capitanato da Max Splodge, unico componente stabile.\nFormazione.\nSuccessive.\nIn \"I Don't Know\"\nIn \"The Artful Splodger\""}
{"id": "2223026", "revid": "1543377", "url": "https://it.wikipedia.org/wiki?curid=2223026", "title": "Ilyushin Il-20 (1948)", "text": "L'Ilyushin Il-20 (in cirillico \u0418\u043b\u044c\u044e\u0448\u0438\u043d \u0418\u043b-20) era un prototipo di bombardiere a tuffo monomotore progettato da Sergey Kochergin e sviluppato in Unione Sovietica dall'OKB 39 diretto da Sergej Vladimirovi\u010d Il'ju\u0161in alla fine degli anni quaranta.\nCaratterizzato da un aspetto inusuale, bench\u00e9 rappresentasse un miglioramento nella precisione e quindi nell'efficacia nel ruolo per il quale era stato progettato, non venne mai avviato alla produzione in serie.\nStoria del progetto.\nL'Il-20 nasce dall'intuizione di Sergey Kochergin che progett\u00f2 un bombardiere a tuffo con la cabina di pilotaggio spostata in posizione avanzatissima sopra il motore posizionato sul muso. Questo avrebbe permesso un notevole campo visivo rispetto ad una soluzione tradizionale con l'abitacolo posizionato pi\u00f9 o meno al centro della fusoliera. Il progetto venne presentato a Sergej Vladimirovi\u010d Il'ju\u0161in che ne decise lo sviluppo realizzandone un prototipo.\nDotato di prestazioni ragguardevoli per essere pesantemente corazzato, ricordava vagamente le soluzioni tecniche adottate dai britannici Blackburn Blackburn e Blackburn Cubaroo, che avevano simili abitacoli separati.\nLa dotazione bellica del velivolo era notevole, cos\u00ec come la sua variet\u00e0, dandogli delle potenzialit\u00e0 molto interessanti vanificate per\u00f2 dalla non adeguata potenza disponibile dal motore che si ripercossero sulle prestazioni non all'altezza di un mezzo nato all'inizio dell'era dei motori a getto. Per questo motivo ne venne richiesta la cancellazione dello sviluppo dopo un solo esemplare realizzato. Venne anche studiata una soluzione pi\u00f9 convenzionale nel posizionamento dell'abitacolo ma che non ebbe alcun seguito."}
{"id": "2223035", "revid": "125706012", "url": "https://it.wikipedia.org/wiki?curid=2223035", "title": "Cyberchase", "text": "Cyberchase \u00e8 una serie televisiva a cartoni animati prodotta da Thirteen, WNET New York, Nelvana, WNET e Title Entertainment Inc.."}
{"id": "2223042", "revid": "287204", "url": "https://it.wikipedia.org/wiki?curid=2223042", "title": "Sensore presenza acqua", "text": "Il sensore presenza acqua nel gasolio (WIF sensor - Water in Fuel sensor) viene generalmente utilizzato nel filtro gasolio o nel pre-filtro gasolio per segnalare al conducente/centralina motore che l'accumulo di acqua nel circuito combustibile ha raggiunto un livello prefissato e per tanto \u00e8 necessario un intervento di drenaggio per evitare che l'acqua entri nel circuito di alimentazione di alta pressione provocando danni.\nI sensori presenza acqua possono essere di due tipi: a galleggiante o conduttivo\n\u00c8 basato sulla differenza di peso specifico tra l'acqua e il gasolio. Utilizza un elemento galleggiante con densit\u00e0 superiore a quella del gasolio ma inferiore a quella dell'acqua in modo da galleggiare solo in presenza di quest'ultima. Con l'innalzarsi del livello di acqua accumulata nella parte inferiore del filtro combustibile il sensore inizia a galleggiare e apre o chiude un contatto elettrico che invia un segnale al conducente (lampadina) o all'unit\u00e0 di controllo motore (ECU).\nTale tipologia di sensore \u00e8 caratterizzata dal basso costo grazie alla sua semplicit\u00e0 ma presenta come difetto che la densit\u00e0 del gasolio e dell'acqua variano con la temperatura mentre quella dell'elemento galleggiante rimane costante e alle alte temperature comuni ai sistemi Common Rail la differenza di densit\u00e0 del galleggiante rispetto a quella dell'acqua tende ad annullarsi rendendo inefficace il dispositivo. Inoltre essendo un dispositivo con una componente meccanica ha una bassa resistenza alle vibrazioni.\nTale sensore utilizza un circuito elettronico che misura la conduttivit\u00e0 del liquido attorno agli elettrodi e se \u00e8 pari a quella dell'acqua invia un segnale al conducente (lampadina) o all'unit\u00e0 di controllo motore (ECU). Tale sistema \u00e8 decisamente pi\u00f9 affidabile del sistema a galleggiante ma con costi leggermente superiori dovuti alla presenza del circuito elettronico. \nL'elemento critico di tale tipo di sensori \u00e8 la tenuta stagna che se non garantita pu\u00f2 dare origine a false segnalazioni. Per ovviare a tale problema la SIGMAR , una delle prime aziende nel mondo ad aver sviluppato dei sensori presenza acqua per applicazioni Automotive, ha sviluppato il WS3 , un sensore di terza generazione totalmente stagno poich\u00e9 \u00e8 realizzato per costampaggio del circuito elettronico in un guscio di nylon caricato con fibre di vetro per avere un'assoluta resistenza alle infiltrazioni e ai cicli termici e vibrazionali."}
{"id": "2223043", "revid": "709565", "url": "https://it.wikipedia.org/wiki?curid=2223043", "title": "80 sogni per viaggiare", "text": "80 sogni per viaggiare (\"Les Aventures de Carlos\") \u00e8 una serie televisiva a cartoni animati."}
{"id": "2223044", "revid": "15756", "url": "https://it.wikipedia.org/wiki?curid=2223044", "title": "Dmitrij Fomin", "text": "Giocava nel ruolo di opposto.\nCarriera.\nGiocatore.\nAppena diciottenne esordisce nel Lokomotiv Kiev, squadra della sua nazione, allora facente parte dell'Unione Sovietica. Dal 1989 al 1992 gioca nelle file della squadra dell'esercito, il CSKA Mosca, vincendo 2 campionati sovietici e una Supercoppa europea.\nArriva in Italia alla fine del 1992, ingaggiato dal Porto Ravenna Volley, dove rester\u00e0 per quattro anni, vincendo 2 Coppe dei Campioni e una Supercoppa europea. \nDopo il fallimento del Gruppo Ferruzzi la squadra ravennate si indebolisce, con il risultato che, nel 1996, passa alla Sisley Treviso, una tra le due squadre pi\u00f9 forti del panorama pallavolistico italiano del tempo. A Treviso resta fino al 2002, vincendo 3 Campionati italiani, 1 Coppa Italia, 3 Supercoppe italiane, 2 Coppe dei Campioni, 1 Coppa CEV e una Supercoppa europea. \nNel 2002 passa una stagione in Giappone, nelle file dei . Gli ultimi anni della sua carriera li trascorre in Russia, alla Dinamo-Tattransgaz, con cui vince una Coppa di Russia.\nA causa degli avvenimenti succeduti al collasso dell'Unione Sovietica la sua avventura in nazionale lo vede vestire maglie diverse: prima quella dell'URSS, con cui vince un Campionato europeo e una Coppa del Mondo, poi della CSI ed infine della Russia, nonostante le sue origini ucraine.\nSi ritira nel 2006.\nAllenatore.\nInizia allenando per una sola stagione la squadra femminile della Dinamo Mosca nel 2006. L'anno successivo passa alla squadra maschile del CSKA Mosca, dove allener\u00e0 per 2 stagioni, coprendo anche il ruolo di direttore generale del club. Dal 2009 allena per due stagioni il Kuzbass. Nel 2011 allena per una stagione Enisej-Doro\u017enik.\nDirigente.\nNel 2015 viene nominato direttore generale del Gubernija e, in seguito al fallimento di quest'ultimo, del neonato club dell'ASK."}
{"id": "2223045", "revid": "767487", "url": "https://it.wikipedia.org/wiki?curid=2223045", "title": "Cuartero", "text": "Cuartero \u00e8 una municipalit\u00e0 di Quarta classe delle Filippine, situata nella Provincia di Capiz, nella Regione del Visayas Occidentale.\nCuartero \u00e8 formata da 22 baranggay:"}
{"id": "2223049", "revid": "1632387", "url": "https://it.wikipedia.org/wiki?curid=2223049", "title": "Kezia", "text": "Kezia \u00e8 il primo studio album del gruppo musicale canadese metalcore/mathcore dei Protest the Hero, pubblicato nel 2005."}
{"id": "2223052", "revid": "277947", "url": "https://it.wikipedia.org/wiki?curid=2223052", "title": "Soli, lune e stelle", "text": "Soli, lune e stelle \u00e8 un racconto che appartiene alla leggende aborigene.\nTrama.\nLa leggenda narra di una terra misteriosa e meravigliosa formata da valli e colline alberate. Quella terra \u00e8 popolata da lune, grandi e sferiche che si spostano sull'erba rotolando e di notte si innalzano e passeggiano nel cielo. Le lune per\u00f2 non si muovono in gruppo, ma sono solitarie e non sanno che vanno incontro ad un gigante che vive fuori dalla valle, che le afferra ed ogni notte, con il suo coltello, ne taglia una fetta finch\u00e9 non rimane pi\u00f9 nulla tranne un numero grande di schegge, che il gigante getta nel cielo trasformandole in stelle. Questi frammenti di luna durante il giorno si nascondono, intimorite dal sole, mentre di notte escono fuori per giocare."}
{"id": "2223058", "revid": "287204", "url": "https://it.wikipedia.org/wiki?curid=2223058", "title": "Olivier Sarramea", "text": ""}
{"id": "2223059", "revid": "1711941", "url": "https://it.wikipedia.org/wiki?curid=2223059", "title": "Maltesi", "text": "I maltesi sono una etnia (e nazionalit\u00e0) legata a Malta.\nCaratteristiche.\nI maltesi (attualmente oltre 350.000 nell'arcipelago) parlano il maltese, lingua derivata dall'arabo ma con una maggioranza di vocaboli neolatini (siciliani). A causa dei lunghi rapporti con la vicinissima Italia e per la pi\u00f9 breve, ma intensa dominazione inglese, l'italiano \u00e8 parlato e compreso mentre l'inglese \u00e8 ampiamente diffuso fra i maltesi.\nLa costituzione maltese garantisce la libert\u00e0 religiosa, ma la quasi totalit\u00e0 dei maltesi professa la religione cattolica.\nGenetica.\nRecenti studi hanno confermato che cromosomicamente i maltesi hanno un DNA simile a quello degli italiani del Sud, specificamente sono molto simili geneticamente ai siciliani.\nDel resto negli ultimi duemila anni sono stati molti gli Italiani trasferitisi a Malta, un'isola che nominalmente era posseduta dal Regno di Sicilia fino al Settecento. Gli inglesi occuparono Malta facendone un protettorato solo nel 1800, dopo che Napoleone nel 1798 l'aveva occupata ponendo fine al governo dei Cavalieri Ospitalieri, meglio conosciuti come Cavalieri di Malta e dei quali \u00e8 successore l'attuale Sovrano Militare Ordine di Malta.\nAncora nel 1948 vi erano circa mille cittadini italiani a Malta, concentrati nel capoluogo; nel 2010, sono circa 1500."}
{"id": "2223066", "revid": "767487", "url": "https://it.wikipedia.org/wiki?curid=2223066", "title": "Dao (Capiz)", "text": "Dao \u00e8 una municipalit\u00e0 di Quarta classe delle Filippine, situata nella Provincia di Capiz, nella Regione del Visayas Occidentale.\nDao \u00e8 formata da 20 baranggay:"}
{"id": "2223079", "revid": "1039155", "url": "https://it.wikipedia.org/wiki?curid=2223079", "title": "Il fantasma bizzarro", "text": "Il fantasma bizzarro (\"The Funky Phantom\") \u00e8 un cartone animato di 17 episodi, prodotto da Hanna-Barbera nel 1971.\nSu altre emittenti \u00e8 stato proposto come \"Il fantasma burlone\".\nTrama.\nCercando di trovare riparo da una tempesta durante la guida della loro \"Looney Duney\" dune buggy, tre adolescenti, Skip Gilroy dalla testa rossa, la bella e bionda April Stewart, il muscoloso Augie Anderson, e il loro cane Elmo, entrano in una vecchia casa in cui un orologio a pendolo visualizza un\u2019ora non corretta. Nell\u2019impostare sulla mezzanotte, liberano due fantasmi della guerra coloniale: un patriota americano di nome Jonathan Wellington \"Mudsy\" Muddlemore e il suo gatto dal nome di Boo. Mudsy spiega ai ragazzi che durante la guerra coloniale, erano incappati in due Giubbe Rosse e durante un inseguimento si sono nascosti in quell\u2019orologio, rimanendo intrappolati per sempre (la puntata 17 \u201cL'accalappia fantasmi\u201d racconta il tutto). \nFin da quando sono stati liberati dai nuovi amici, Mudsy e Boo hanno sempre accompagnato il gruppo nella risoluzione di molti misteri."}
{"id": "2223086", "revid": "1702319", "url": "https://it.wikipedia.org/wiki?curid=2223086", "title": "Chiesa di San Floriano (Vittorio Veneto)", "text": "La chiesa di San Floriano \u00e8 un edificio religioso sito a Vittorio Veneto, nella localit\u00e0 omonima, su una superficie rocciosa sovrastante il torrente Battirame.\n\u00c8 uno dei pi\u00f9 antichi edifici della Val Lapisina, risalendo con tutta probabilit\u00e0 a prima ancora che prendesse forma la diocesi di Ceneda.\nStoria.\nFin dall'VIII secolo si ha notizia di una chiesa dedicata a san Floriano, la quale doveva sorgere presso il lago del Restello. Verso il XIV secolo fu riedificata in stile romanico.\nCon l'apertura della strada di Alemagna (1818-1830) la Val Lapisina vide aumentare la sua popolazione: ragion per cui la chiesa che sorgeva oltre il lago non era pi\u00f9 sufficiente alle esigenze religiose degli abitanti. Cos\u00ec, per interessamento del prevosto di Serravalle, monsignor Giovanni Ballarini, nel 1837 si costru\u00ec l'attuale chiesa a strapiombo sul torrente Battirame in sostituzione dell'oratorio preesistente. I fedeli all'epoca erano arrivati ad essere circa 900, dunque sentivano il bisogno della presenza fissa di un sacerdote stabile: il primo fu eletto alla fine del 1870.\nSotto la direzione di don Giovanni Furlan, nel 1875, la facciata della chiesa fu abbellita con due affreschi che ricordano altrettanti episodi, che la tradizione ritiene miracolistici e attribuisce all'intercessione di san Floriano.\nDescrizione.\nLa chiesa di San Floriano ha una facciata a capanna intonacata di rosa, terminata da timpano. L'unica apertura \u00e8 il portale, sopra il quale si collocano i due riquadri contenenti gli affreschi ottocenteschi.\nSulla parte destra dell'edificio poggia il piccolo campanile merlato, la cui cella campanaria \u00e8 aperta da monofore a tutto sesto. Sullo stesso lato \u00e8 adiacente alla chiesa la vecchia casa canonica, oggi in abbandono."}
{"id": "2223097", "revid": "709565", "url": "https://it.wikipedia.org/wiki?curid=2223097", "title": "Fonzie e la Happy Days Gang", "text": "Fonzie e la Happy Days Gang (\"The Fonz and the Happy Days Gang\") \u00e8 una serie televisiva a cartoni animati prodotta da Hanna-Barbera in associazione con la Paramount Television.\nLa serie presenta nella sua versione originale gli attori Henry Winkler, Ron Howard e Donny Most come doppiatori dei loro personaggi nel telefilm \"Happy Days\", vale a dire Fonzie, Richie e Ralph. I tre, coinvolti da una ragazza proveniente dal futuro, si ritrovano a viaggiare attraverso una macchina del tempo cercando di ritornare nella Milwaukee del 1957."}
{"id": "2223098", "revid": "767487", "url": "https://it.wikipedia.org/wiki?curid=2223098", "title": "Dumalag", "text": "Dumalag \u00e8 una municipalit\u00e0 di Quarta classe delle Filippine, situata nella Provincia di Capiz, nella Regione del Visayas Occidentale.\nDumalag \u00e8 formata da 19 baranggay:"}
{"id": "2223100", "revid": "124123", "url": "https://it.wikipedia.org/wiki?curid=2223100", "title": "Jackie Pigeaud", "text": "\u00c8 stato professore all'Universit\u00e0 di Nantes e membro dell'Institut universitaire de France.\nIl suo campo di ricerca era la relazione dell'anima e del corpo nella tradizione del pensiero medico."}
{"id": "2223112", "revid": "1784492", "url": "https://it.wikipedia.org/wiki?curid=2223112", "title": "Fudbalski Klub Leotar", "text": "La Fudbalski Klub Leotar, o, pi\u00f9 semplicemente, Leotar (in serbo \"\u041b\u0435\u043e\u0442\u0430\u0440\"), \u00e8 una societ\u00e0 calcistica Bosnia ed Erzegovina con sede nella citt\u00e0 di Trebigne. Oggi milita nella prima divisione del campionato di calcio del proprio paese.\nStadio.\nIl Leotar disputa i suoi incontri casalinghi nello Stadio della Polizia di Trebinje. Lo stadio \u00e8 stato completamente rinnovato nel 2003 prima delle partite di qualificazione per la Champions League. L'impianto ha aumentato la sua capacit\u00e0 a 8.550 posti a sedere."}
{"id": "2223116", "revid": "178779", "url": "https://it.wikipedia.org/wiki?curid=2223116", "title": "Coppa di Lega Svizzera", "text": ""}
{"id": "2223119", "revid": "400518", "url": "https://it.wikipedia.org/wiki?curid=2223119", "title": "HE 1327-2326", "text": "HE 1327-2326 \u00e8 una stella di sequenza principale o subgigante situata nella costellazione dell'Idra; dista circa 4000 anni luce dalla Terra. \u00c8 una delle stelle con minori quantit\u00e0 di ferro conosciute: [Fe/H] = , cio\u00e8 250.000 volte inferiore a quella solare. Tuttavia presenta grandi abbondanze di carbonio e azoto rispetto a quella di ferro. Per esempio, [C/H] = \u22121,4, ossia possiede una quantit\u00e0 di carbonio che \u00e8 il 3% di quella solare. Ancora pi\u00f9 abbondante \u00e8 l'azoto: [C/N] = \u22121,1, ossia l'8% di quello solare. \nSono state avanzate varie ipotesi per spiegare questa particolare composizione chimica. Una prima ipotesi \u00e8 che la stella si sia formata da un gas quasi del tutto privo di metalli e che abbia ricevuto il carbonio e il ferro da una compagna pi\u00f9 massiccia che l'ha contaminata dei prodotti del ciclo CNO durante la sua fase di gigante La compagna dovrebbe essere diventata ora una invisibile nana bianca. Un'altra spiegazione \u00e8 che il mezzo interstellare da cui HE1327-2326 si \u00e8 formata sia stato contaminato da una supernova a bassa energia con una stella progenitrice di circa 25\u00a0M\u2609: tali supernovae, infatti, producono grandi quantit\u00e0 di elementi chimici leggeri, ma basse quantit\u00e0 di ferro. Un terzo possibile scenario \u00e8 quello di una stella di Popolazione\u00a0III, i cui metalli derivano dai processi di reazione nucleare avvenuti durante la sua esistenza. In ogni caso, qualunque siano le modalit\u00e0 della sua formazione, HE1327-2326 \u00e8 una delle stelle pi\u00f9 vecchie conosciute, formatasi probabilmente qualche centinaio di milioni di anni dopo il Big Bang. \nHE1327-2326 \u00e8 stata scoperta nel 2003 da Anna Frebel e colleghi dell'universit\u00e0 di Amburgo in Germania nell'ambito di un progetto per la ricerca di quasar poco luminosi tramite il Schmidt da 1\u00a0m dell'ESO. Fu poi osservata mediante il telescopio da 3,6\u00a0m dell'ESO in Cile e il Telescopio Subaru da 8,2\u00a0m nelle Hawaii. La sua scoperta \u00e8 stata resa nota tramite un articolo pubblicato nel 2005 sulla rivista Nature. HE1327-2326 \u00e8 rimasta la stella a pi\u00f9 basso contenuto di ferro conosciuta fino al 2014 quando \u00e8 stata resa nota la scoperta di SMSS J031300.36-670839.3 ()."}
{"id": "2223121", "revid": "287204", "url": "https://it.wikipedia.org/wiki?curid=2223121", "title": "Supercoppa Italiana (pallavolo)", "text": ""}
{"id": "2223124", "revid": "1573940", "url": "https://it.wikipedia.org/wiki?curid=2223124", "title": "Certosa di Loreto", "text": "La certosa di Loreto \u00e8 una casa certosina ormai inattiva che sorge sulle alture della citt\u00e0 di Savona.\nCaratteristiche.\nLa certosa fu fondata nel 1480 forse sui resti del preesistente castello di Loreto. Sorge su una collina poco fuori dall'abitato di Savona, sul lato orientale della valle del Letimbro, lungo \"via Ranco\" che \u00e8 l'antica strada di collegamento con l'entroterra. La struttura presenta la chiesa nella sua propaggine pi\u00f9 elevata e le celle dei monaci in posizione digradante verso la vallata. Nella chiesa, regolarmente utilizzata per gli uffici religiosi, si conserva una interessante tela di San Michele Arcangelo, recentemente oggetto di restauro. La certosa \u00e8 spesso utilizzata per concerti di musica classica, esposizione di mostre d'arte e convegni."}
{"id": "2223125", "revid": "124578705", "url": "https://it.wikipedia.org/wiki?curid=2223125", "title": "Biscione reggiano", "text": "Il biscione reggiano un prodotto tipico dell'arte culinaria delle antiche pasticcerie della citt\u00e0 Reggio Emilia.\n\u00c8 un dolce tipico reggiano del periodo natalizio, infatti a Reggio Emilia \u00e8 denominato anche Biscione natalizio.\nStoria.\nAlcune fonti sostengono che la versione del dolce attualmente pi\u00f9 diffusa sia stata inventata in una pasticceria della citt\u00e0 il cui titolare aveva diversi pasticceri reggiani e dieci da differenti parti dell'Italia, lo avrebbe inventato per regalarlo ai suoi dipendenti a Natale. Altre fonti ricordano invece che in tutta Italia si producono dolci simili, con ampie differenze locali: \"biss\u00f2lo\" a Milano, \"bicciolano\" a Vercelli, \"bisol\u00e0n\" a Piacenza, \"busil\u00e0n\" a Parma, \"bussol\u00e0\" in Veneto, e che nella stessa Reggio sarebbe cucinato ed apprezzato da secoli.Invero i dolci citati non hanno legami con il biscione che invece troviamo in Spagna come mazapan de Toledo, chiamata anche anguilla di Toledo. Le ricette giravano soprattutto nei conventi tramite gli ordini religiosi e poi riadattati secondo le materie prime locali.\nPreparazione.\nIl biscione reggiano \u00e8 un dolce composto da ingredienti semplici: mandorle, zucchero, uova, canditi; \u00e8 cotto al forno. Viene prodotto in forma di serpente, o di drago con le fauci aperte e pu\u00f2 essere anche molto lungo, arrotolato su pi\u00f9 piani di una tortiera. in superficie \u00e8 ricoperto di meringa che deve mantenere il colore bianco e una consistenza friabile.\nRiconoscimenti.\nIl biscione reggiano \u00e8 inserito nell'elenco dei prodotti agroalimentari tradizionali dell'Emilia-Romagna, un riconoscimento IGP \u00e8 in corso di istruttoria."}
{"id": "2223128", "revid": "1728", "url": "https://it.wikipedia.org/wiki?curid=2223128", "title": "Dmitri Fomin", "text": ""}
{"id": "2223130", "revid": "86341", "url": "https://it.wikipedia.org/wiki?curid=2223130", "title": "Rocky e Bullwinkle", "text": "Rocky e Bullwinkle (\"The Adventures of Rocky and Bullwinkle and Friends\") \u00e8 una serie televisiva animata statunitense del 1959, creata da Jay Ward, Alex Anderson e Bill Scott.\nStrutturata come uno spettacolo di variet\u00e0, la serie racconta le vite dello scoiattolo volante Rocket \"Rocky\" J. Squirrel e l'alce Bullwinkle J. Moose. I principali antagonisti nella maggior parte delle loro avventure sono le due spie russe Boris Badenov e Natasha Fatale, entrambe al servizio del dittatore Fearless Leader, di stampo nazista. I segmenti di supporto della serie includono \"Dudley Do-Right\" (una parodia dei vecchi melodramma), \"L'improbabile storia di Peabody\" (il cane Mr. Peabody e il suo amico Sherman che viaggiano nel tempo) e \"Fractured Fairy Tales\" (fiabe classiche raccontate in modo comico), tra gli altri.\nLa serie \u00e8 stata trasmessa per la prima volta negli Stati Uniti su ABC dal 19 novembre 1959 e su NBC dal 1961, per un totale di 163 episodi (e 815 segmenti) ripartiti su cinque stagioni. In Italia \u00e8 stata trasmessa su Rai 1 e sulle TV locali.\nSono stati prodotti diversi adattamenti cinematografici basati sui vari segmenti della serie, e due serie animate reboot: \"Mr. Peabody &amp; Sherman Show\" nel 2015 e \"Le avventure di Rocky e Bullwinkle\" nel 2018.\nAltri media.\nCinema.\nNel 1992 usc\u00ec il film live action \"\", in cui Rocky e Bullwinkle non appaiono.\nNel 1999 usc\u00ec un altro film live action dal titolo \"Dudley Do-Right\".\nNel 2000 usc\u00ec negli USA un film intitolato \"Le avventure di Rocky e Bullwinkle\"; questo film arriv\u00f2 nelle sale italiane nel 2001. Il lungometraggio trasporta Rocky e Bullwinkle dal mondo dei cartoni animati alla realt\u00e0, in modo simile al pi\u00f9 noto \"Chi ha incastrato Roger Rabbit\". \nNel 2014 viene distribuito un film d'animazione intitolato \"Mr. Peabody e Sherman\", basato sulla serie animata \"L'improbabile storia di Peabody\", trasmessa all'interno dello show di Rocky e Bullwinkle.\nVideogiochi.\n\"The Adventures of Rocky and Bullwinkle and Friends\" (1992) di THQ, Nintendo Entertainment System, Game Boy, Super NES e per Sega MegaDrive nel 1993\n\"Rocky &amp; Bullwinkle's Know-It-All Quiz Game\" (1998) per PC e Mac\n\"Rocky and Bullwinkle\" (2008) Xbox 360\n\"Rocky and Bullwinkle DLC - Pinball FX 2\" (2008-2014) di Zen Studios\nInoltre Data East realizz\u00f2 nel 1993 un flipper dedicato alla serie."}
{"id": "2223142", "revid": "6923", "url": "https://it.wikipedia.org/wiki?curid=2223142", "title": "Ilyushin Il-22 (1947)", "text": "Ilyushin Il-22 (in cirillico \u0418\u043b\u044c\u044e\u0448\u0438\u043d \u0418\u043b-22) era un prototipo di bombardiere quadrimotore a getto ad ala dritta progettato dall'OKB 39 diretto da Sergej Vladimirovi\u010d Il'ju\u0161in e sviluppato in Unione Sovietica alla fine degli anni quaranta, era basato sul progetto tedesco Heinkel He 343. Non venne mai avviato alla produzione in serie.\nDetiene il primato di essere stato il primo bombardiere a getto realizzato in Unione Sovietica.\nStoria.\nSviluppo.\nNell'estate del 1946 il governo sovietico emise una specifica per la realizzazione di un bombardiere quadrimotore dotato di motori a getto. Stalin era interessato alla realizzazione di un nuovo mezzo aereo che gli potesse assicurare la superiorit\u00e0 in caso di aggressione nemica.\nIl progetto era basato sul primo motore a getto realizzato nel 1945 dall'OKB 165 diretto da Archip Michajlovi\u010d Ljul'ka, costruito sull'esperienza acquisita sui motori turbogetto di costruzione tedesca, lo Junkers Jumo 004 ed il BMW 003, requisiti come preda di guerra durante le fasi finali della seconda guerra mondiale. data la disponibilit\u00e0 di questo nuovo motore vennero avviati dei progetti sia nell'OKB 39 che negli OKB 51 diretto da Pavel Osipovi\u010d Suchoj che nell'OKB 156 diretto da Andrej Nikolaevi\u010d Tupolev.\nIl'ju\u0161in progett\u00f2 un velivolo che riproduceva in una scala maggiorata l'impostazione del tedesco Arado Ar 234, posizionando per\u00f2 i motori in gondole singole staccate dalla struttura principale e collegati alla parte inferiore delle semiali tramite dei supporti, soluzione adottata per la prima volta ma che diverr\u00e0 una consuetudine nei progetti mondiali dei bombardieri che si susseguirono negli anni successivi. I test rivelarono infatti che questo tipo di soluzione era strutturalmente idonea a sopportare il momento meccanico che si veniva a creare per la distanza tra i due elementi ed aveva delle innegabili qualit\u00e0 dal punto di vista aerodinamico.\nIl prototipo venne portato in volo per la prima volta il 24 aprile 1947 e bench\u00e9 fosse considerato un modello sperimentale venne equipaggiato comunque di un armamento completo. I motori per\u00f2 erano ancora a livello sperimentale rivelandosi sottodimensionati per le esigenze di un simile velivolo e non avendo assicurazioni di uno sviluppo degli stessi in tempi brevi comport\u00f2 il congelamento di tutto il progetto.\nDescrizione tecnica.\nl'Il-22 era un velivolo dall'impostazione classica se non fosse stato per l'adozione della motorizzazione a reazione; ala dritta, impennaggio monoderiva, carrello retrattile.\nLa fusoliera, cos\u00ec come l'intera struttura del velivolo, era interamente metallica e caratterizzata dalla sezione circolare e dalla parte anteriore completamente vetrata, dove trovava posto anche la cabina di pilotaggio. La stessa integrava inferiormente il vano bombe chiuso da paratie e che poteva ospitare normalmente un carico bellico di 2\u00a0000 kg aumentabili a 3\u00a0000 in casi eccezionali. Posteriormente terminava in un classico impennaggio cruciforme monoderiva che integrava una postazione di difesa basata su un cannone automatico Nudelman-Suranov NS-23 da 23\u00a0mm.\nL'ala era dritta, montata media, di pianta trapezoidale e con le estremit\u00e0 alari arrotondate. questa integrava le gondole motore collegate alla parte inferiore da robusti montanti longitudinali. Il carrello d'atterraggio era un triciclo anteriore completamente retrattile nella parte inferiore della fusoliera. La propulsione era affidata a 4 turbogetto a compressore assiale Lyulka TR-1 capaci di fornire una spinta di 940 chilogrammi forza, equivalenti a 9,2 kN ciascuno. L'armamento era completato da un cannone Nudelman-Suranov NS-23 da 23\u00a0mm montato fisso in caccia sulla parte anteriore inferiore della fusoliera e da una torretta dorsale dotata di una coppia di Berezin B-20 da 20\u00a0mm."}
{"id": "2223151", "revid": "110157", "url": "https://it.wikipedia.org/wiki?curid=2223151", "title": "Sara Burgerhart", "text": "Sara Burgerhart (titolo originale: \"De Historie van mejuffrouw Sara Burgerhart\", \"La storia della signorina Sara Burgerhart\") \u00e8 un romanzo epistolare scritto da Betje Wolff e Aagje Deken, pubblicato nell'anno 1782. \n\"Sara Burgerhart\" \u00e8 un libro tipico del periodo in cui fu pubblicato, l'Illuminismo. La protagonista del libro, Sara, aspira a essere una buona cittadina e tutto il romanzo \u00e8 ispirato al perbenismo e al buonsenso che caratterizzavano la mentalit\u00e0 olandese dell'epoca.\nIl libro comprende in totale 175 lettere (di cui 44 inviate da Sara e 35 ricevute da Sara) scritte da 24 persone. Tutte queste persone portano un nome simile al loro carattere, per esempio Burgerhart (cuore borghese), Vredeling (gentile), Redelijk (ragionevole), ecc.\nNella seconda edizione del libro le due scrittrici aggiunsero una prefazione e una postfazione, dove esortavano i lettori a comportarsi bene e a imparare dal racconto. La storia contiene un insegnamento morale e anche questo \u00e8 tipico dell'Illuminismo."}
{"id": "2223154", "revid": "198277", "url": "https://it.wikipedia.org/wiki?curid=2223154", "title": "Peter Blang\u00e9", "text": "Con la sua nazionale ha vinto una medaglia d'argento e una d'oro alle Olimpiadi, rispettivamente nel 1992 e nel 1996."}
{"id": "2223155", "revid": "254059", "url": "https://it.wikipedia.org/wiki?curid=2223155", "title": "Casa del Trecento", "text": "La casa del Trecento \u00e8 un'antica casa situata nel comune di San Daniele del Friuli in provincia di Udine che sorge in Via Roma. L'edificio, gi\u00e0 sopravvissuto ai violenti bombardamenti alleati che distrussero il paese tra il 1944 e il 1945, resistette anche al terribile terremoto del 1976 che demol\u00ec quelle poche strutture sopravvissute alle bombe. Una volta restaurato, lo stabile \u00e8 stato affidato alla sezione locale dell'Associazione Nazionale Alpini."}
{"id": "2223156", "revid": "287204", "url": "https://it.wikipedia.org/wiki?curid=2223156", "title": "Peter Blang\u00e8", "text": ""}
{"id": "2223160", "revid": "287204", "url": "https://it.wikipedia.org/wiki?curid=2223160", "title": "FC Etoile-Carouge", "text": ""}
{"id": "2223162", "revid": "1543377", "url": "https://it.wikipedia.org/wiki?curid=2223162", "title": "Custom Line Navetta 33", "text": "La Custom Line Navetta 33 \u00e8 uno yacht prodotto dal cantiere navale italiano Custom Line del Gruppo Ferretti.\nIl contesto.\nPresentata in anteprima mondiale al \"Festival International de la Plaisance\" di Cannes nel settembre del 2008, Navetta 33 \u00e8 il modello di punta della linea semidislocante in materiale composito di Custom Line. Lungo circa 33 metri e largo 7, questo yacht \u00e8 progettato in 2 differenti allestimenti del ponte principale ed \u00e8 in grado di imbarcare 20 persone, equipaggio incluso. La velocit\u00e0 massima \u00e8 di 18 nodi, mentre quella di crociera \u00e8 di 16, raggiunte grazie a 2 motori V12 da 1000 kW a 2300 giri al minuto; l'autonomia (a 13 nodi) permessa dal serbatoio da quindicimila litri \u00e8 di 850 miglia nautiche.\nLa Custom Line Navetta 33 \u00e8 prodotta nei cantieri navali di Ancona ed \u00e8 stata classificata dal RINA, il registro navale italiano, con classificazione RINA 100-A-1.1 \"Y\"."}
{"id": "2223165", "revid": "339392", "url": "https://it.wikipedia.org/wiki?curid=2223165", "title": "SC Cham", "text": ""}
{"id": "2223168", "revid": "216401", "url": "https://it.wikipedia.org/wiki?curid=2223168", "title": "CS Ch\u00eanois", "text": ""}
{"id": "2223173", "revid": "216401", "url": "https://it.wikipedia.org/wiki?curid=2223173", "title": "SR Del\u00e9mont", "text": ""}
{"id": "2223176", "revid": "2033069", "url": "https://it.wikipedia.org/wiki?curid=2223176", "title": "I figli della Pantera Rosa", "text": "I figli della Pantera Rosa (\"Pink Panther and Sons\") \u00e8 una serie televisiva d'animazione prodotta da Hanna-Barbera e United Artists Television e distribuita da MGM Television, nata come seguito della serie di cortometraggi sulla Pantera Rosa. Friz Freleng, creatore del personaggio, fu produttore creativo della serie, che venne originariamente trasmessa sulla NBC dal 1984 al 1985 e in seguito replicata sulla ABC.\nTrama.\nLa serie \u00e8 incentrata sui due figli della Pantera Rosa: Pinky, un preadolescente, e suo fratello Panky, un bambino, e sui loro amici nella squadra delle Rainbow Panthers (Chatta, Rocko, Murfel, Annie e Punkin). \nIn ogni episodio le Rainbow Panthers si divertono imparando a crescere e a prendersi cura l'uno dell'altro, affrontando la squadra di leoni Howl Angels."}
{"id": "2223177", "revid": "216401", "url": "https://it.wikipedia.org/wiki?curid=2223177", "title": "F.C. Fribourg", "text": ""}
{"id": "2223179", "revid": "729019", "url": "https://it.wikipedia.org/wiki?curid=2223179", "title": "Northrop Grumman MQ-8 Fire Scout", "text": "Il Northrop Grumman MQ-8 Fire Scout \u00e8 un elicottero non-pilotato sviluppato per essere usato dalle forze armate degli Stati Uniti. La Northrop Grumman ha sviluppato il Fire Scout per provvedere alla ricognizione, la conoscenza della situazione, il supporto per il puntamento di precisione. L'iniziale versione RQ-8A venne basata sul Schweizer 330, mentre il pi\u00f9 avanzato MQ-8B \u00e8 derivato dal Schweizer 333.\nStoria.\nSviluppo.\nRQ-8A.\nQuando la US Navy ritir\u00f2 il suo RQ-2 Pioneer dal servizio, inizi\u00f2 a cercare una seconda generazione di UAV. I requisiti della Marina erano che fosse in grado di atterrare e decollare verticalmente (VTOL), che avesse una capacit\u00e0 di carico di 90\u00a0kg (200 libbre), un raggio d'azione di 200 kilometri (125 miglia), un'autonomia di tre ore ad una altitudine di 6000 metri (20.000 piedi), e l'abilit\u00e0 di atterrare su di una nave con vento di 46\u00a0km/h (29 miglia orarie). L'UAV \u00e8 in grado di volare 190 ore senza mantenimento.\nC'erano tre finalisti nella competizione, che fu designato \"VTOL-UAV\" o \"VTUAV\". la Bell, la Sikorsky, ed una collaborazione tra la Teledyne Ryan e la Schweizer Aircraft. Lo UAV della Ryan-Schweizer UAV venne segnalato come vincitore nella primavera 2000. Il RQ-8A Fire Scout, cos\u00ec come venne nominato, era un derivato dell'elicottero a tre posti mosso a turbina \"330SP\", con una nuova fusoliera, un nuovo sistema per il carburante, e sistemi di elettronica e sensori UAV.\nIl prototipo iniziale del Fire Scout era pilotato nei test iniziali, vol\u00f2 autonomamente per la prima volta nel gennaio 2000.\nIl Fire Scout \u00e8 equipaggiato con una torretta a sfera contenente camere a infrarossi, camere elettro-ottiche e puntatore laser a lungo raggio. Poteva essere controllato da un sistema di dati derivanti dallo UAV della Northrop Grumman RQ-4 Global Hawk UAV, operante oltre la linea visiva ad una distanza di 280\u00a0km (172 miglia). Il sistema di controllo poteva essere montato su di una nave o caricato su di un Hummer per il servizio con gli U.S. Marine.\nNel gennaio 2006, un RQ-8A Fire Scout atterr\u00f2 a bordo della nave da guerra della U.S. Navy USS \"Nashville\" mentre era al largo delle coste del Maryland vicino al fiume Patuxent. Questo fece del Fire Scout il primo elicottero non pilotato ad aver atterrato a bordo di una nave in movimento della U.S. Navy senza il controllo di un pilota sull'aereo. La USS Nashville, che \u00e8 una nave trasporto truppe, navigava a velocit\u00e0 di 17 miglia orarie (27\u00a0km/h) nel test.\nMQ-8B.\nNonostante gli sforzi sul progetto fossero stati soddisfacenti, la Marina decise che il Fire Scout non soddisfaceva i suoi requisiti, e taglio i fondi di produzione nel dicembre del 2001. Tuttavia, lo sviluppo del programma continu\u00f2, e la Northrop Grumman lanci\u00f2 una serie di configurazioni migliorate a chiunque fosse interessato. Come si scopr\u00ec l'esercito americano fu molto interessato, si aggiudic\u00f2 un contratto per sette macchine da valutazione \"RQ-8B\" negli ultimi mesi del 2003. Nel 2006, venne ridisegnato \"MQ-8B\".\nIl MQ-8B montava un rotore principale a quattro pale, in contrasto con il rotore di diametro pi\u00f9 grande e a tre pale del RQ-8A, per ridurre il rumore e aumentare il carico utile. il rotore a quattro pale era gi\u00e0 stato valutato nei prototipi del Fire Scout. Esso forniva una spinta che variava da 500 libbre a 3150 libbre (o da 225\u00a0kg a 1430\u00a0kg), con un carico di 700 libbre (320\u00a0kg) per missioni a corto raggio.\nAl MQ-8B sono state anche fissate delle piccole ali. Le ali servono sia per la spinta aerodinamica sia come punti d'attacco per armamenti, che includono missili Hellfire, le bombe guidate Viper Strike, e in un particolare pod l'\"Advanced Precision Kill Weapon System (APKWS)\", un piccolo razzo a guida laser da 70 millimetri (2.75 pollici), che l'Esercito americano ha intenzione di utilizzare sui campi da battaglia moderni. L'Esercito \u00e8 anche interessato ad usare il Fire Scout come vettore di rifornimenti d'emergenza fino a 90\u00a0kg (200 libbre) per le truppe sul campo.\nIl MQ-8B \u00e8 stato modificato per permettere il rapido cambiamento delle configurazioni di carico. La attuale configurazione di sensori giorno/notte in una torretta a guida laser rimane ovviamente una opzione. Sensori alternativi includono un (Radar tattico ad apertura sintetica) TSAR con capacit\u00e0 di indicatore di obiettivi in movimento (Moving Target Indicator) (MTI), un sensore multispettrale, un modulo SIGINT, il /sistema di rilevamento e acquisizione obiettivi campi minati) Target Acquisition Minefield Detection System (ASTAMIDS), ed il (link dati di comandi tattici)Tactical Command Data Link (TCDL). L'Esercito vuole il Fire Scout per operare come elemento di un network integrato di sensori di terra.\nL'interesse dell'Esercito fece rivivere l'interesse della Marina nel programma, la stessa Marina ordin\u00f2 otto derivati del MQ-8B, il Sea Scout per valutazione.\nImpiego operativo.\nLa produzione delle cellule di prova iniziarono nell'aprile 2006 al sistema di produzione Northrop Grumman Unmanned Systems a Moss Point. Il primo volo del MQ-8B ebbe luogo il 18 dicembre, 2006 al NAS Patuxent River.\nI test di volo ebbero inizio e la Marina acconsent\u00ec ad una piccola produzione iniziale. I velivoli verranno probabilmente impiegati sulle navi di classe Littoral Combat Ship.\nNel febbraio 2008, la U.S. Navy annunci\u00f2 di integrare il MQ-8B Fire Scout VTUAV su delle altre navi prima che sulle Littoral Combat Ship (LCS). Il Fire Scout \u00e8 ancora previsto sulle LCS, e la Marina rimane impegnata a trasferire il Fire Scout in quella direzione.\nIl Fire Scout \u00e8 un fattore chiave per LCS e ai suoi significativi contributi al suo ruolo antisommergibile nella guerra, in missioni di superficie e anti-mine. La natura modulare della nave per completare le missioni assegnate e completata dal Fire Scout e alle sue capacit\u00e0 di carico. Tuttavia, a causa dei cambiamenti di sviluppo del LCS, la Marina intende condurre una valutazione operativa del Fire Scout, il Fire Scout Operational Evaluation (OpEval) a bordo della USS McInerney (FFG-8), una nave della classe Perry. Questo provveder\u00e0 a fornire alla flotta il sistema di supporto per UAV il pi\u00f9 presto possibile.\nSecondo il calendario fornito, la Marina avrebbe dovuto condurre una valutazione tecnica sul Fire Scout sulle FFG-8 nell'autunno del 2008 e di OpEval nell'estate del 2009. Il Fire Scout inizier\u00e0 la Initial Operating Capability subito dopo l'OpEval nel 2009. La marina continuer\u00e0 a supportare il LCS Initial Operational Test &amp; Evaluation (IOT&amp;E) fino all'anno fiscale 2011."}
{"id": "2223180", "revid": "89688", "url": "https://it.wikipedia.org/wiki?curid=2223180", "title": "Bosco tre case", "text": ""}
{"id": "2223182", "revid": "216401", "url": "https://it.wikipedia.org/wiki?curid=2223182", "title": "Urania Ginevra Sport", "text": ""}
{"id": "2223195", "revid": "277947", "url": "https://it.wikipedia.org/wiki?curid=2223195", "title": "Il diavolo-diavolo di legno", "text": "Il diavolo-diavolo di legno \u00e8 un racconto che appartiene alla leggende aborigene.\nTrama.\nLa leggenda narra la storia di \"Djarapa\", un ottimo artigiano che costruisce un uomo di legno, denominato \"Wulgaru\", a cui manca solamente il soffio vitale e per questo motivo \"Djarapa\" recita le formule magiche pi\u00f9 potenti e colpisce il legno anche con il boomerang. Dopo poco tempo il \"Wulgaru\" si rianima e insegue minacciosamente il suo creatore e cerca di afferrare con le mani di legno gli uccelli che incontra lungo il suo cammino. La notizia incredibile si diffonde lungo il villaggio scatenando il terrore. \"Wulgaru\" pur essendo un essere vivente, non respira e in base alla leggenda aborigena \u00e8 un diavolo-diavolo capace di uccidere chiunque non rispetti le leggi tribali, ma non fa del male a chi le rispetta."}
{"id": "2223211", "revid": "96500144", "url": "https://it.wikipedia.org/wiki?curid=2223211", "title": "Smarino", "text": "Si definiscono smarino i detriti (sia terre sciolte, o frammenti rocciosi) provenienti dai lavori di scavo di gallerie, minitunnel e microtunnel, cave e miniere. Lo smarino di miniera riguarda la frazione di roccia disgregata che non contiene il minerale oggetto della coltivazione mineraria oppure che lo contiene in minime percentuali, inferiori a quelle richieste per un recupero economico del minerale dal detrito stesso.\nDurante la realizzazione di uno scavo le operazioni di smarino possono essere suddivise i due momenti principali:\nA seconda della dimensione dell'area di escavazione, le operazioni di caricamento possono essere effettuate con pale gommate/cingolate a carico frontale, escavatori standard o particolari congiuntamente ai normali dumpers, pale su binario (in piccole gallerie),ecc.\nIl trasporto verso l'esterno del materiale pu\u00f2 avvenire attraverso mezzi gommati (dumpers), su vagoni, o mediante nastro trasportatore.\nIn presenza di materiali molto sciolti e/o mescolati a fanghi bentonitici, si pu\u00f2 procedere al pompaggio verso l'esterno.\nAi sensi della vigente normativa sulla gestione delle rocce da scavo (D.Lgs n. 152/2006 e s.m.i.), lo smarino, se non contaminato da inquinanti pu\u00f2 essere riutilizzato, senza trasformazioni preliminari.\n, per rinterri, riempimenti, rilevati, rimodellazioni, ecc.; lo smarino pu\u00f2 essere utilizzato anche nei processi industriali in sostituzione dei materiali di cava nel rispetto delle condizioni fissate dalla normativa di riferimento.\nSe inquinato o non riutilizzato per le lavorazioni previste dalla normativa, lo smarino \u00e8 considerato un rifiuto e come tale \u00e8 sottoposto alle disposizioni della normativa in materia di rifiuti."}
{"id": "2223213", "revid": "216401", "url": "https://it.wikipedia.org/wiki?curid=2223213", "title": "FC Grenchen", "text": ""}
{"id": "2223215", "revid": "61051", "url": "https://it.wikipedia.org/wiki?curid=2223215", "title": "Ilyushin Il-24 (1948)", "text": ""}
{"id": "2223217", "revid": "216401", "url": "https://it.wikipedia.org/wiki?curid=2223217", "title": "SC Kriens", "text": ""}
{"id": "2223221", "revid": "666668", "url": "https://it.wikipedia.org/wiki?curid=2223221", "title": "Leotar Trebinje", "text": ""}
{"id": "2223224", "revid": "216401", "url": "https://it.wikipedia.org/wiki?curid=2223224", "title": "FC Solothurn", "text": ""}
{"id": "2223226", "revid": "149485", "url": "https://it.wikipedia.org/wiki?curid=2223226", "title": "Leotar", "text": ""}
{"id": "2223230", "revid": "216401", "url": "https://it.wikipedia.org/wiki?curid=2223230", "title": "USV Eschen/Mauren", "text": ""}
{"id": "2223235", "revid": "216401", "url": "https://it.wikipedia.org/wiki?curid=2223235", "title": "SC Young Fellows Juventus", "text": ""}
{"id": "2223240", "revid": "287204", "url": "https://it.wikipedia.org/wiki?curid=2223240", "title": "Chiesa di Sant'Antonio Abate (San Daniele del Friuli)", "text": "La chiesa di Sant'Antonio Abate si trova a San Daniele del Friuli.\nStoria.\nLe prime notizie su questo tempio risalgono al 1308, anno in cui venne nuovamente consacrata. L'edificio fu danneggiato dal terremoto del Friuli del 1348 e quindi ristrutturato ed ampliato con l'abside e la sacrestia.\nLa facciata in pietra d'Istria venne realizzata nel 1470 sotto il rettore \"Emiliano Cimbriaco\": di stile tardo-gotico veneziano, possiede un suggestivo rosone traforato con scolpita una \"Maternit\u00e0\" e vetrate a mosaico, tra le prime ad essere realizzate in Friuli.\nNella lunetta sopra il portale si trovano le raffigurazioni di Sant'Antonio abate tra San Giovanni Battista e Sant'Antonio da Padova.\nNel corso della Seconda Guerra Mondiale l'edificio riport\u00f2 danni superficiali, aggravati poi dal terremoto del 1976; in seguito si provvide a un accurato ripristino cumulativo.\nDescrizione.\nLa chiesa \u00e8 ad unica navata, parte della quale, assieme al coro e all'arco trionfale, \u00e8 coperta da tre cicli di affreschi: i primi due sono stati realizzati da Vitale da Bologna verso la fine del Trecento, mentre il terzo fu splendidamente affrescato da Martino da Udine, detto \"Pellegrino da San Daniele\", il quale vi lavor\u00f2 in diverse fasi dal 1497 al 1522.\nNella volta del coro sono raffigurati \"Profeti\" ed \"Evangelisti\", nella parete di fondo una \"Crocifissione\", mentre nei sottarchi ancora figure di \"Profeti\".\nLungo le pareti del coro, nell'arco trionfale e a sinistra sono rappresentate le \"Storie di Sant'Antonio abate e di Cristo\", ove sono presenti ancora tracce del ciclo pi\u00f9 antico con scene dell\"'Infanzia di Cristo\"."}
{"id": "2223245", "revid": "119734626", "url": "https://it.wikipedia.org/wiki?curid=2223245", "title": "Campionato di calcio delle Falkland", "text": "Il campionato di calcio delle Isole Falkland \u00e8 organizzato dalla federazione calcistica locale. Il campionato \u00e8 giocato da quattro squadre. Le quattro squadre si incontrano 4 volte fra novembre e marzo. \u00c8 uno dei campionati di calcio pi\u00f9 piccoli al mondo per squadre partecipanti."}
{"id": "2223253", "revid": "682087", "url": "https://it.wikipedia.org/wiki?curid=2223253", "title": "Riflessi troncoencefalici", "text": "Prendono il nome di riflessi troncoencefalici, i seguenti riflessi che hanno sede nel tronco encefalico:"}
{"id": "2223255", "revid": "209113", "url": "https://it.wikipedia.org/wiki?curid=2223255", "title": "Gelatina di maiale", "text": "La gelatina di maiale o in siciliano lijatina (metatesi di \"jilatina\"), ma anche suzzu o zuzzu (in italiano \"grasso, zozzo\" nel senso di ricco e gustoso), \u00e8 un piatto tipico della cucina siciliana, diffuso in varie provincie orientali dell'isola, oltre che in Campania e in Calabria, ottenuto dai residui della lavorazione del maiale.\nSi tratta di un prodotto tradizionale siciliano inserito nella lista dei prodotti agroalimentari tradizionali italiani (PAT) del Ministero delle politiche agricole alimentari e forestali (Mipaaf).\nCaratteristiche.\nViene preparato utilizzando le parti povere del maiale, come la cotenna, zampe, testa, coda, lingua ed orecchie.\nLa carne viene fatta lessare per alcune ore in acqua salata con foglie di alloro. Dopodich\u00e9 viene separata dal brodo, disossata e tagliata a tocchi medi. Al brodo viene quindi aggiunto limone e aceto e fatto bollire ancora per mezz'ora. La carne viene disposta in piccole ciotole, ricoperta dal brodo. Si aggiungono quindi le spezie, come pepe, peperoncino, paprica (anche se nella ricetta originale non era prevista) e alcune foglie di alloro. Le ciotole vengono lasciate a riposo in un ambiente fresco per una notte: la gelatina ottenuta si consuma fredda e pu\u00f2 essere conservata per alcuni giorni."}
{"id": "2223258", "revid": "729019", "url": "https://it.wikipedia.org/wiki?curid=2223258", "title": "Fridhemsplan (metropolitana di Stoccolma)", "text": "Fridhemsplan \u00e8 una stazione della metropolitana di Stoccolma, localizzata nella piazza omonima sull'isola di Kungsholmen, nella zona ovest della citt\u00e0.\nLa fermata di Fridhemsplan \u00e8 collocata sia sulla linea verde (fra le stazioni di Thorildsplan e S:t Eriksplan) sia sulla linea blu (fra le stazioni di Stadshagen e R\u00e5dhuset), formando un punto d'incrocio fra le due linee.\nCi\u00f2 la rende una delle stazioni pi\u00f9 frequentate di tutta la rete metroviaria cittadina, con un passaggio medio di circa 54.100 persone durante un normale giorno lavorativo.\nFridhemsplan \u00e8 composta al suo interno da due diverse stazioni interconnesse fra loro: la parte superiore \u00e8 utilizzata per i treni della linea verde, ed \u00e8 posizionata a 18 metri sotto terra. Essa \u00e8 attiva dal 26 ottobre 1952, cio\u00e8 dall'apertura ufficiale del tratto da H\u00f6torget fino a V\u00e4llingby.\nLa parte sottostante ospita invece il passaggio dei treni sulla linea blu, con piattaforme situate ad una profondit\u00e0 di 28-31 metri sotto al livello del suolo. L'inaugurazione di quest'area avvenne il 31 agosto 1975.\nLa stazione \u00e8 stata progettata dagli architetti Michael Granit e Per H. Reimers. I suoi interni presentano le sembianze di una caverna e sono stati creati seguendo i principi dell'architettura organica, adottati anche per altre fermate della linea blu. Sono presenti opere decorative create dagli artisti Ingegerd M\u00f6ller, Torsten Renqvist, Dimas Macedo e Lennart Rodhe."}
{"id": "2223270", "revid": "2032913", "url": "https://it.wikipedia.org/wiki?curid=2223270", "title": "La Cucina Italiana", "text": "La Cucina Italiana \u00e8 un mensile italiano di gastronomia e cultura alimentare.\nStoria.\nEdita a Milano il 15 dicembre 1929 per iniziativa del giornalista e letterato Umberto Notari, su suggerimento della moglie Delia Pavoni che la diriger\u00e0 fino alla morte (1935), la rivista nasce innanzi tutto con lo scopo di valorizzare e divulgare le ricette tradizionali dell'arte culinaria italiana, come chiaramente esplicitato dal titolo. Nello stesso tempo, per\u00f2, vengono anche incoraggiati cambiamenti dietetici nell'alimentazione popolare proponendo soluzioni gastronomiche molto innovative ed economiche, in linea con il regime del tempo. In ogni numero del mensile compaiono decine di ricette, proposte per la tavola, regole di galateo vecchie e nuove, il tutto impreziosito dalle ricette personali di artisti e scrittori \"condite\" con racconti e poesie.\n\"La Cucina Italiana\" interrompe le pubblicazioni nel 1943, ma torna in edicola nel 1952 edita dalle tre sorelle Gosetti (Guglielmina, Anna, Fernanda) e nel 1986 viene acquistata dalla Editrice Quadratum. A dirigerla dal gennaio 1981 \u00e8 Paola Ricas che, dal 2001, affianca alla rivista vera e propria le pubblicazioni a carattere monografico degli \"Speciali de la Cucina Italiana\" e, dal novembre 2002, porta in libreria il marchio \"La Cucina Italiana\" con volumi e ricettari pubblicati dalle Edizioni Piemme. Nel febbraio 2006 la direzione del mensile \u00e8 assunta da Patrizia Caglioni, sostituita poi da Paolo Cavaglione nel 2011 e da Paolo Paci nel 2012; nello stesso anno ne diventa brand director Anna Prandoni, che assume poi la direzione della rivista nel marzo del 2013.\nGi\u00e0 nel 1997 era stato attivato il relativo sito internet. Da luglio 2007 la Quadratum Publishing Usa, con sede a New York, si occupa di produrre e distribuire \"La Cucina Italiana\" in lingua inglese per il mercato americano e canadese. L'edizione americana si aggiunge a quelle gi\u00e0 esistenti in lingua fiamminga, tedesca, ceca e, dal 2008, turca.\nNel 2014 viene acquisita dalla casa editrice americana Cond\u00e9 Nast. \nDopo la direzione di Ettore Mocchetti e Maria Vittoria Dalla Cia, Maddalena Fossati Dondero prende la guida del brand (magazine e sito) il primo settembre 2017. Nell'ottobre 2019 la testata ritorna negli Stati Uniti d'America con un'edizione in inglese trimestrale e il sito lacucinaitaliana.com."}
{"id": "2223271", "revid": "729019", "url": "https://it.wikipedia.org/wiki?curid=2223271", "title": "Centrale nucleare di Leibstadt", "text": "La centrale nucleare di Leibstadt, abbreviata KKL, \u00e8 situata nel comune di Leibstadt (Canton Argovia, in Svizzera sulle sponde del fiume Reno vicino ai confini con la Germania. \u00c8 la centrale nucleare svizzera pi\u00f9 recente."}
{"id": "2223274", "revid": "899609", "url": "https://it.wikipedia.org/wiki?curid=2223274", "title": "Emigrazione irlandese", "text": "L'Irlanda \u00e8 da sempre stata soggetta a forti emigrazioni, tant'\u00e8 che oggi si stima che vivano dieci volte pi\u00f9 persone di origini irlandesi negli USA che in Irlanda.\nNel Settecento circa 9/10 milioni di irlandesi hanno lasciato l'Irlanda. Di questi i pi\u00f9 poveri andarono in Gran Bretagna, specialmente nella zona di Liverpool, mentre coloro che potevano permetterselo, circa 5 milioni, si trasferirono negli Stati Uniti d'America. A partire dal XIX secolo, in seguito alla Grande carestia delle patate l'emigrazione divenne massiccia: nel 1890 il 40% di tutti gli irlandesi vivevano all'estero.\nAl giorno d'oggi ci sono circa 80.000.000 di persone al mondo che affermano di avere ascendenze Irlandesi, e di questi solo 4.700.000 vivono nella Repubblica d'Irlanda.\nStati Uniti d'America.\nNel 1800 il fenomeno dell'emigrazione dall'Irlanda agli Stati Uniti d'America, fu causato dalle persecuzioni religiose avvenute in Irlanda, dall'eccessivo costo della vita in Irlanda e dalla grande carestia che colpiva il paese.\nIl fenomeno fu massiccio: infatti, in dieci anni dall'inizio di questo fenomeno, la popolazione degli Stati Uniti raddoppi\u00f2. \nUna volta arrivati nei porti della East Coast dell'America, la maggior parte degli emigranti parlava difficilmente l'inglese, perci\u00f2 per guadagnarsi il denaro per vivere, dovevano svolgere lavori pesanti, come la costruzione delle ferrovie; chi non trovava lavoro, spesso, entrava a far parte di bande di strada, dedite al vandalismo ed atti simili.\nQuasi tutti vivevano nel ghetto irlandese della citt\u00e0, dove vi era scarsa speranza di vita: essa non superava i 40 anni."}
{"id": "2223281", "revid": "329581", "url": "https://it.wikipedia.org/wiki?curid=2223281", "title": "Castillo de Teayo (sito archeologico)", "text": "Castillo de Teayo \u00e8 un sito archeologico precolombiano contenente una piramide mesoamericana, situato nella regione della Huasteca nel Veracruz settentrionale, in Messico. In et\u00e0 moderna si \u00e8 sviluppato attorno alla piramide un omonimo insediamento da cui, in seguito, ha preso il nome il comune di Castillo de Teayo.\nStoria.\nDurante la sua occupazione, avvenuta tra il X ed il XII secolo, il sito era associato alla cultura huaxteca. A partire dal tardo periodo postclassico il sito sub\u00ec una forte influenza azteca, e dalla met\u00e0 del Quattrocento vi fu probabilmente stabilita una provincia coloniale nel corso dell'espansione Mexica.\nAl centro del sito si trova una struttura a forma piramidale, alta 11,3 metri, in ottimo stato di conservazione. Sono degne di note le scale e la struttura sulla cima della piramide, probabilmente usata un tempo come tempio.\nL'origine del nome \"Teayo\" \u00e8 dubbia. Una possibilit\u00e0 \u00e8 rappresentata dalla derivazione dalle radici dei termini nahuatl \"tetl\" (pietra) ed \"ayotl\" (tartaruga). La piramide di Castillo de Teayo, ed una rappresentazione geografica della tartaruga in pietra, sono rappresentati sullo stemma comunale.\nAlcuni reperti scavati in questo luogo sono ospitati, assieme a molte altre testimonianze delle civilt\u00e0 precolombiane, nel piccolo museo del posto affiliato all'Instituto Nacional de Antropolog\u00eda e Historia."}
{"id": "2223283", "revid": "125321401", "url": "https://it.wikipedia.org/wiki?curid=2223283", "title": "Freakazoid", "text": "Freakazoid! \u00e8 una serie animata statunitense prodotta dalla Amblin Entertainment di Steven Spielberg e Warner Bros. Television Animation. Durante la rinascita dell'animazione degli anni Novanta \u00e8 la terza collaborazione tra le due Case di produzione ed \u00e8 stata trasmessa su The WB dal 9 settembre 1995 al 1\u00ba giugno 1997. In Italia \u00e8 andata in onda su Rai 2 e in replica su Cartoon Network, Boomerang e Boing.\nTrama.\nDexter Douglas \u00e8 un sedicenne appassionato di computer che viene risucchiato nella Internet eseguendo per errore un codice a seguito della pressione di alcuni tasti da parte del proprio gatto, che provoca il verificarsi di una farfalla del processore; ne esce dotato di un costume rosso e bianco, pelle bluastra, una pettinatura nera e bianca striata e poteri eccezionali (da una forza sovrumana sino a un'elevata resistenza e rapidit\u00e0), seppur con una minata sanit\u00e0 mentale, facilmente compromessa da qualunque evento assurdo possa accadere in sua presenza. Una volta mutato in Freakazoid! pronunciando la formula \u201cFlippati!\u201d, il protagonista pu\u00f2 assumere inoltre poteri secondari casuali e temporanei, ma \u00e8 vulnerabile alle sbarre di grafite cariche di ioni negativi e ai gas prodotti dalla decomposizione dei rifiuti organici. E sar\u00e0 in grado di sbarazzarsi dei nemici.\nConcept.\nPremessa.\nBruce Timm, meglio conosciuto come uno dei principali protagonisti della DC Animated Universe, originariamente intendeva che fosse una semplice serie di azione-avventura di supereroi con sfumature comiche, ma il produttore esecutivo Steven Spielberg ha chiesto al produttore e scrittore della serie Tom Ruegger e al team di \"Animaniacs\" di trasformare \"Freakazoid!\" in una commedia a tutto campo. La serie \u00e8 simile ai programmi guidati da altri Ruegger come \"Animaniacs\", e l'umorismo \u00e8 unico nelle sue inclusioni di slapstick, quarta parete, parodia, umorismo surreale e riferimenti culturali pop.\nCreazione e ispirazione.\nL'umorismo in \"Freakazoid!\" faceva molto affidamento su slapstick, parodia e riferimenti culturali pop. A causa del fatto che la serie \u00e8 metafinzione, gran parte della serie era umorismo consapevole (cio\u00e8 rompere la quarta parete); per esempio, dopo la prima apparizione della Freakmobile, la serie va immediatamente in uno spot improvvisato per una versione giocattolo, e pi\u00f9 avanti nell'episodio, Freakazoid si rivolge a un pubblico, congratulandosi con lo staff per quanto duramente hanno lavorato per rendere la serie di giocattoli. Una tipica gag in esecuzione comporta un credito ripetuto per \"Weena Mercator come la donna saltellante\", anche se nessun personaggio del genere appare in nessun episodio. Il suo credito \u00e8 solitamente preceduto da una serie di altri nomi di fantasia e seguito da un regista di fantasia. Lo spettacolo ha anche incorporato umorismo rivolto all'allora appena fondato WB Network, come mettere in discussione il significato delle iniziali \"WB\", ad esempio \"Weird Butt\" o \"Wet Bananas\" invece di Warner Bros.\n\"Freakazoid!\" fatto uso frequente di filmati di repertorio, tra cui la scena pacifica di un campo di fiori (\"Relax-O-Vision\"), numerose persone che urlano (\"Scream-O-Vision\"), bavaresi vestiti in modo tradizionale che ballano e si schiaffeggiano a vicenda, un uomo essere colpito alla pancia con una palla di cannone e un uomo che lotta contro un orso.\nLe apparizioni cameo erano anche un elemento importante dell'umorismo dello show. In vari momenti, \"Freakazoid!\" ha ospitato le apparizioni di personaggi di altri cartoni della Warner Bros. come \"Mignolo e Prof.\", \"Animaniacs\" e persino un'apparizione insinuante di Batman dalla versione animata di Bruce Timm, che ha uno stile di disegno simile (il suo concetto di vecchi titoli in stile film al l'inizio di ogni episodio \u00e8 stato replicato anche in \"Freakazoid!\"). Anche i ritratti di molte celebrit\u00e0 (incluso il produttore Steven Spielberg) e le apparizioni di personaggi come Jack Valenti, Leonard Maltin e Mark Hamill erano all'ordine del giorno. il falegname Norm Abram aveva un intero episodio, \"La rivincita\" (\"Normadeus\" in originale), costruito intorno a lui. Un personaggio originale, un uomo dall'aspetto bizzarro di nome Emmitt Nervend, non svolge alcun ruolo se non quello di consentire una caccia in stile \"Where's Waldo?\" per i suoi costanti cameo (completi del numero delle sue apparizioni annunciate nei titoli di coda).\n\"Freakazoid!\" \u00e8 stato creato dall'animatore Bruce Timm, che aveva precedentemente prodotto \"\", e Paul Dini, che era un editor di storie per \"I favolosi Tiny\". Timm \u00e8 stato chiamato da Steven Spielberg, che ha detto che \"ha apprezzato\" la serie Batman di Timm, per aiutare a creare una nuova serie di supereroi. Dopo un incontro con Spielberg, Timm ha detto che a Spielberg \"piaceva molto\" l'idea per la serie, dopo di che Timm e Dini hanno creato il personaggio Freakazoid, un supereroe spigoloso e folle con una personalit\u00e0 maniacale. Timm ha inventato il nome per il personaggio in modo naturale, come ha ricordato, \"Il nome 'Freakazoid' mi \u00e8 semplicemente saltato fuori, non so nemmeno da dove. Ho detto 'Oh, s\u00ec, Freakazoid, quello potrebbe essere un nome interessante.'\"\nTimm ha originariamente creato Freakazoid! essere una \"serie di avventura\" serie con alcune sfumature comiche. Tuttavia, la sua idea iniziale per la serie non \u00e8 stata realizzata, come ha affermato: \"Non mi dispiace che non sia sul mio curriculum. Ho rinunciato molto presto. \u00c8 iniziato come una serie di avventura, ma ha finito per trasformarsi sempre pi\u00f9 in una serie comica; ogni volta che avevamo un incontro con Steven, il concetto cambiava un po', sic, e continuava a orientarsi sempre pi\u00f9 verso la commedia demenziale. \u00c8 iniziato davvero quasi come Spider-Man, a quel livello di un supereroe adolescente. E ha raggiunto un punto in cui \u00e8 diventata una commedia con il tipo di umorismo di \"Tiny Toon Adventures\"/\"Animaniacs\". Non ho nulla in contrario; \u00c8 solo che non ho un talento per questo, quindi ho mollato la cauzione\u2014ho solo bazzicato qui mentre il mio staff doveva fare la serie.\"\nDopo che Timm lasci\u00f2 la serie, Tom Ruegger, che svilupp\u00f2 le altre serie di Spielberg \"I favolosi Tiny\" e \"Animaniacs\", fu chiamato a sviluppare nuovamente la serie che Timm aveva creato \"dalle fondamenta\". La versione della serie di Ruegger utilizzava alcuni dei design e dei concetti di Timm, ma Timm ha affermato che la serie \u00e8 stata \"radicalmente modificata\" per diventare la serie comica che era pi\u00f9 di gradimento di Spielberg.\nRuegger ha quindi iniziato a scrivere storie per la serie e ha tirato fuori una serie di segmenti molto brevi. A Spielberg piaceva quello che aveva scritto Ruegger, ma voleva anche storie pi\u00f9 lunghe per la serie. Ruegger ha quindi chiesto agli scrittori John McCann e Paul Rugg di entrare nella serie per scrivere storie pi\u00f9 lunghe ed elaborate per la serie e, secondo Rugg, \"capire cosa sarebbe stato questo 'Freakazoid!', e la risposta \u00e8 stata: 'Non lo sapevamo', e ancora non lo sappiamo\".\nL'animazione per la serie \u00e8 stata realizzata interamente da Toei Animation, nonostante \u00e8 stata esternalizzata da altre produzioni asiatiche.\nPersonaggi e doppiatori italiani.\nAntagonisti.\n\"Freakazoid!\" presenta una serie di cattivi e nemici selvaggi, tra cui:\nAltri personaggi.\nAlcuni personaggi cadono da qualche parte nello spazio tra \"nemici\" e \"alleati\" per atterrare esattamente nella categoria dei \"fastidi\".\nPersonaggi dei mini-segmenti.\n\"Freakazoid!\" presenta anche diversi mini-segmenti, principalmente durante la prima stagione. Ognuno di questi ha le proprie canzoni a tema, intertitoli e cast, e solo raramente \"attraversano\" la continuit\u00e0 della serie principale. Questi segmenti includono:\nEpisodi.\nQuesta \u00e8 la lista degli episodi.\nCrossover con Animaniacs e Mignolo e Prof..\nIn alcuni episodi appaiono brevemente i personaggi dalle serie \"Animaniacs\" e \"Mignolo e Prof.\", prodotte dallo stesso Steven Spielberg. Nel quindicesimo episodio, quando Freakazoid discute con Wakko Warner e Prof per la preferenza del proprio cartone di Spielberg, lo stesso produttore domanda \"E voi chi siete?\".\nTrasmissioni e adattamenti nel mondo.\n\"Freakazoid\" \u00e8 stato trasmesso, oltre che in negli Stati Uniti e in Italia, anche in diversi Paesi in tutto il mondo. \nAltre apparizioni.\nFreakazoid \u00e8 apparso nell'episodio 35 della sesta stagione \"Un eroe dal passato\" della serie animata \"Teen Titans Go!\"."}
{"id": "2223294", "revid": "709565", "url": "https://it.wikipedia.org/wiki?curid=2223294", "title": "Superjail!", "text": "Superjail! \u00e8 una serie televisiva animata statunitense, creata da Christy Karacas, Stephen Warbrick e Ben Gruber nel 2007.\nProdotta da Augenblick Studios (per la prima stagione) e da Titmouse, la serie \u00e8 caratterizzata da un'animazione notevolmente complessa, psichedelica e fluida, interamente realizzata con Flash, e da un'estrema violenza grafica. Questi elementi sono rappresentati attraverso sequenze animate altamente elaborate, descritte come \"barocche, complicate e difficili da catturare in un unico angolo visuale\".\nLa serie \u00e8 stata trasmessa per la prima volta negli Stati Uniti su Adult Swim e consiste di 36 episodi ripartiti su 4 stagioni (le prime tre da 10 episodi e l'ultima da 6); negli Stati Uniti l'episodio pilota della serie fu trasmesso il 13 maggio 2007, mentre il primo episodio della prima stagione il 28 settembre 2008 e l'ultimo il 20 luglio 2014.\nTrama.\n\"Superjail!\" racconta la vita quotidiana dei prigionieri che risiedono all'interno dell'eponimo carcere, situato in una dimensione alternativa identificata come \"5612\". All'esterno, Superjail si presenta come un grande penitenziario costruito sotto un vulcano, all'interno di un altro vulcano pi\u00f9 grande. All'interno, la prigione sembra costituire una propria realt\u00e0, dove il tessuto spaziotempo \u00e8 estremamente fluido e cambia per ordine di The Warden. Secondo Jared, i detenuti di Superjail raggiungono i 70.000, anche se i creatori della serie hanno menzionato che il carcere elabora \"miliardi di detenuti\". Superjail \u00e8 interamente supervisionato da un individuo conosciuto solo come The Warden, uno psicopatico con poteri apparentemente magici che usa la prigione (e di conseguenza i suoi prigionieri) per soddisfare i suoi numerosi ordini.\nProduzione.\nIdeazione e sviluppo.\nMentre Christy Karacas, Stephen Warbrick e Ben Gruber lavoravano per MTV, un loro amico, che lavorava nel blocco di programmazione notturna Adult Swim, vision\u00f2 i loro lavori e fu colpito dagli stessi, dicendo loro che volevano una serie televisiva. I tre decisero quindi di contattare Adult Swim e dopo l'approvazione svilupparono l'episodio pilota in sette o otto mesi. I metodi di scrittura dell'episodio pilota si basavano sul concetto di \"Bar Fight\", cortometraggio di Karacas e Warbrick pubblicato nel 2001, e prevedevano l'aggiunta di una narrazione e di un luogo adatto alle loro idee, in questo caso il carcere.\nStile e animazione.\nGraficamente la serie ha un aspetto molto semplice, infatti \u00e8 disegnata interamente a mano e non ci sono molti colori diversi. Secondo Warbrick vengono processati pi\u00f9 episodi contemporaneamente, infatti, mentre viene scritto un episodio, nel frattempo ne viene registrato un altro e vengono scritte le bozze degli altri episodi. Secondo la sua ipotesi, un singolo episodio viene terminato tra le sette e le 10 settimane. La serie conta circa 15-20 animatori per episodio.\nTema musicale.\nLa sigla della serie chiamata \"Comin 'Home\" \u00e8 stata cantata dal gruppo Cheeseburger. Una versione acustica (sempre cantata dai Cheeseburger) pu\u00f2 essere ascoltata all'inizio dell'episodio \"Time Police Part 2\", quando, dopo l'arresto a Superjail, Jacknife viene inviato in una prigione reale dopo aver tentato di rapinare una banca. La canzone \u00e8 usata in ogni episodio tranne due: \"Bunny Love\" e \"The Budding of the Warbuxx\". \"Bunny Love\" si apre con \"Rubber Bullets\" della rock band 10cc (che doveva essere la sigla originale della serie, in seguito cambiata poich\u00e9 i diritti della canzone erano troppo costosi per essere utilizzata), mentre \"The Budding of the Warbuxx\" non ha una canzone di apertura. A partire dalla quarta stagione, le sequenze pre-apertura degli episodi non presentano pi\u00f9 il tema \"Comin 'Home\".\nIspirazioni.\nIn un'intervista con Cold Hard Flash, il creatore Christy Karacas ha detto che la serie \u00e8 stata influenzata da Gary Panter, Robert Crumb, Sally Cruikshank, Mad Magazine, Vince Collins, Looney Tunes, Fleischer Studios, Tex Avery, Bob Clampett, \"School House Rock\", \"Sesamo apriti\", Grattachecca &amp; Fichetto, \"Muppet\", \"Pee Wee's Playhouse\", arte realizzata dai bambini, art brut e fumetti underground."}
{"id": "2223302", "revid": "599013", "url": "https://it.wikipedia.org/wiki?curid=2223302", "title": "D\u017eemal Berberovi\u0107", "text": "Carriera.\nHa iniziato la sua carriera nelle giovanili della squadra della sua citt\u00e0 natale lo Sarajevo, squadra cui ha disputato 114 incontri dal 1999 al 2002.\nAll'et\u00e0 di ventidue anni ha firmato un contratto con la squadra tedesca del Bayer Leverkusen, ma non ha giocato in partite ufficiali in Fu\u00dfball-Bundesliga. Nel 2004 \u00e8 stato ceduto in prestito allo VfL Osnabr\u00fcck.\nNel gennaio 2005 \u00e8 rientrato per sei mesi in Bosnia ed Erzegovina a Sarajevo, dove ha giocato come capitano. Nel giugno 2005 ha abbandonato la massima divisione bosniaca e si \u00e8 trasferito al Litex Love\u010d con cui ha vinto una Coppa di Bulgaria.\nNel gennaio 2009 \u00e8 stato acquistato dalla squadra turca del Denizlispor Kul\u00fcb\u00fc."}
{"id": "2223306", "revid": "1784938", "url": "https://it.wikipedia.org/wiki?curid=2223306", "title": "Unione Paneuropea", "text": "L'Unione Paneuropea, anche conosciuta come Unione Paneuropea Internazionale o Paneuropa, \u00e8 un'associazione fondata dall'aristocratico austro-ungarico Richard Nikolaus di Coudenhove-Kalergi nel 1922 col nome di \"Unione Paneuropea Internazionale\" con l'intento di porre le basi per il conseguimento dell'unit\u00e0 politica ed economica dell'Europa. Fu infatti all'interno di Paneuropa che si adott\u00f2 per la prima volta l'espressione \u201cUnione europea\u201d.\nStoria.\n1922: Il progetto Pan-europeo di Kalergi ed il temporaneo arresto con la nascita dei totalitarismi.\nSul finire del primo conflitto mondiale, il cosmopolita Coudenhove-Kalergi inizi\u00f2 a scrivere una serie di articoli nei quali indicava la necessit\u00e0 di addivenire ad un nuovo ordine europeo. Questi suoi propositi culminarono nel novembre 1922 con la pubblicazione del documento \"Paneuropa\", un progetto che venne dato alle stampe a Vienna e a Berlino nel quale venivano prospettate per la prima volta l'unificazione politica ed economica degli Stati europei come rimedio agli errori del conflitto appena concluso e definito da Kalergi come \u201cuna guerra civile europea\u201d.\nNel 1923 esce infine il libro-manifesto \"Pan-Europa\". Fra i primi a credere e finanziare il progetto, vi fu il banchiere tedesco Max Warburg (1867-1946), che lo sostenne gi\u00e0 nel 1924.\nProgressivamente il progetto vede l'appoggio o l'interessamento da parte di politici ed intellettuali di estrazione politico-ideologica molto differenti fra loro, e . Altre importanti figure politiche come il presidente ceco-slovacco Masaryk, il cancelliere austriaco Ignaz Seipel e il ministro degli Esteri francese Aristide Briand furono grandi sostenitori di Paneuropa. Il progetto fu poi sostenuto dalla costituzione negli Stati Uniti di un Comitato di Cooptazione. Sotto questi auspici furono migliaia le persone convenute da 24 Stati diversi al primo congresso paneuropeo apertosi il 3 ottobre 1926 a Vienna. Sulla scorta di questo successo internazionale Aristide Briand il 5 settembre 1929 propose alla Societ\u00e0 delle Nazioni la creazione di una Federazione degli Stati Europei.\nNegli anni Trenta del secolo scorso Kalergi mise in guardia contro i regimi totalitari di Hitler e di Stalin. Questa presa di posizione fu pagata da Paneuropa con la messa al bando in tutta la Germania, dopo che Hitler ebbe preso il potere.\n1945: La ripresa del progetto ed il cambio di prospettive.\nNegli anni bellici e prebellici, anche a causa dei contrasti con i regimi che mal vedevano le sue teorie multiculturali e multietniche, Kalergi si trasfer\u00ec negli Stati Uniti, dove insegn\u00f2 alla New York University. In questo periodo Kalergi mantiene stretti contatti con la resistenza europea ai regimi fascisti, gettando le basi per la ricostruzione futura del progetto. A guerra finita fu infatti ripreso e sostenuto da un certo numero di politici fra cui Winston Churchill, William Joseph Donovan, Allen Welsh Dulles, Jean Monnet, Konrad Adenauer, Maurice Schumann, Otto d'Asburgo ed altri, che per\u00f2 imposero al progetto di Unione Paneuropea un indirizzo decisamente pi\u00f9 tecnocratico. \n\u00c8 nel 1947 che venne convocato in Svizzera a Gstaad il primo Congresso dell'Unione Parlamentare Europea ottenendo la formazione di un Consiglio d'Europa e di un'Assemblea Parlamentare, primo embrione dell'attuale Parlamento europeo.\nOggi Paneuropa prosegue nel progetto di Kalergi promuovendo il consolidamento dell'Europa attraverso il dialogo e lo sviluppo delle nazioni europee nei campi della cultura, dell'economia, della politica e della difesa militare comune, grazie al contributo di Otto d'Asburgo, che ha raccolto la leadership di Kalergi, e sotto la direzione organizzativa di Bernd Posselt e Warburga d'Asburgo-Douglas. \nNel dicembre 2004 Otto d'Absburgo ha rimesso il suo incarico di Presidente dell'Unione Paneuropea che \u00e8 stato assunto da Alain Terrenoire.\nOtto d'Asburgo \u00e8 stato poi nominato Presidente Onorario dell'Unione Paneuropa Internazionale, carica che ha mantenuto fino alla sua morte, nel 2011.\nL'Unione Paneuropea Internazionale conta ad oggi sedi nei seguenti Paesi europei: Albania, Austria, Belgio, Bosnia ed Erzegovina, Croazia, Estonia, Finlandia, Francia, Germania, Italia, Lettonia, Lussemburgo, Macedonia, Regno Unito, Repubblica Ceca, Romania, San Marino, Svezia, Svizzera, Slovacchia, Slovenia, Spagna, Ungheria.\nLe tre tappe dell'unificazione ed i nove punti del programma \"Paneuropa\".\nCoudenhove-Kalergi elabora un progetto di unificazione federale. Esso prevede tre tappe:\nIl programma di Kalergi prevede nove punti:\nPaneuropa Italia.\nL'Unione Paneuropea \u00e8 presente e attiva in Italia con Paneuropa Italia, che fu rifondata a met\u00e0 degli anni '80 dall'allora parlamentare europeo Gustavo Selva e dal giornalista Antonio Parisi gi\u00e0 collaboratore di Otto d'Asburgo.\nAttuale Presidente nazionale \u00e8 l'Ing. Giorgio Salina, mentre Presidente Onorario \u00e8 la dott. Adriana Usiglio e Segretario il Dott. Pietro Polese. All'interno di Paneuropa Italia agisce anche la sezione Paneuropa Giovani retta attualmente dal Segretario Marcello Menni. Paneuropa Italia e la sezione Giovani sono impegnate nel campo culturale e sociale per il consolidamento dell'ideologia dell'unit\u00e0 europea e per il dialogo transnazionale soprattutto in relazione all'area Balcanica e al dialogo Euromediterraneo con i Paesi della sponda Sud del Mediterraneo. Tale impegno si \u00e8 concretizzato nel luglio 2007 con la divulgazione da parte della sezione Giovani del documento intitolato \"Appello dei Giovani di Paneuropa Italia per l'Unione Mediterranea\". Nell'ottobre 2007 ha inoltre partecipato all'annuale Conferenza dell'Unione Paneuropea Internazionale tenutasi a Roma sotto l'Alto Patrocinio della Presidenza del Senato, dove si \u00e8 discusso del consolidamento di una \u201cGrande Europa\u201d dal Mare del Nord ai Balcani e dall'Atlantico agli Urali."}
{"id": "2223309", "revid": "1632387", "url": "https://it.wikipedia.org/wiki?curid=2223309", "title": "Villanden", "text": "Villanden \u00e8 il terzo album della folk metal band norvegese Trollfest."}
{"id": "2223311", "revid": "1305772", "url": "https://it.wikipedia.org/wiki?curid=2223311", "title": "Onda libera", "text": "Per Onda libera si pu\u00f2 intendere:"}
{"id": "2223329", "revid": "838137", "url": "https://it.wikipedia.org/wiki?curid=2223329", "title": "Zannanza", "text": "Biografia.\nCon la morte senza eredi del faraone Tutankhamon, si estingueva la linea di sangue reale che regnava in Egitto dagli inizi della XVIII dinastia. La giovane vedova Ankhesenamon, decisa a dare un re all'Egitto pur senza doversi sposare con un personaggio di sangue non reale, invi\u00f2 una supplica al re ittita \u0160uppiluliuma I nella quale esponeva la sua situazione e richiedeva che le fosse inviato uno dei suoi figli da poter prendere in matrimonio, dando cos\u00ec all'Egitto un nuovo faraone.\nUna richiesta del genere era una cosa senza precedenti: all'incredulo re \u0160uppiluliuma veniva offerto il beneficio politico di diventare il padre del faraone d'Egitto. Per sincerarsi dell'onest\u00e0 della richiesta, questi invi\u00f2 un suo ambasciatore alla corte d'Egitto, al ritorno del quale (e dopo una nuova supplica da parte di Ankhesenamon), \u0160uppiluliuma acconsent\u00ec ad inviare alla regina egizia uno dei figli, Zannanza.\nZannanza per\u00f2 non raggiunse mai l'Egitto, in quanto venne assassinato durante il viaggio. Una nuova supplica al furibondo re ittita non sarebbe valsa a nulla, e fu cos\u00ec che Ankhesenamon si rassegn\u00f2 a sposare l'anziano Ay, un alto dignitario di corte in grado di vantare diritti al trono."}
{"id": "2223330", "revid": "287204", "url": "https://it.wikipedia.org/wiki?curid=2223330", "title": "Giubileo (disambigua)", "text": ""}
{"id": "2223333", "revid": "124851625", "url": "https://it.wikipedia.org/wiki?curid=2223333", "title": "Castello di Ussel", "text": "Il castello di Ussel \u00e8 uno dei castelli medievali della Valle d'Aosta. Si trova in cima ad un costone roccioso che domina il paese di Ch\u00e2tillon, in posizione tale da garantire il controllo dell'imbocco della Valtournenche e del fondovalle della Dora Baltea.\nDescrizione.\nIl castello sorge sopra uno scoglio di serpentinite, separato dal resto della montagna dalla faglia \"Aosta-Ranzola\" (di andamento est-ovest) lavorata nel corso dei secoli dal ghiacciaio pleistocenico. Il rilievo \u00e8 caratterizzato da lenti di magnetite che furono sfruttate in epoche passate attraverso la coltivazione del minerale in galleria: ancora oggi attorno al castello sono visibili alcuni accessi alle miniere.\nStoria.\nIl castello fu costruito ex novo da Ebalo II di Challant nel 1343, al termine di complicate questioni ereditarie che coinvolsero la famiglia Challant alla morte di Ebalo Magno. Alla sua morte nel 1323 infatti Ebalo Magno nomin\u00f2 eredi i suoi quattro figli Pietro, Giacomo, Bonifacio e Giovanni e i due figli del suo primogenito Goffredo, morto in precedenza, con l'obbligo che ai nipoti Ebalo II e Aimone fosse lasciato met\u00e0 di tutto l'asse ereditario. Si giunse ad un accordo solo nel 1337, quando i figli di Ebalo Magno riconobbero al nipote Aimone il feudo di F\u00e9nis e ad Ebalo i feudi di Saint-Marcel e Ussel.\nAd Ebalo venne riconosciuto il diritto di costruire ad Ussel un castello, ma non prima che fossero trascorsi sei anni dall'accordo, cio\u00e8 a partire dal 1343.\nNei secoli successivi il castello sub\u00ec la stessa sorte di molti altri manieri della Valle: nel 1470 alla morte di Francesco di Challant, ultimo signore di Ussel, il castello venne adibito a prigione e caserma, ed in seguito abbandonato.\nNel 1846 con l'estinzione dalla famiglia Challant il castello e gli altri possedimenti della zona passarono alla famiglia Passerin d'Entr\u00e8ves, che lo don\u00f2 infine alla Regione nel 1983.\nI lavori di restauro iniziarono cinque anni dopo e terminarono nel 1999, grazie ai finanziamenti del Barone Bich, industriale originario di Ch\u00e2tillon famoso in tutto il mondo per le sue celebri penne a sfera Bic. Per volont\u00e0 dello stesso barone oggi il museo \u00e8 sede espositiva della cultura e dell'arte valdostana ed ospita pregevoli mostre temporanee durante il periodo estivo, unici mesi in cui il castello \u00e8 visitabile.\nArchitettura.\nDurante i secoli il castello di Ussel non ha subito interventi edilizi successivi che ne abbiano modificato le caratteristiche originarie, e ci\u00f2 lo rende particolarmente interessante dal punto di vista storico. Seppure in rovina fino ad anni recenti, \u00e8 stato oggetto di un restauro che l'ha reso nuovamente fruibile anche all'interno durante i periodi di esposizioni.\nIl castello rappresenta una svolta nell'architettura militare valdostana: a forma di parallelepipedo, \u00e8 il primo esempio di castello valdostano monoblocco e si configura a met\u00e0 strada tra il contemporaneo e scenografico castello di F\u00e9nis, dall'impianto di castello primitivo perfezionato dall'articolarsi in pi\u00f9 volumi, e le austere forme stereometriche di quello di Verr\u00e8s. In particolare, a testimonianza di uno stile di vita meno spartano, si riscontrano mura perimetrali di spessore ridotto e un apparato decorativo non solo funzionale alla guerra ma anche alla vita castellana: alle feritoie si affiancano quindi finestre vere e proprie con sedili in pietra all'interno.\nLa sua forma trae forse ispirazione dagli edifici siriani, conosciuti durante le crociate, e da fabbricati valdostani come il corpo residenziale del castello di Bramafam ad Aosta o la casaforte di Planaval ad Arvier.\nLa sua pianta \u00e8 rettangolare, con i lati pi\u00f9 lunghi rivolti a sud verso il sentiero che conduce ad esso e a nord sul precipizio che domina Ch\u00e2tillon e la Dora Baltea. La sua posizione a strapiombo sulla roccia lo rende inaccessibile su tre lati, sottolineandone la funzione difensiva.\nIl lato sud mostra una serie di bellissime bifore, tutte diverse tra loro, ed \u00e8 ornato in alto da una fascia di archetti ciechi e da una vistosa merlatura. La struttura difensiva del lato \u00e8 costituita da due torrette circolari in aggetto e da una caditoia sovrastante la porta di ingresso, collegate tra loro da un camminamento. La porta era in passato protetta da un rivellino di cui si intuiscono ancora le tracce.\nIl lato nord presenta invece due torrette quadrangolari ai lati e un possente mastio a pianta quadrata al centro, poco pi\u00f9 che un elemento simbolico di potenza del feudatario, lontano dall'essere l'estremo rifugio costituito invece dal dongione dei castelli primitivi.\nIl tetto, alle cui falde si trovava il camminamento di ronda, permetteva il deflusso dell'acqua piovana attraverso i doccioni, con un sistema simile a quello presente nel castello di F\u00e9nis. La copertura dell'edificio, andata distrutta, \u00e8 oggi stata completamente ricostruita con una cupola in materiale trasparente, ed una scala permette di accedere al tetto ed al camminamento merlato.\nLe decorazioni esterne.\nI tre lati meno esposti all'attacco sono abbelliti da decorazioni degne di nota. Una serie di archetti ciechi in pietra scolpita si sviluppa lungo i tre quarti dell'altezza del prospetto.\nLe bifore del lato sud, di cui abbiamo gi\u00e0 accennato, sono tutte diverse tra loro sia per archetti che per colonnine, e rappresentano le pi\u00f9 belle dell'epoca che siano presenti in Valle d'Aosta. Quella sulla facciata principale \u00e8 di calcescisto, roccia risalente al periodo giurassico formatasi sul fondo dell'Oceano Tetide.\nL'archivolto della porta, oggi in rovina e in parte testimoniato da due frammenti al suolo, era in pietra scolpita, a raffigurare due pesci e un simbolo ad angolo retto coronato di un punto dal significato sconosciuto.\nGli interni.\nIl castello \u00e8 costruito direttamente sulla viva roccia che in alcune parti affiora anche all'interno della struttura, facendo variare da tre a due il numero dei piani da cui \u00e8 costituito e riduce in alcuni punti lo spazio nelle cantine.\nL'interno del castello sub\u00ec gravi danni a causa dei secoli di abbandono ed \u00e8 stato completamente ricostruito. Il castello era probabilmente diviso in tre vani adiacenti da due muri di spina paralleli ai lati corti. Il corpo centrale era adibito a dimora del castellano, mentre quelli laterali ospitavano la cucina e gli altri ambienti di servizio.\nIl riscaldamento era fornito da monumentali camini, le cui tracce sono ancora visibili ai diversi piani, sovrapposti tra loro in modo da utilizzare un'unica canna fumaria."}
{"id": "2223335", "revid": "123751223", "url": "https://it.wikipedia.org/wiki?curid=2223335", "title": "Il volo del calabrone (musica)", "text": "Il volo del calabrone \u00e8 un brano tratto dal terzo atto dell'opera \"La fiaba dello zar Saltan\" (composta fra il 1899 ed il 1900) di Nikolaj Andreevi\u010d Rimskij-Korsakov, quando il protagonista Gvidon viene trasformato in un insetto.\nLa composizione \u00e8 accompagnata da un testo, che per\u00f2 viene spesso omesso, rendendolo un brano facilmente estraibile dal contesto dell'opera per un'esecuzione orchestrale o di altro tipo. Il brano, nella partitura dell'opera, non possiede un titolo, in quanto non si tratta di una vera e propria scena, ma di un interludio; tuttavia viene comunemente identificato come \"Il volo del calabrone\" proprio in riferimento all'argomento del testo.\nCaratteristiche.\nEcco il testo della scena in cui canta l'uccello del cigno durante questa musica:\nIl brano \u00e8 caratterizzato da una veloce e continua serie di note cromatiche, eseguite in sedicesimi. L'andamento del brano, per onomatopea, tenta di ricostruire in chiave musicale il ronzio di un insetto. Inoltre, le note che compongono le singole sezioni della composizione, oscillano velocemente in una gamma di altezze, riproducendo il movimento fluttuante, ma regolare, di un grosso insetto.\nNella versione originale l'insetto a cui si fa riferimento \u00e8 un bombo; in italiano si \u00e8 sempre tradotto con calabrone, mantenendo comunque il valore onomatopeico del brano.\nLa seguente \u00e8 la semiografia musicale di parte della composizione:\nInfluenza nella cultura di massa.\nEssendo strutturato su comuni scale cromatiche, il \"Volo del calabrone\" \u00e8 in realt\u00e0 un brano abbastanza elementare nella sua costruzione compositiva, rispetto alla normalit\u00e0 dei brani di musica classica. Tuttavia la sua esecuzione richiede estrema velocit\u00e0 e precisione, ed infatti \u00e8 utilizzato da molti musicisti, specialmente nel rock, come una dimostrazione di virtuosismo. Sono innumerevoli le versioni per chitarra elettrica, ma ne esistono riproposizioni (o variazioni) eseguite anche da tromba, basso elettrico, xilofono, violino e addirittura da cantanti.\nDel brano esiste una trascrizione per pianoforte solo di Sergej Rachmaninov ed un'altra, molto pi\u00f9 virtuosistica, di Georges Cziffra.\nUn'altra versione, molto famosa in Argentina, \u00e8 quella arrangiata in tango da Osmar Maderna nel 1946.\nNel 2008 il violinista David Garrett \u00e8 entrato nel Guinness dei primati per aver eseguito tale brano in un minuto e sei secondi. Il 10 aprile 2011, nel corso di una puntata del programma televisivo \"Lo show dei record\", il violinista Matteo Fedeli ha eseguito il brano in 64 secondi, suonando uno Stradivari del 1726, accompagnato da un'orchestra. Il record \u00e8 stato migliorato il 18 dicembre 2011, quando il violinista britannico Ben Lee lo ha eseguito in 54,24 secondi Il 28 aprile 2011 il chitarrista Vanny Tonon \u00e8 entrato nel Guinness dei primati per aver eseguito questo brano ad una velocit\u00e0 di 380 bpm.\nNel 1948 il film d'animazione a episodi della Disney \"Lo scrigno delle sette perle\" il brano \u00e8 proposto in chiave swing-jazz.\nNel 2003 il fisarmonicista Beppe Junior ha eseguito un suo arrangiamento del brano inserendolo nell'album \"Liscioterapia\" (Europlay, CD 0189)."}
{"id": "2223350", "revid": "85053", "url": "https://it.wikipedia.org/wiki?curid=2223350", "title": "Guardia costiera della Repubblica croata", "text": ""}
{"id": "2223351", "revid": "729019", "url": "https://it.wikipedia.org/wiki?curid=2223351", "title": "Thorildsplan (metropolitana di Stoccolma)", "text": "Thorildsplan \u00e8 una stazione della metropolitana di Stoccolma.\n\u00c8 localizzata sull'isola di Kungsholmen, nel quartiere di Kristineberg. Sul percorso della linea verde della rete metroviaria locale, \u00e8 invece posizionata tra le fermate Kristineberg e Fridhemsplan.\nL'apertura ufficiale avvenne il 26 ottobre 1952, quando ci fu l'inaugurazione del tratto da H\u00f6torget fino a V\u00e4llingby.\nLe piattaforme e i binari sono in superficie, accessibili dall'ingresso ubicato sotto al viale \"Drottningholmsv\u00e4gen\". Progettata dall'architetto Peter Celsing, la stazione \u00e8 decorata con contributi artistici degli artisti visivi Lars Arrhenius e Huck Hultgren.\nDurante un normale giorno feriale, la fermata \u00e8 utilizzata in media da circa 7.700 persone."}
{"id": "2223357", "revid": "28592", "url": "https://it.wikipedia.org/wiki?curid=2223357", "title": "Parco Regionale della Pineta di Appiano Gentile e Tradate", "text": ""}
{"id": "2223367", "revid": "767487", "url": "https://it.wikipedia.org/wiki?curid=2223367", "title": "Stan Ridgway", "text": "\u00c8 stato il \"frontman\" della band Wall of Voodoo, che ha lasciato nel 1983 per intraprendere la carriera solista. Nel 1983 ha pubblicato in collaborazione col batterista Stewart Copeland il singolo \"Don't Box Me In\". Nel 2016 gli \u00e8 stato assegnato il Premio Tenco alla carriera."}
{"id": "2223377", "revid": "709565", "url": "https://it.wikipedia.org/wiki?curid=2223377", "title": "Gerald McBoing-Boing", "text": "Gerald McBoing-Boing \u00e8 una serie di cortometraggi animati prodotti dalla United Productions of America (UPA) negli anni 2000. \u00c8 tratto dai libri del Dr. Seuss, il quale scrisse la sceneggiatura del primo film usando quasi interamente effetti sonori polisillabici per completare i versi e fare le rime. Il film vinse anche l'Oscar nel 1950 come miglior cartone animato. Gerald McBoing-Boing era molto popolare: oltre che del film era protagonista di dischi, libri e di uno show televisivo settimanale andato in onda negli Stati Uniti tra il 1956 e il 1957.\nCaratteristiche.\nGerald McBoing-Boing, \u00e8 un avventuroso bambino con una caratteristica: non parla mai ma emette solo il suono \"BOING BOING\", onomatopea inglese che indica il suono di qualcosa che rimbalza (una palla o una molla)."}
{"id": "2223378", "revid": "110157", "url": "https://it.wikipedia.org/wiki?curid=2223378", "title": "Within a Mile of Home", "text": "Within a Mile of Home \u00e8 il terzo album di studio del gruppo celtic punk statunitense Flogging Molly, pubblicato il 14 settembre 2004 dalla SideOneDummy Records. L'album ha raggiunto la ventesima posizione delle classifiche Billboard 200 e Top Internet e la prima posizione della Top Indipendent."}
{"id": "2223388", "revid": "1543377", "url": "https://it.wikipedia.org/wiki?curid=2223388", "title": "Atletica leggera ai Giochi della I Olimpiade - 400 metri piani", "text": "La gara dei 400 metri piani dei giochi della I Olimpiade si tenne il 6 e 7 aprile ad Atene, nello Stadio Panathinaiko, in occasione delle prime Olimpiadi dell'era moderna. Vi parteciparono sette atleti provenienti da quattro nazioni.\nI 400 metri sono la conversione metrica della distanza delle 440 iarde, all'epoca molto pi\u00f9 popolare. I migliori cinque atleti del mondo corrono la distanza sotto i 49 secondi. Due sono britannici e tre statunitensi. La migliore prestazione mondiale del 1895, 48\"5, appartiene al britannico Edgar Bredin, che all'inizio dell'anno \u00e8 passato al professionismo. Sempre nel 1895, il titolo statunitense delle 440 iarde \u00e8 vinto da Thomas Burke in 49\"6 (personale di 48\"7). Membro della squadra di atletica dell'Universit\u00e0 di Boston, Burke \u00e8 l'unico campione USA in carica che partecipa ai Giochi olimpici.\nRisultati.\nBatterie.\nLe batterie si disputano il 6 aprile e sono le ultime della giornata. Dei sette atleti che parteciparono alla gara, cinque di questi sono iscritti anche ai 100 metri. I concorrenti sono divisi in due batterie; i primi due di ogni batteria si qualificano per la finale, che si tiene il giorno successivo, 7 aprile.\nFinale.\nThomas Burke realizz\u00f2 una doppietta 100-400 metri che \u00e8 rimasta ineguagliata nella storia delle Olimpiadi. Per quanto riguarda i tempi, molto alti, ottenuti dai concorrenti, probabilmente sono da attribuire al fondo troppo molle e al raggio di curvatura troppo stretto della pista."}
{"id": "2223392", "revid": "599013", "url": "https://it.wikipedia.org/wiki?curid=2223392", "title": "Lajos Kov\u00e1cs", "text": "Carriera.\nFu uno dei molti allenatori ungheresi chiamati a lavorare in Italia nel periodo interbellico. Guid\u00f2 tra le altre il Padova, traghettandolo alla promozione in Serie A nel 1931-1932, il Bologna, con cui vinse una Coppa Mitropa nel 1934, la Roma nel 1932-1933 (subentrando a J\u00e1nos Baar), la Triestina nel 1936-1937 e, nel secondo dopoguerra, l'Alessandria."}
{"id": "2223394", "revid": "287204", "url": "https://it.wikipedia.org/wiki?curid=2223394", "title": "Lajos Kovacs", "text": ""}
{"id": "2223397", "revid": "104458", "url": "https://it.wikipedia.org/wiki?curid=2223397", "title": "Atletica leggera ai Giochi della I Olimpiade - 800 metri", "text": ""}
{"id": "2223399", "revid": "104458", "url": "https://it.wikipedia.org/wiki?curid=2223399", "title": "Atletica leggera ai Giochi della I Olimpiade - 1500 metri", "text": ""}
{"id": "2223400", "revid": "1543377", "url": "https://it.wikipedia.org/wiki?curid=2223400", "title": "Atletica leggera ai Giochi della I Olimpiade - 110 metri ostacoli", "text": "La gara di 110 metri ostacoli dei Giochi della I Olimpiade si tenne il 7 e il 10 aprile 1896 ad Atene, nello Stadio Panathinaiko, in occasione dei primi Giochi olimpici dell'era moderna. Vi parteciparono otto atleti provenienti da sei nazioni.\nI 110 metri ostacoli sono la conversione metrica della distanza delle 120 iarde (109,728 metri), all'epoca molto pi\u00f9 popolare. I migliori atleti del mondo (tutti anglosassoni) corrono la distanza in meno di 16\u201d. La migliore prestazione mondiale del 1895 \u00e8 stata ottenuta nel meeting tenutosi al Manhattan Fields di New York il 29 settembre, dove la rappresentativa del New York Athletic Club si confront\u00f2 con una rappresentativa britannica sotto i colori del London Athletic Club. L'americano Stephen Chase vinse con (15\u201d4), stabilendo il nuovo record nazionale. Il New York Athletic Club non ha inviato propri atleti ai Giochi.\nRisultati.\nBatterie.\nLe eliminatorie si tengono il 7 aprile 1896. I primi due di ogni batteria passano alla finale, prevista per il 10 aprile.\nI batteria.\nSzokoly, mentre \u00e8 secondo, colpisce l'ultimo ostacolo e perde l'equilibrio, facendosi cos\u00ec superare da Reichel.\nFinale.\nAlla partenza non si presentano due atleti su quattro: Frantz Reichel non partecipa per aiutare Albin Lermusiaux nella maratona, mentre William Hoyt ha preferito preparare il salto con l'asta, che \u00e8 la sua specialit\u00e0.\nAllo sparo dello starter scatta meglio il britannico Goulding, ma Curtis lo raggiunge e lo supera all'ottava barriera. La vittoria \u00e8 di stretta misura: tra i due c'\u00e8 un divario di appena mezzo metro."}
{"id": "2223403", "revid": "1543377", "url": "https://it.wikipedia.org/wiki?curid=2223403", "title": "Atletica leggera ai Giochi della I Olimpiade - Maratona", "text": "La gara della maratona dei giochi della I Olimpiade si tenne il 10 aprile 1896 ad Atene, in occasione dei primi Giochi olimpici dell'era moderna.\nLa prima maratona dell'era moderna.\nLa gara della maratona aveva per i greci un grandissimo valore; lo dimostra il fatto che tredici dei diciassette partecipanti all'evento erano ellenici. L'origine di questa disciplina risale alla leggenda di Filippide (o Fidippide), un ateniese che, secondo Erodoto, corse tutta la distanza da Maratona ad Atene (o Sparta secondo alcune fonti), per annunciare la vittoria ateniese sui persiani nell'omonima battaglia del 490 a.C.. Al termine della sua fatica mor\u00ec stremato, subito dopo aver pronunciato la parola greca \"\u039d\u03b5\u03bd\u03b9\u03ba\u03ae\u03ba\u03b1\u03bc\u03b5\u03bd\" (\"abbiamo vinto\").\nIl moderno concetto di maratona come sport nacque con Michel Br\u00e9al, linguista e amico di Pierre de Coubertin, fautore delle Olimpiadi moderne; Br\u00e9al, che era un noto studioso dell'antica Grecia, aveva intenzione di commemorare il soldato ellenico. La lunghezza della competizione era di 40\u00a0km; la lunghezza ufficiale della maratona moderna, 42,195\u00a0km, fu stabilita solo nel 1921.\nIl 10 marzo 1896 in Grecia si tennero i primi moderni Giochi panellenici. Uno dei principali obiettivi della manifestazione era di aiutare gli atleti che avrebbero partecipato ai Giochi della I Olimpiade lo stesso anno. La maggior parte dei partecipanti erano giovani soldati che erano stati selezionati dai loro comandanti per le loro doti atletiche; Kharilaos Vasilakos, che aveva gi\u00e0 un'ottima reputazione come corridore di lunghe distanze, vinse la maratona in tre ore e diciotto minuti. Dunque Vasilakos era il favorito per la manifestazione.\nUn altro greco fu protagonista della maratona delle Olimpiadi del 1896, un pastore greco, Spiridon Louis, probabilmente convinto a partecipare alla gara dal colonnello Papadiamantopoulos che era organizzatore della manifestazione, sotto il quale aveva servito, mentre effettuava il servizio militare nel 1893-1895. Louis aveva partecipato ad una seconda gara, successiva a quella vinta da Vasilakos, durante i giochi panellenici; chi avrebbe migliorato il tempo del vincitore della prima maratona avrebbe potuto partecipare all'Olimpiade di Atene. Ioannis Lavrentis vinse in 3h11'27\" ma anche Spiridon scese sotto il tempo limite, arrivando quinto, per cui rientr\u00f2 nel gruppo dei greci prescelto per la maratona olimpica.\nLa gara.\nSi iscrissero 25 atleti alla maratona, ma solo 17 si presentarono alla partenza, provenienti da cinque paesi: oltre ai 13 greci parteciparono infatti l'australiano Edwin Flack (gi\u00e0 vincitore delle gare sugli 800 e sui 1500 metri), il francese Albin Lermusiaux (terzo sui 1500 metri), lo statunitense Arthur Blake (secondo sui 1500 metri) e l'ungherese Gyula Kellner (unico tra i partecipanti stranieri ad aver gi\u00e0 corso su una tale distanza).\nAlle ore 14, il colonnello Papadiamantopoulos, membro del comitato per la preparazione degli atleti greci, diede il via alla gara; subito dopo lo sparo, i quattro stranieri partecipanti si misero al comando della corsa. Il loro ritmo era molto sostenuto e i greci facevano fatica a tenere il passo. In testa and\u00f2 prima il francese Albin Lermusiaux, specialista del mezzofondo, bronzo olimpico nei 1500 metri, seguito dall'australiano Edwin Flack, campione olimpico nella stessa gara.\nDopo il 23\u00ba km cominciava una salita. Qui avvenne la maggior parte dei ritiri (alla fine saranno sette). Al 25\u00ba km Lermusiaux era ancora in testa, mentre Blake e quattro greci si erano gi\u00e0 ritirati. Al 32\u00ba km Lermusiaux, dopo aver tentato inutilmente di riprendersi con l'alcool, fu costretto anch'esso al ritiro. And\u00f2 cos\u00ec in testa Flack, che condusse solitario in testa per circa 2\u00a0km. Dopo i primi 30\u00a0km infatti, gli atleti di testa cominciarono a pagare effettivamente lo sforzo eccessivo. La gara era nuova e la lunghezza poco sperimentata (lo stesso Flack non aveva mai percorso una distanza superiore alle 10 miglia) per cui parecchi fondisti pagarono lo scotto dell'inesperienza, a differenza degli atleti greci che gi\u00e0 avevano sperimentato la maratona alle eliminatorie per la selezione della compagine greca.\nIntanto, a partire dall'inizio della salita al 23\u00ba km, un atleta greco, Spiridon Louis, stava risalendo dalla sesta posizione che occupava al 21\u00ba km, approfittando della situazione di stanchezza degli avversari.\nDopo 34\u00a0km, nei pressi di Ambelokipi, Louis riusc\u00ec a raggiungere l'australiano Flack, che si trovava in testa. Al 37\u00ba km, ovvero a meno di 5\u00a0km dal traguardo, Louis acceler\u00f2 per staccare l'avversario. Flack, che aveva ormai finito le energie, barcoll\u00f2, e, delirante, colp\u00ec con un pugno uno spettatore greco che tentava di soccorrerlo. Anche l'australiano fu dunque costretto al ritiro; si riprese solo pi\u00f9 tardi con uova e brandy.\nAllo stadio Panathinaiko intanto l'atmosfera era tesa perch\u00e9 un ciclista era arrivato con la notizia che ci fosse ancora Flack al comando. Quando giunse un altro messaggero con la notizia che Spiridon aveva appena preso la testa della gara, la folla se ne rallegr\u00f2 con grande entusiasmo, cominciando a urlare \"Hellene, Hellene!\" (\"un greco, un greco!\") e, quando Louis entr\u00f2 per primo nello stadio olimpico, il pubblico di casa (oltre 100.000 spettatori applaudirono il suo arrivo) esplose in un boato di gioia. L'entusiasmo era tale che i due principi della casa reale greca, il principe Costantino e il principe Nicola, entrarono nella pista per accompagnarlo fino al traguardo. Il suo tempo finale fu 2h58'50\", con 7 minuti di vantaggio sul secondo, il suo compatriota Kharilaos Vasilakos, che era pi\u00f9 esperto e favorito e che, paradossalmente, si era attardato a causa della folla che lo fermava per congratularsi e per acclamarlo. Terzo si classific\u00f2 il greco Spiridon Belokas che, per\u00f2, fu squalificato dopo un ricorso della squadra ungherese per essersi fatto trasportare su un carretto per una parte del percorso. Il bronzo olimpico fu cos\u00ec assegnato all'ungherese Gyula Kellner.\nLa cronaca della maratona \u00e8 spesso condita di aneddoti forse inventati. Si dice, ad esempio, che verso Pikermi, a circa 19\u00a0km da Atene, parecchi atleti si fossero gi\u00e0 ritirati, sfiniti; al contrario Spiridon si era fermato in un punto di ristoro a bere addirittura un bicchiere di vino. Dopo aver chiesto a quanto ammontava il vantaggio degli altri corridori, dichiar\u00f2 che avrebbe avuto il tempo di riprenderli prima della fine della gara.\nClassifica.\nLe donne non potevano partecipare alla prima Olimpiade in quanto de Coubertin voleva rispettare la tradizione classica, tuttavia ci fu una competitrice non ufficiale alla maratona, una donna greca di umili origini conosciuta come Melpomene; il suo vero nome era Stam\u00e1ta Rev\u00edthi. Non le fu consentito di correre nella gara maschile, ma corse da sola l'intero percorso il giorno successivo, l'11 aprile, tuttavia il giro finale fu completato all'esterno dello stadio in quanto le fu rifiutato di entrare all'interno. Nonostante questo gesto, non viene ricordata nei medaglieri ufficiali. Rev\u00edthi fin\u00ec la maratona in circa cinque ore e mezzo.\nSpiridon Louis divenne, dopo il successo della maratona, un eroe nazionale; inoltre fu presente all'edizione dei Giochi olimpici di come membro della delegazione greca e nella cerimonia di apertura, vestito con il costume nazionale, consegn\u00f2 ad Adolf Hitler un ramo d'ulivo proveniente da Olimpia."}
{"id": "2223407", "revid": "1543377", "url": "https://it.wikipedia.org/wiki?curid=2223407", "title": "Atletica leggera ai Giochi della I Olimpiade - Salto in alto", "text": "La gara di salto in alto dei Giochi della I Olimpiade si tenne il 10 aprile 1896 ad Atene, nello Stadio Panathinaiko, in occasione dei primi Giochi olimpici dell'era moderna. Vi parteciparono cinque atleti provenienti da tre nazioni: Svezia, Germania e Stati Uniti. Fu tra le poche gare dei Giochi olimpici di Atene 1896 a cui non partecip\u00f2 nessun atleta greco.\nL'eccellenza mondiale.\nI migliori atleti al mondo superano 1,88 metri. I migliori tre, Michael Sweeney (USA), James Ryan (IRL) e Murty O'Brian(IRL) valicano 1,90. La migliore prestazione mondiale del 1895 \u00e8 stata ottenuta nel meeting tenutosi al Manhattan Fields di New York il 29 settembre, dove la rappresentativa del New York Athletic Club si confront\u00f2 con una rappresentativa britannica sotto i colori del London Athletic Club. L'americano Michael Sweeney vinse con 6 piedi, 5 pollici e \u00bd (1,971 metri) stabilendo il nuovo record nazionale. Il New York Athletic Club non ha iscritto propri atleti ai Giochi. Gli atleti irlandesi non hanno affrontato la trasferta ad Atene.\nGara.\nLo stile di salto era l'elementare sforbiciata e l'atterraggio avveniva sulla sabbia, senza materasso.&lt;br&gt;\nSi inizi\u00f2 ponendo l'asticella a 1,50 m; a 1,65 m rimasero solo i tre statunitensi. Alla misura successiva rimase il solo Ellery Clark, che prosegu\u00ec la gara da solo fino a 1,81 m.&lt;br&gt;\nPer Ellery Clark fu il secondo oro olimpico: tre giorni prima aveva vinto la gara di salto in lungo. Robert Garrett, invece, arriv\u00f2 primo nel disco e nel peso mentre James Connolly vinse la gara di salto triplo.\nRisultati.\nFinale.\nVenerd\u00ec 10 aprile 1896."}
{"id": "2223409", "revid": "125970940", "url": "https://it.wikipedia.org/wiki?curid=2223409", "title": "Pena di morte", "text": "La pena di morte (detta anche pena capitale) \u00e8 una sanzione penale la cui esecuzione consiste nel togliere la vita al condannato.\nSecondo un recente rapporto di Amnesty International, in alcuni ordinamenti giuridici, come in Brasile, Burkina Faso, Cile, El Salvador, Guatemala, Israele, Kazakistan, in tempo di pace la pena capitale \u00e8 prevista per le sole colpe pi\u00f9 gravi come ad esempio omicidio, genocidio e alto tradimento; in altri si applica anche ad altri crimini violenti, come la rapina o lo stupro, o legati al traffico di droga; in alcuni paesi infine \u00e8 prevista per reati d'opinione come l'apostasia o per orientamenti e comportamenti sessuali come l'omosessualit\u00e0 o l'incesto.\nLa pena di morte \u00e8 stata abolita o non \u00e8 applicata nella maggioranza degli stati del mondo, ma nel 2020, oltre che nei paesi gi\u00e0 citati, era ancora in vigore in Afghanistan, Antigua e Barbuda, Arabia Saudita, Bahamas, Bahrein, Bangladesh, Barbados, Belize, Bielorussia, Botswana, Cina, Comore, Corea del Nord, Cuba, Dominica, Egitto, Emirati Arabi Uniti, Etiopia, Gambia, Giamaica, Giappone, Giordania, Guinea Equatoriale, Guyana, India, Indonesia, Iran, Iraq, Kuwait, Lesotho, Libano, Libia, Malesia, Nigeria, Oman, Pakistan, Territori Palestinesi, Qatar, Repubblica Democratica del Congo, Saint Kitts e Nevis, Saint Lucia, Saint Vincent e Grenadine, Singapore, Siria, Somalia, Stati Uniti d\u2019America, Sudan, Sudan del Sud, Taiwan, Thailandia, Trinidad e Tobago, Uganda, Vietnam, Yemen, Zimbabwe. per un totale di 63 stati.\nLa pena di morte o anche pena capitale era presente in tutti gli ordinamenti antichi. Il diritto romano prevedeva la pena di morte e concedeva una speciale garanzia per i cittadini romani: una condanna a morte emanata in base all'imperium del magistrato non poteva essere eseguita senza concedere al condannato la facolt\u00e0 di \"fare appello\" ai comizi centuriati per il tramite dell'istituto della provocatio ad populum.\nNel corso della storia limitarono la pena di morte alcuni imperatori, l'imperatore romano Tito che non emise personalmente condanne a morte durante il suo principato, il re indiano Ashoka, l'imperatore giapponese Saga (primo abolizionista della storia) e, in Russia, una breve abolizione (o meglio una forte limitazione) avvenne nel 1753 per opera della zarina Elisabetta I. Se si considera l'abolizione \"di fatto\", lo Stato abolizionista pi\u00f9 antico \u00e8 la Repubblica di San Marino, tuttora esistente: l'ultima esecuzione ufficiale risale al 1468, mentre l'abolizione definitiva fu sancita per legge nel 1865.\nIl primo Stato al mondo ad abolire legalmente la pena di morte fu il Granducato di Toscana il 30 novembre 1786 con l'emanazione del nuovo codice penale toscano (Riforma criminale toscana o Leopoldina, preparata dal giurista Pompeo Neri alcuni anni prima) firmato dal granduca Pietro Leopoldo (divenuto poi Leopoldo II del Sacro Romano Impero), influenzato dalle idee di pensatori come Cesare Beccaria; tale giornata \u00e8 festa regionale in Toscana. Tuttavia Leopoldo nel 1790 reinser\u00ec la pena di morte per i cosiddetti crimini eccezionali. Seguirono il Granducato la Repubblica Romana di ispirazione mazziniana (che tuttavia ebbe breve esistenza) nel 1849, il ricordato San Marino (1865) e altri. L'Italia l'abol\u00ec, tranne che per crimini di guerra e regicidio, nel 1889, per poi reinserirla con il Codice Rocco del 1930, e abolirla definitivamente nel 1948. Anche la Francia dal 1981 non ricorre pi\u00f9 alla ghigliottina, mentre nel Regno Unito, pur non essendo mai stata abolita, a partire dagli anni sessanta la pena capitale \u00e8 stata autonomamente disapplicata dalla magistratura, che in sua sostituzione commina l'ergastolo. \nUn altro importante capitolo della storia della pena di morte viene scritto il 18 dicembre 2007, quando, dopo una campagna ventennale portata avanti dall'associazione Nessuno Tocchi Caino e dal Partito Radicale Transnazionale, da Amnesty International e dalla Comunit\u00e0 di Sant'Egidio, l'Onu approva una storica risoluzione su iniziativa italiana per la moratoria universale della pena di morte, ossia per una sospensione internazionale delle pene capitali.\nPosizioni filosofiche nella storia.\nNella Bibbia.\nNella Bibbia sono elencate situazioni in cui nelle leggi, che Dio d\u00e0 a Mos\u00e8 per esporle al popolo ebraico, si stabilisce la pena capitale come punizione per determinate colpe: ad esempio, nell'Antico Testamento \u00e8 scritto\nNell'Antico Testamento (Genesi, 4,23-24), esistono passi in cui Dio condanna la vendetta umana, minacciando punizioni peggiori (\u00absette volte\u00bb e \u00absettanta volte sette\u00bb) per chi avesse ucciso Caino e Lamech.\nDiversi passi, in prevalenza dell'Antico Testamento, affermano la legittimit\u00e0 della pena di morte quando \u00e8 violata la legge di Mos\u00e8. A questi si aggiungono gli episodi di guerra e della storia del popolo eletto, dove i nemici periscono per volont\u00e0 divina. Riguardo alla violazione della legge ebraica, nella Lettera agli Ebrei 10,28: \u00ab\"Quando qualcuno ha violato la legge di Mos\u00e8, viene messo a morte senza piet\u00e0 sulla parola di due o tre testimoni\"\u00bb. In Levitico viene messo a morte \u00ab\"Chi bestemmia il nome del Signore\"\u00bb, in Levitico chi commette adulterio, in \u00ab\"Nessuna persona votata allo sterminio potr\u00e0 essere riscattata; dovr\u00e0 essere messa a morte\"\u00bb, e in Levitico \u00ab\"Chi percuote a morte un uomo\"\u00bb. In Esodo viene messo a morte chi maledice il padre o la madre.\nIl passo \u00e8 ripreso nel Nuovo Testamento, da Vangelo di Marco 7,10: \u00ab\"Mos\u00e8 infatti disse: Onora tuo padre e tua madre, e chi maledice il padre e la madre sia messo a morte\"\u00bb. In Numeri 35,30, si afferma che non si pu\u00f2 accettare un prezzo di riscatto da un omicida: \u00ab\"Se uno uccide un altro, l'omicida sar\u00e0 messo a morte in seguito a deposizione di testimoni, ma un unico testimone non baster\u00e0 per condannare a morte una persona. Non accetterete prezzo di riscatto per la vita di un omicida, reo di morte, perch\u00e9 dovr\u00e0 essere messo a morte\"\u00bb.\nLa morte del colpevole avveniva per lapidazione. Questa forma di esecuzione coinvolge tutta la comunit\u00e0 locale adulta, che collettivamente \u00e8 chiamata ad applicare la legge, e risparmia l'individuazione di un singolo come boia.\nNel Nuovo Testamento Ges\u00f9 richiama pi\u00f9 volte al perdono e condanna l'episodio della lapidazione della donna adultera:\nPensatori antichi.\nLa maggioranza dei filosofi antichi giustifica la pena di morte, anche se spesso contestando l'uso spregiudicato che se ne faceva nel mondo greco-romano e orientale. Tra gli stoici, sostenitori del diritto naturale, si levarono alcune voci contro le condanne troppo facili e numerose; tra essi, Seneca, pur essendo favorevole alla pena capitale per gravi delitti, invita l'imperatore Nerone alla clemenza, erogando la massima pena solo in casi estremi, e seguendo la ragione e non l'impulso del momento e citando esempi di generosit\u00e0. Seneca ricorda poi alcune motivazioni dettate dalla ragione, che anticipano di sedici secoli quelle di Cesare Beccaria: \nPensatori cristiani.\nAd Agostino di Ippona (354- 430) si deve la prima condanna esplicita e argomentata della pena di morte nella storia del pensiero cristiano. Nella lettera 153 del proprio epistolario, Agostino risponde a Macedonio, un luogotenente imperiale che lamentava la continua intercessione dei vescovi africani per impedire le esecuzioni capitali.\nAgostino risponde che risparmiare i colpevoli non \u00e8 affatto un segno di approvazione verso la colpa. Al contrario, il disprezzo per la colpa non pu\u00f2 essere disgiunto dall'amore per la creatura umana che l'ha commessa.\nAgostino chiama in causa diversi passi evangelici che invitano al perdono. \u00c8 legittimo supporre che la sua condanna della pena di morte sia una conseguenza in campo giuridico della dottrina della grazia indebita e predestinata: se la salvezza dipende solo dall'intervento imprevedibile della grazia divina, irriconoscibile agli uomini, \u00e8 ipocrita da parte degli uomini infliggere condanne definitive.\nTommaso d'Aquino, il cui fratello era stato giustiziato, sostenne la liceit\u00e0 della pena di morte sulla base del concetto della conservazione del bene comune. Il teologo sosteneva tuttavia che la pena andasse inflitta solo al colpevole di gravissimi delitti, mentre all'epoca veniva utilizzata con facilit\u00e0 e grande discrezionalit\u00e0. L'argomentazione di Tommaso d'Aquino \u00e8 la seguente:\nLo Stato pontificio ha mantenuto nel suo ordinamento la pena di morte fino al XX secolo, abolendola nel 1969, bench\u00e9 inapplicata dopo il 9 luglio 1870, data dell'ultima esecuzione capitale. Per la posizione attuale della Chiesa cattolica, vedi pi\u00f9 avanti.\nCesare Beccaria.\nNel 1764 la pubblicazione del \"pamphlet\" (trattato breve, libello) \"Dei delitti e delle pene\" di Cesare Beccaria stimol\u00f2 la riflessione sul sistema penale vigente. Nel trattato (in particolare nel capitolo XXVIII), Beccaria si esprimeva contro la pena di morte, argomentando che con questa pena lo Stato, per punire un delitto, ne commetterebbe uno a sua volta:\nTuttavia, la condanna di Beccaria verso la pena di morte, pur nella sua portata storicamente innovativa, non era espressa in termini assoluti: essa \u00e8 necessaria, ma non giusta, in quanto \"infrazione (come scrisse Piero Calamandrei) della legge morale per la quale l'uomo, anche nei confronti dello stato, \u00e8 sempre non mezzo, ma fine\".\nFriedrich Nietzsche.\nIn controtendenza rispetto alle idee moderne fu Friedrich Nietzsche, che contest\u00f2 il concetto filosofico di libero arbitrio e la funzione rieducativa della pena, considerando la morte del criminale come l'unico atto che restituisce dignit\u00e0 al suo gesto (come il suicidio nella morale greco-romana), assolvendolo dalla colpa e liberandolo dall'umiliazione del pentimento, imposto dalla morale cristiana:\nNella \"Genealogia della morale\" (1887), Nietzsche sostenne che il valore della pena non debba essere quello di destare il senso di colpa n\u00e9 di rieducare il criminale, ma soltanto quello di punire in chiave extramorale \u00abun cagionatore di danni, un irresponsabile frammento di fatalit\u00e0\u00bb. Separando nettamente il diritto dalla morale, e ribaltando la prospettiva di Cesare Beccaria in chiave diametralmente opposta, Nietzsche consider\u00f2 positivamente la situazione in cui il criminale si senta moralmente sollevato dal proprio gesto allorch\u00e9 si trovi \u00abnell'impossibilit\u00e0 di avvertire come riprovevole la sua azione, la specie del suo atto in s\u00e9: vede infatti esercitata al servizio della giustizia esattamente la stessa specie di atti, e quindi approvata, esercitata con tranquilla coscienza\u00bb.\nLa posizione di Nietzsche si inser\u00ec nel quadro filosofico di una critica radicale all'universalismo morale di origine cristiana e, in diverse sue opere, il filosofo contest\u00f2 l'eticit\u00e0 intrinseca dei comandamenti biblici, presupponendo un'equiparazione extramorale tra i delitti e le pene:\nIn \"Umano, troppo umano\" (1879), il filosofo tedesco contest\u00f2 l'utilizzo della giustizia, e anche della stessa pena capitale, in chiave moralista e colpevolista:\nNella stessa opera, egli afferm\u00f2 il diritto a una morte dignitosa, scrivendo: \nIn \"Cos\u00ec Parl\u00f2 Zarathustra\" (1883) sugger\u00ec idee affini, senza rinnegare l'utilizzo della pena capitale, bens\u00ec riaffermandola in chiave assolutoria e \"sacrificale\":\nIn uno dei \"Frammenti postumi\" egli chiar\u00ec che:\nIn generale, pur non prendendo un'esplicita posizione a sostegno della pena di morte, il pensiero di Nietzsche risult\u00f2 esplicitamente contrario a quegli stessi principi filosofici che, in occidente, portarono alla progressiva abolizione della pena capitale e all'idea dei diritti umani. Il suo pensiero \u00e8 considerato tuttora di grande attualit\u00e0 da parte di coloro che non riconoscono il fondamento etico di tali diritti.\nCesare Lombroso.\nSecondo l'antropologo e criminologo piemontese Cesare Lombroso, la delinquenza si tratta di una malattia. Analizzando centinaia di crani, Lombroso arriv\u00f2 a stabilire precisi segni fisiologici che identificherebbero un criminale fin dalla nascita. Uno di questi segni \u00e8 la fossa nell\u2019occipite (la regione posteriore del cranio) che si trova solo negli animali inferiori. per i criminali nati non esisterebbe cura n\u00e9 rieducazione ma solo la pena nei \u201cmanicomi criminali\u201d e nei casi pi\u00f9 gravi la pena di morte..\nDottrina cattolica odierna.\nIl Catechismo della Chiesa Cattolica (1997) parla della pena di morte all'interno della trattazione sul quinto comandamento, \"Non uccidere\", e pi\u00f9 specificamente nel sottotitolo che tratta della legittima difesa.\nIn questo contesto dice (n. 2266-2267):\nIl catechismo, pubblicato due anni dopo, ha sostanzialmente recepito ci\u00f2 che Giovanni Paolo II ha precisato nell'enciclica Evangelium vitae, ma ancora lasciandone la possibilit\u00e0 in casi eccezionali.L'enciclica recita: \nD'altra parte, la teologia pi\u00f9 volte ha ribadito l'importanza del diritto alla vita e che la vita \u00e8 per i cristiani un dono di Dio, che \u00e8 l'unico ad avere il diritto di donarla e di toglierla, come si legge nel catechismo n\u00ba 2280:\nIn base a questo principio, e riprendendo Tommaso d'Aquino, si basa anche la possibilit\u00e0 della legittima difesa (n\u00ba 2263):\nImportanti esponenti della Chiesa cattolica sono attualmente in prima fila per chiedere l'abolizione della pena di morte nel mondo. Lo stesso Giovanni Paolo II ha pi\u00f9 volte espresso tale posizione; durante la sua ultima visita negli Stati Uniti, il 27 gennaio 1999 il pontefice ha dichiarato:\nLa pena di morte in Citt\u00e0 del Vaticano non era prevista per alcun reato gi\u00e0 dal 1967, su iniziativa di papa Paolo VI; tuttavia venne rimossa dalla Legge fondamentale solo il 12 febbraio 2001, su iniziativa di Giovanni Paolo II.\nNel giugno 2004, l'allora cardinale Joseph Ratzinger, futuro papa Benedetto XVI, invi\u00f2, in qualit\u00e0 di prefetto della Congregazione per la Dottrina della Fede, una lettera al cardinale Theodore Edgar McCarrick - arcivescovo di Washington - e all'arcivescovo Wilton Daniel Gregory - presidente della Conferenza Episcopale degli Stati Uniti - nella quale affermava che \"pu\u00f2 tuttavia essere consentito [...] fare ricorso alla pena di morte\":\nIl 1\u00ba agosto 2018 con il \"Rescriptum \"ex Audentia SS.mi\"\" Papa Francesco ha stabilito una nuova redazione del punto n\u00ba 2267 del Catechismo della Chiesa Cattolica rendendo la pena di morte sempre inammissibile. 2267. Per molto tempo il ricorso alla pena di morte da parte della legittima autorit\u00e0, dopo un processo regolare, fu ritenuta una risposta adeguata alla gravit\u00e0 di alcuni delitti e un mezzo accettabile, anche se estremo, per la tutela del bene comune.Oggi \u00e8 sempre pi\u00f9 viva la consapevolezza che la dignit\u00e0 della persona non viene perduta neanche dopo aver commesso crimini gravissimi. Inoltre, si \u00e8 diffusa una nuova comprensione del senso delle sanzioni penali da parte dello Stato. Infine, sono stati messi a punto sistemi di detenzione pi\u00f9 efficaci, che garantiscono la doverosa difesa dei cittadini, ma, allo stesso tempo, non tolgono al reo in modo definitivo la possibilit\u00e0 di redimersi.Pertanto la Chiesa insegna, alla luce del Vangelo, che \u00abla pena di morte \u00e8 inammissibile perch\u00e9 attenta all\u2019inviolabilit\u00e0 e dignit\u00e0 della persona\u00bb, e si impegna con determinazione per la sua abolizione in tutto il mondo.\nBuddhismo.\nIl fondatore del buddhismo, il Buddha Sakyamuni, si pronunci\u00f2 contro la vendetta e lo spargimento di sangue, non legittimando tali atti in nessun caso:\nIl Buddha condann\u00f2 la violenza e le punizioni corporali, e anche se molte interpretazioni ammettono l'autodifesa e la guerra (praticata anche da molti buddhisti nel corso dei secoli), i comportamenti e i pensieri violenti furono proibiti da lui anche in casi estremi, in particolare per i monaci, ponendo l'accento pi\u00f9 che altro sulla disposizione mentale: \nAncora:\nUno dei precetti morali buddhisti (\"sila\") cos\u00ec recita:\nLa maggioranza dei leader buddhisti contemporanei si sono pronunciati contro la vendetta e l'uccisione legalizzata anche se alcuni l'hanno vista come una forma di karma retributivo, sempre che il boia e il giudice non siano animati da sentimenti di odio e rancore verso il condannato, la quale cosa \u00e8 per\u00f2 considerata difficile; cos\u00ec sostenne il monaco thailandese Buddhadasa. Molti maestri buddhisti hanno definito la posizione dei favorevoli come un grave fraintendimento delle legge di causa-effetto, poich\u00e9 spetta solo al karma e alla rinascita stabilire la retribuzione, non al boia e ai giudici, che produrrebbero karma negativo per s\u00e9 e per altri.\nTra gli oppositori alla pratica vi sono il XIV Dalai Lama e il leader della Soka Gakkai Daisaku Ikeda. \nSecondo il monaco Theravada thailandese Phra Paisal Visalo, abate del monastero di Wat Pasukato, la pena di morte \nContrario anche il maestro zen vietnamita Th\u00edch Nh\u1ea5t H\u1ea1nh. Ugualmente contrario fu N\u0101g\u0101rjuna.\nIl re buddhista Ashoka (III secolo a.C.) fu il primo nella storia ad abolire le pene corporali e ridurre drasticamente la pena di morte, riducendo le condanne e concedendo 25 volte (sui primi 26 anni dall'incoronazione) l'amnistia ai prigionieri come detto nei suoi editti. Alcuni storici si riferiscono a ci\u00f2 come a un'abolizione di fatto, la prima moratoria della storia. L'imperatore del Giappone Saga, seguace del buddhismo Shingon, abol\u00ec la pena di morte durante l'ultima parte del suo regno (818-823), divenendo il primo abolizionista di diritto. Dopo la sua abdicazione forzata per\u00f2 venne ripristinata.\nOggi la posizione pi\u00f9 diffusa dei buddhisti si riassume in alcuni punti:\nIl buddhismo attualmente non \u00e8 religione di Stato (con l'eccezione della Cambogia) nemmeno in paesi dove \u00e8 molto diffuso ed estremamente rispettato dai governanti o presente a livello culturale, infatti molte nazioni a maggioranza buddhista o con consistenti comunit\u00e0 buddhiste applicano comunque la pena di morte (Giappone, Thailandia, Taiwan, Cina, Vietnam, Corea del Sud, Singapore, India e Indonesia, ecc.) o la mantengono nei loro codici (Birmania, Laos, Sri Lanka), mentre altri paesi l'hanno invece abolita (Nepal, Bhutan, Hong Kong, Mongolia, Cambogia, pi\u00f9 il Governo tibetano in esilio erede del Tibet storico). Spesso le nazioni mantenitrici sono paesi con una forte secolarizzazione e una netta separazione tra Stato e religione, oppure con il buddhismo che non \u00e8 maggioranza (con l'eccezione della Thailandia). In Giappone alcuni ministri della giustizia di religione buddhista hanno imposto una moratoria, rifiutando la controfirma delle condanne, adducendo la loro fede come motivazione (il caso pi\u00f9 recente \u00e8 Seiken Sugiura).\nTaoismo.\nA differenza della filosofia dominante in Cina di Confucio, il taoismo rigetta la pena capitale. Scrive nel VI secolo a.C. Lao-tzu, fondatore della scuola:\nLao-tzu ritiene prerogativa delle divinit\u00e0 taoiste (d\u00e8i di tipo naturalistico-panteistico) togliere la vita o ne deriveranno conseguenze spiacevoli a livello \"karmico\" anche per il boia e i giudici.\nIl dibattito nell'opinione pubblica.\nL'opinione pubblica di molti paesi \u00e8 divisa. In quelli nei quali vige la pena di morte, primo fra tutti gli Stati Uniti, esiste un movimento che ne chiede l'abolizione. \nL'opinione pubblica contro la pena capitale si divide inoltre in abolizionisti (come Amnesty International) e sostenitori della moratoria (come l'associazione radicale Nessuno tocchi Caino). C'\u00e8 chi considera anzitutto la sospensione, in particolare a livello internazionale, un primo e migliore passo, poich\u00e9 gli stati autoritari possono revocare l'abolizione, che comunque \u00e8 pi\u00f9 difficile da ottenere e non si pu\u00f2 imporre o decidere da parte di organismi sovranazionali.\nMotivazioni favorevoli.\nChi sostiene la necessit\u00e0 di mantenere la pena di morte, oppure la possibilit\u00e0 di introdurla laddove non \u00e8 in vigore, avanza tra gli altri i seguenti argomenti:\nMotivazioni contrarie.\nDiversi movimenti oggi si battono per l'abolizione della pena di morte, in nome dei diritti umani. Il 18 dicembre 2007 l'ONU, con 104 voti favorevoli, 54 contrari e 29 astenuti, ha approvato la Moratoria universale della pena di morte, promossa dall'Italia a partire dal 1994.\nTra le motivazioni contrarie alle pena di morte si cita che essa:\nModalit\u00e0 di esecuzione storiche.\nStoricamente sono apparsi molti modi per applicare la pena di morte secondo le varie epoche e culture:\nNel mondo.\nAl 20 gennaio 2022, 54 stati continuano ad applicare la pena di morte nei loro ordinamenti, mentre 141 non l'applicano, di diritto o in pratica. Tra questi ultimi, 108 l'hanno abolita per tutti i reati, 7 l'hanno abolita per reati comuni (mantenendone la previsione solo per reati particolari, come quelli commessi in tempo di guerra) e 26, pur mantenendo la norma giuridica, non l'applicano da oltre 10 anni (abolizionisti \"de facto\").\nIl 15 novembre 2007 la Terza commissione dell'Assemblea Generale delle Nazioni Unite ha approvato con 99 voti favorevoli, 52 contrari e 33 astenuti una risoluzione, fortemente sostenuta dall'Italia, che chiede la moratoria universale della pena di morte.\nL'Assemblea Generale ha votato la risoluzione il 18 dicembre 2007 con 104 voti a favore, 54 contrari e 29 astenuti. La moratoria \u00e8 stata approvata con 5 voti in pi\u00f9 rispetto alla votazione della Terza commissione il 17 novembre 2007.\nItalia.\nTranne che per il regicidio, l'alto tradimento e delitti commessi in tempo di guerra, la pena di morte in Italia fu abolita la prima volta in Toscana nel 1786 e successivamente durante il Regno d'Italia, nel 1889, nel codice penale opera del ministro liberale Giuseppe Zanardelli. L'Italia fu dunque la prima Nazione, tra le pi\u00f9 progredite, a espungere dal proprio diritto penale la sanzione della pena capitale.\nFu reintrodotta dal regime fascista con il codice Rocco nel 1930, poi abolita nel 1944 e ripristinata l'anno seguente; con l'avvento della Repubblica (1946) \u00e8 stata espressamente vietata dalla costituzione del 1948, tranne i casi previsti da leggi di guerra. Solo nel 1994 venne abolita completamente anche nel codice penale militare di guerra e sostituita dalla pena massima prevista dall'ordinamento, ovvero l'ergastolo. L'ultima esecuzione \u00e8 avvenuta a Torino nel 1947; in essa vennero fucilati tre uomini colpevoli della strage di Villarbasse.\nNel 2007 \u00e8 stata espunta dalla Costituzione anche con riferimento alle leggi militari di guerra per effetto della legge costituzionale 2 ottobre 2007, n. 1: (\"Modifica all'articolo 27 della Costituzione, concernente l'abolizione della pena di morte\").\nStati Uniti d'America.\nGli Stati Uniti sono, assieme al Giappone, l'unico paese industrializzato, completamente libero e democratico che applica ancora la pena di morte. La pena capitale \u00e8 legale a livello federale per 42 reati (alto tradimento, tradimento, spionaggio che metta in pericolo la sicurezza nazionale, omicidio di agenti federali, omicidio compiuto in parchi nazionali, omicidi in ambito militare, gravi atti di terrorismo ecc.). Pertanto, pu\u00f2 essere inflitta in tutto il territorio degli Stati Uniti. \u00c8 fortemente contrastata dai governi dei territori non incorporati, come Porto Rico.\nNei singoli stati \u00e8 in vigore per l'omicidio di primo grado (cio\u00e8 l'omicidio premeditato), ma anche, in alcune giurisdizioni, come nel Texas, per traffico di droga, omicidio con particolare violenza, e altri reati. Non \u00e8 in vigore nel Distretto di Columbia e nel territorio di Porto Rico. 23 dei 50 Stati effettivi degli USA, compresi alcuni stati considerati \"conservatori\", non prevedono la pena di morte nel loro statuto: Alaska, Colorado, Connecticut, Dakota del Nord, Delaware, Hawaii, Illinois, Iowa, Maine, Maryland, Massachusetts, Michigan, Minnesota, New Hampshire, New Jersey, New York, Nuovo Messico, Rhode Island, Vermont, Virginia, Virginia Occidentale, Washington e Wisconsin. Nel Kansas la pena di morte non \u00e8 pi\u00f9 applicata dal 1965; le sentenze possono essere emesse ma non eseguite: la maggioranza di esse sono state commutate in ergastolo o sospese. In Oregon \u00e8 in vigore una moratoria dal 2011 e tutte le condanne sono sospese. Anche la California, la Carolina del Nord, il Kentucky, il Montana e la Pennsylvania sono in moratoria.\nLa Corte Suprema degli Stati Uniti ha dichiarato, a livello federale, che potrebbero essere considerate punizioni crudeli (e quindi, in teoria, assimilate a tortura e proibite dall'ottavo emendamento del \"Bill of Rights\" della Costituzione degli Stati Uniti) la sedia elettrica, l'impiccagione e la camera a gas (in alcuni stati sono per\u00f2 ancora utilizzabili, ad esempio in Florida il condannato pu\u00f2 optare per la sedia elettrica), ma non le ha espressamente proibite, mentre non \u00e8 stata considerata incostituzionale la pena di morte applicata con l'iniezione letale o la fucilazione, quest'ultima quasi mai applicata: solo nello Utah il condannato pu\u00f2 scegliere la fucilazione (legge del 2004), se preferisce ci\u00f2 (le ultime volte in cui avvenne un'esecuzione col plotone in USA furono 1996 e 2010, sempre nello Utah). Sono 22 Stati, pi\u00f9 il distretto federale, a non contemplare, di legge (17) o di fatto (5), la pena di morte. In conclusione sono comunque 28 gli Stati che, pi\u00f9 o meno regolarmente, per quanto riguarda i reati di competenza statale, applicano ancora l'esecuzione capitale. Lo Stato pi\u00f9 attivo nelle esecuzioni \u00e8 da sempre il Texas: l'unica esecuzione commutata in ergastolo negli ultimi decenni \u00e8 stata quella di Kenneth Foster jr., condannato a morte per concorso in omicidio di primo grado e rapina.\nNell'arte.\nLetteratura.\nIl poeta Fran\u00e7ois Villon parla della pena di morte nella sua \"La ballata degli impiccati\" (1462). Villon, che attende di essere condannato all'impiccagione, che riuscir\u00e0 ad evitare, invita alla piet\u00e0, in senso religioso e civile, verso s\u00e9 stesso e i suoi compagni condannati. La redenzione \u00e8 al centro della ballata. Villon riconosce di essersi preoccupato troppo del suo essere di carne a discapito della sua spiritualit\u00e0. Questa constatazione \u00e8 rafforzata dalla cruda e insopportabile descrizione dei corpi marcescenti (che fu probabilmente ispirata dal macabro spettacolo del \u00abcarnaio degli innocenti\u00bb) che produce un forte contrasto con l'evocazione dei temi religiosi. Gli impiccati esortano in primo luogo i passanti a pregare per loro; poi, nel corso dell'appello, la preghiera si generalizza verso tutti gli esseri umani.\nFranz Kafka descrive nel racconto \"Nella colonia penale\" (1919) i tentativi che un ufficiale fa per convincere un esploratore a difendere l'esemplare procedura di esecuzione in uso nella colonia. Il vecchio comandante aveva inventato e realizzato una macchina che causava la morte del reo incidendogli sulla schiena la regola o il comando da lui non rispettato fino a trapassarlo da parte a parte. Accortosi che tale procedura suscitava orrore sia all'esploratore sia al nuovo comandante della colonia, decide egli stesso di sottoporvisi. La macchina si guaster\u00e0 e con l'ufficiale, ultimo suo sostenitore, moriranno l'antica procedura e il suo strumento.\nAnche ne \"Il processo\" (1925) si descrive la condanna a morte di una persona.\nUna ricostruzione della pena di morte in Italia, sotto il profilo giuridico, la si pu\u00f2 ritrovare nel testo di Italo Mereu, \"La morte come pena\", pubblicato nel 1982.\nLo scrittore russo F\u00ebdor Dostoevskij, condannato a morte ma in seguito graziato, nei primi capitoli de \"L'idiota\" fa pronunciare al protagonista del romanzo una violenta requisitoria contro la pena di morte.\nAnche un altro scrittore, Lev Tolstoj, si pronuncia contro la pena di morte:\nMark Twain scrisse anche lui un resoconto di un'esecuzione, che lo far\u00e0 diventare un abolizionista:\nJ. R. R. Tolkien scrive:\nTolkien, cattolico, pensa che solo Dio possa togliere o dare la vita.\nUn importante romanzo sul tema \u00e8 \"Lo straniero\" (\"L'\u00c9tranger\" 1942), di Albert Camus, autore che nel 1957 pubblic\u00f2 anche un saggio contro la pena capitale:\nJack London scrisse contro la pena capitale nei suoi romanzi, facendo pronunciare ad un suo personaggio, un uomo in attesa di esecuzione:\nVictor Hugo dedic\u00f2 molte opere al tema; defin\u00ec la pena di morte, in un discorso parlamentare, come \"segno eterno e caratteristico della barbarie\"; cos\u00ec scrisse:\nOscar Wilde, imprigionato per omosessualit\u00e0, conobbe in prigione un condannato a morte per l'omicidio della moglie e assistette alla sua esecuzione; alla vicenda ispir\u00f2 un lungo componimento, \"La ballata del carcere di Reading\", in cui Wilde prende una chiara posizione contro la pena capitale, opponendo la piet\u00e0 cristiana e umana all'ipocrisia di carcerieri e uomini di chiesa: \nIl poeta Giovanni Pascoli, il cui padre venne assassinato per motivi mai completamente chiariti, si pronunci\u00f2 contro la pena di morte e contro l'ergastolo:\nTra i romanzi dedicati alla campagna contro la pena di morte da segnalare \"La Penna di Donney - Miracolo d'amore\", pubblicato nel 2005, scritto da Ruggero Pegna, in cui l'autore, colpito da una improvvisa leucemia acuta, s'immagina nella sua camera d'ospedale come un detenuto innocente condannato a morte, recluso in una prigione americana.\nOpere letterarie che parlano della pena di morte.\nDi seguito un elenco parziale di libri che trattano della pena di morte:\nCinema e televisione.\nAnche il cinema e la televisione si sono spesso battuti contro la pena di morte, o ne ha parlato nelle sue trame. Di seguito ecco un elenco di film e serie televisive che trattano l'argomento.\nCanzoni sulla pena capitale.\nIl mondo della musica ha spesso trattato il tema, dalle canzoni popolari e politiche alla musica leggera. Tra le numerose canzoni che toccano l'argomento in vario modo, ricordiamo:"}
{"id": "2223410", "revid": "1543377", "url": "https://it.wikipedia.org/wiki?curid=2223410", "title": "Atletica leggera ai Giochi della I Olimpiade - Salto con l'asta", "text": "La gara di salto con l'asta dei Giochi della I Olimpiade si tenne il 10 aprile 1896 ad Atene, nello Stadio Panathinaiko, in occasione dei primi Giochi olimpici dell'era moderna. Vi parteciparono cinque atleti provenienti da sole due nazioni, Grecia e Stati Uniti. Si utilizzavano aste di bamb\u00f9 e si ricadeva su un bacino ripieno di segatura.\nI migliori atleti al mondo superano 3,40 metri. La miglior prestazione del 1895 \u00e8 stata ottenuta dallo statunitense Christian T. Buchholtz con 11 piedi, 3 pollici e \u00bd (pari a 3,448 metri). Buchholtz non \u00e8 presente ad Atene.\nRisultati.\nI greci cominciarono con un'altezza di 2,40 metri, aumentandola di 10 centimetri ad ogni turno di salti. Viene subito eliminato Xydas, che ha fallito i primi due salti; i due connazionali escono alla quarta altezza (2,70 m).\nGli statunitensi, che fino a quel momento sono rimasti a guardare, entrano in gara a 2,80 metri, piazzandosi poi ai primi due posti.\nIl salto con l'asta \u00e8 una delle pochissime gare del programma dell'atletica leggera che presenta risultati tecnici di livello assoluto."}
{"id": "2223411", "revid": "729019", "url": "https://it.wikipedia.org/wiki?curid=2223411", "title": "Greg Ginn", "text": "Fu il leader e principale compositore del gruppo hardcore punk statunitense Black Flag fra il 1976 e il 1986 e di nuovo tra il 2013 e il 2014. La band \u00e8 di nuovo attiva dal 2019..\nBiografia.\nDopo lo scioglimento dei Black Flag, Ginn ha registrato alcuni album solisti e ha suonato con HOR, Fastgato, The October Faction, Gone, Confront James, EL BAD, Mojack, The Texas Corrugators, Jambang e Tom Troccoli's Dog, oltre a possedere la storica etichetta indipendente SST Records.\nIl cantante dei Black Flag Henry Rollins ha paragonato lo stile chitarristico di Ginn a quello dei sassofonisti free jazz Ornette Coleman e Eric Dolphy piuttosto che a quello di altri chitarristi: emblematico a questo proposito \u00e8 il breve assolo atonale che apre la celebre \"My War\".\nGinn si \u00e8 classificato al #99 nella lista di \"Rolling Stone\" dei 100 migliori chitarristi di sempre.\nSuo fratello minore \u00e8 l'artista Raymond Pettibon, famoso soprattutto come autore di caratteristiche copertine sia per i Black Flag sia per altri gruppi dentro e fuori il giro SST."}
{"id": "2223412", "revid": "1543377", "url": "https://it.wikipedia.org/wiki?curid=2223412", "title": "Atletica leggera ai Giochi della I Olimpiade - Salto in lungo", "text": "La gara di salto in lungo dei giochi della I Olimpiade si tenne il 7 aprile 1896 ad Atene, nello Stadio Panathinaiko, in occasione dei primi Giochi olimpici dell'era moderna. Vi parteciparono nove atleti provenienti da cinque nazioni.\nI migliori atleti al mondo superano i 7 metri. La miglior prestazione del 1895 appartiene all'irlandese Matthew Roseingrave con 7,137 metri, mentre il connazionale John Mooney ha saltato 7,214 nel 1894. Non ci sono irlandesi in gara.\nRisultati.\nVinse lo statunitense Ellery Clark al terzo salto, dopo due nulli.\nIl vincitore era stato vicecampione nazionale nel 1895."}
{"id": "2223413", "revid": "1543377", "url": "https://it.wikipedia.org/wiki?curid=2223413", "title": "Atletica leggera ai Giochi della I Olimpiade - Salto triplo", "text": "La gara di salto triplo dei giochi della I Olimpiade si tenne il 7 aprile 1896 ad Atene, nello Stadio Panathinaiko, in occasione dei primi Giochi olimpici dell'era moderna. Vi parteciparono sette atleti provenienti da cinque nazioni.\nIl salto triplo \u00e8 una specialit\u00e0 nata in Irlanda; lo stile irlandese (\"two hops and a jump\") prevede due balzi sulla gamba \"migliore\" e un salto finale. I migliori atleti al mondo superano i 14,50 metri. Guarda tutti dall'alto Thomas Kiely, che ha saltato pi\u00f9 di 15 metri. La miglior prestazione mondiale del 1895, 14,770 m, appartiene a un altro irlandese, Tim Ryan. Ad Atene per\u00f2 non ci sono irlandesi in gara.\nRisultati.\nLa gara si tiene il 6 aprile a partire dalle 15:30, in contemporanea con le batterie dei 100 metri piani. Poich\u00e9 \u00e8 la prima finale del giorno, il suo vincitore risulta essere il primo campione olimpico della storia moderna.\nNon ci sono prescrizioni sullo stile: c'\u00e8, per esempio, chi alterna la gamba ad ogni salto, come una normale corsa balzata alternata. Il francese Alexandre Tuff\u00e8re, invece, carica la gamba di stacco e poi ricade su gambe alternate nei primi due salti. Questo stile, molto pi\u00f9 redditizio, gli consente di prevalere sugli altri concorrenti europei. \nAnche James Connolly adotta lo stesso stile. Gli americani lo chiamano \"hop, step and jump\". In prova, per\u00f2, Connolly si accorge che la pedana \u00e8 cos\u00ec soffice che le scarpe rischiano di piantarsi. Decide allora di adottare il vecchio stile irlandese, che non usava pi\u00f9 da quando era ragazzo. Gli bastano due tentativi: vince l'oro con un metro di distacco."}
{"id": "2223414", "revid": "1543377", "url": "https://it.wikipedia.org/wiki?curid=2223414", "title": "Atletica leggera ai Giochi della I Olimpiade - Getto del peso", "text": "La gara di getto del peso dei giochi della I Olimpiade si tenne il 7 aprile 1896 ad Atene, nello Stadio Panathinaiko, in occasione dei primi Giochi olimpici dell'era moderna. Vi parteciparono sette atleti provenienti da quattro nazioni.\nLa gara.\nI migliori atleti al mondo lanciano oltre 13,50 metri. Guardano tutti dall'alto il canadese George Gray e l'irlandese Denis Horgan, che superano i 14 metri. La miglior prestazione del 1895 appartiene a Horgan con 14,580 metri. Nessuno dei due \u00e8 in gara ad Atene.\nDurante la gara, lo statunitense Robert Garrett, che \u00e8 in testa fin dal primo tiro, si avvicina al suo avversario, il greco Miltiad\u012bs Gouskos, e gli spiega la sua tecnica. Gouskos, appreso il nuovo modo di lancio, ne effettua uno talmente buono da rischiare di togliere il primo posto allo statunitense, che vince con un distacco di 19\u00a0cm.\nRisultati.\nSecondo le statistiche pubblicate dalla FIDAL, invece, i partecipanti dopo il 3\u00ba classificato furono:\nMeritano un cenno le motivazioni che hanno portato il quinto classificato a partecipare alle gare di Atene. Il britannico George Stuart Robertson, studente all'Universit\u00e0 di Oxford, aveva letto l'annuncio di un'agenzia turistica per una gita ad Atene con visita alle gare olimpiche. Entusiasta della possibilit\u00e0 di rivivere i fasti dell'antica Olimpia, si era iscritto alle gare del peso e del disco (dove arriv\u00f2 quarto). Concluse i Giochi leggendo un'ode a re Giorgio I di Grecia composta in greco antico su metro pindarico."}
{"id": "2223417", "revid": "1543377", "url": "https://it.wikipedia.org/wiki?curid=2223417", "title": "Atletica leggera ai Giochi della I Olimpiade - Lancio del disco", "text": "La gara di lancio del disco dei giochi della I Olimpiade si tenne il 6 aprile 1896 ad Atene, nello Stadio Panathinaiko in occasione dei primi Giochi olimpici dell'era moderna. Vi parteciparono nove atleti provenienti da sei nazioni.\nIl punto tecnico.\nAi primi Giochi olimpici fu usato un disco di legno del peso di kg 1,923. La tecnica di lancio usata non consisteva, come oggi, nella caratteristica rotazione, ma nella sola torsione del busto, seguendo il modello della statua di Mirone. Per facilitare il movimento degli atleti, gli organizzatori hanno preparato una pedana rialzata (un quadrato di m 2,50).\nMolti dei partecipanti alla competizione non avevano mai lanciato un disco prima di allora: la gara fu disputata per la prima volta in seno a una manifestazione sportiva internazionale. La migliore prestazione mondiale del 1895 era 34,67 m dello svedese Carl-Erik Helgesson (assente ad Atene).\nLa gara.\nSi disputa direttamente la finale, senza turni di qualificazione. Tutti gli iscritti hanno diritto a tre lanci. Poi si stila una classifica. Rimangono i quattro migliori a contendersi le medaglie con due ulteriori lanci a disposizione.\nGli spettatori greci avevano molto a cuore la gara. Panagiotis Paraskevopoulos la condusse fin dalla prima prova, ma lo statunitense Garrett lo beff\u00f2 di venti centimetri all'ultimo lancio.\nRisultati.\nIl britannico George Stuart Robertson, studente all'Universit\u00e0 di Oxford, aveva letto in un'agenzia turistica l'annuncio di una gita ad Atene con visita alle gare olimpiche. Si era pagato il viaggio, aveva gareggiato, oltre che nel lancio del disco, nel tennis. Concluse i Giochi olimpici leggendo un'ode a re Giorgio I di Grecia composta in greco antico su metro pindarico."}
{"id": "2223421", "revid": "161273", "url": "https://it.wikipedia.org/wiki?curid=2223421", "title": "Osservazione di Ganimede", "text": ""}
{"id": "2223422", "revid": "709565", "url": "https://it.wikipedia.org/wiki?curid=2223422", "title": "Tutti in scena con Melody", "text": "Tutti in scena con Melody (\"Maxie's World\") \u00e8 una serie animata statunitense in 32 episodi prodotta da DiC Entertainment. In Italia \u00e8 stata trasmessa in prima TV su Canale 5 nel 1992.\nLa sigla italiana \u00e8 stata scritta da Alessandra Valeri Manera, composta da Ninni Carucci ed \u00e8 cantata da Cristina D'Avena."}
{"id": "2223423", "revid": "124666550", "url": "https://it.wikipedia.org/wiki?curid=2223423", "title": "Goffredo I del Maine", "text": "Origine.\nFiglio secondogenito del futuro conte di Rennes, conte di Le Mans e primo conte del Maine della famiglia dei Rorgonidi, Rorgone I, e di Bichilde, di cui non si conoscono gli ascendenti.\nBiografia.\nNell'856 il re dei Franchi occidentali, Carlo il Calvo, istitu\u00ec il ducato del Maine per suo figlio Luigi il Balbo, col compito di contrastare sia i Bretoni che i Vichinghi. Ovviamente la cosa non piacque al fratello di Goffredo, il conte del Maine, Rorgone II. Goffredo si schier\u00f2 col fratello e, con l'appoggio del re di Aquitania, Pipino II, e del marchese di Neustria, Roberto il Forte si ribellarono e nell'858, Carlo il Calvo fu costretto a rifugiarsi in Borgogna, anche per l'attacco che gli aveva portato suo fratello, il re dei Franchi orientali, Ludovico II il Germanico. Nell'860, fu raggiunto un accordo, e Carlo il Calvo, che gi\u00e0 aveva revocato il ducato del Maine a suo figlio, concesse il perdono a coloro che si erano ribellati, concedendo a Rorgone l'amministrazione del ducato del Maine.\nNell'861, Goffredo per\u00f2 abbandon\u00f2 Carlo il Calvo, per allearsi col re dei Bretoni, Salomone di Bretagna, e nell'862, Goffredo sugger\u00ec a Luigi il Balbo, figlio di Carlo il Calvo, di allearsi con Salomone di Bretagna, ed attaccare Roberto il Forte, che era rimasto fedele a suo padre, Carlo il Calvo. Luigi il Balbo per\u00f2 fu sconfitto e a suo fratello, Rorgone II, che lo aveva seguito nella ribellione, fu revocata l'amministrazione del ducato del Maine in favore di Roberto il Forte.\nSecondo gli Annales Bertiniani, nella primavera dell'863, Rorgone e Goffredo fecero atto di sottomissione al re Carlo che li perdon\u00f2 e a Rorgone rese gli onori revocati.\nNell'865, Goffredo, che minacciava di allearsi a Salomone di Bretagna, da Carlo il Calvo ottenne la nomina a Marchese di Neustria per combattere i Vichinghi, titolo istituito, nell'861 assieme all'altro titolo, marchese di Neustria per combattere i Bretoni, che era appannaggio di Robert il Forte.\nQuando suo fratello, Rorgone, mor\u00ec combattendo contro i Vichinghi, nell'866, e dato che non aveva discendenti, Goffredo gli succedette come conte del Maine.\nGoffredo, nell'877, appoggi\u00f2 la ribellione del conte d'Alvernia, Bernardo, detto Piede di Velluto ed in quello stesso anno mor\u00ec come riportato dal cronista, Flodoardo. Alla morte di Goffredo, dato che i suoi figli erano troppo giovani, i suoi titoli passarono ad un cugino di un ramo laterale della casa dei Rorgonidi, Ragenoldo d'Herbauges.\nDiscendenza.\nNon si conosce il nome e neppure l'origine della moglie, ma Goffredo ebbe due figli: "}
{"id": "2223429", "revid": "767487", "url": "https://it.wikipedia.org/wiki?curid=2223429", "title": "Aykut Er\u00e7etin", "text": "Carriera.\nClub.\nHa iniziato la sua carriera professionale con la Bundesliga tedesca nello , prima di passare al Galatasaray nel 2003, dove \u00e8 stato secondo di Faryd Aly Mondrag\u00f3n per cinque anni, fino a quando non cominci\u00f2 a giocare regolarmente verso la fine della stagione 2007-2008.\nNazionale.\nPrima di lasciare la Germania, Er\u00e7etin aveva gi\u00e0 rappresentato la Turchia a livello di Under-17 e Under-18, e successivamente \u00e8 apparso per la Under-21 e B, le squadre, prima di fare il suo debutto internazionale in una partita amichevole contro Azerbaigian il 12 aprile 2006."}
{"id": "2223435", "revid": "729019", "url": "https://it.wikipedia.org/wiki?curid=2223435", "title": "Episodi di Lipstick Jungle (seconda stagione)", "text": "- Trasmessa in USA: NBC - 24 settembre 2008 - 9 gennaio 2009\n- Trasmessa in Italia: Fox Life - 26 marzo 2009 - 18 giugno 2009 in chiaro su Cielo canale gratuito del digitale terrestre."}
{"id": "2223441", "revid": "33689", "url": "https://it.wikipedia.org/wiki?curid=2223441", "title": "Marco Atilio Regolo (console 294 a.C.)", "text": "Biografia.\nFiglio probabilmente del console omonimo, fu eletto console nel 294 a.C. con Lucio Postumio Megello. Entrambi i consoli vennero comandati di guidare l'esercito romano nel Sannio, perch\u00e9 si riteneva che i Sanniti stessero armando tre eserciti: uno da inviare in Etruria, un secondo in Campania ed il terzo per la difesa del loro territorio.\nGiunto in territorio Sannita, l'esercito romano sub\u00ec un attacco dai nemici, mentre si trovava ancora all'interno dell'accampamento; anche se con difficolt\u00e0, i romani riuscirono a respingere fuori dal castro gli attaccanti.\nQuando seppe che i Sanniti si erano diretti verso Luceria, Atilio vi condusse l'esercito romano, per affrontare quello Sannita. Furono due giorni di battaglia, durissima ed incerta, durante le quali il console dovette minacciare i soldati affinch\u00e9 combattessero. Alla fine la vittoria fu dei romani, seppure a prezzo di gravi perdite tra le loro file. Tanto che al suo ritorno a Roma, gli fu negato il trionfo."}
{"id": "2223447", "revid": "119125301", "url": "https://it.wikipedia.org/wiki?curid=2223447", "title": "Ponte Vecchio (Magenta)", "text": "Ponte Vecchio o Pontevecchio (\"Pont Vegg\" in dialetto milanese, : ) \u00e8 una frazione del comune di Magenta, nella citt\u00e0 metropolitana di Milano, distante circa 2\u00a0km dal capoluogo del comune. Essa consta di 3599 abitanti.\nGeografia fisica.\nGeografia fisica.\nIl borgo di Ponte Vecchio \u00e8 caratterizzato da un ambiente prevalentemente pianeggiante, tipico della Pianura padana, con avvallamenti solo nei pressi del Naviglio Grande e verso la valle del Ticino, prevalentemente adatto a boschi coltivazioni, che occupano quasi i 3/4 del territorio della frazione. Idrograficamente \u00e8 da segnalare la presenza di una grande fonte d'acqua contraddistinta dalla presenza del Naviglio Grande che corre in centro al paese, tagliandolo in due parti.\nGeografia politica.\nIl territorio di Ponte Vecchio confina ad est con Magenta, a ovest col confine piemontese, a nord con la frazione magentina di Ponte Nuovo e a sud con Carpenzago, frazione di Robecco sul Naviglio.\nMagenta \u00e8 il centro di maggior rilievo pi\u00f9 vicino alla frazione.\nStoria.\nDalle origini all'Ottocento.\nL'appellativo di \"Ponte vecchio\" dato alla frazione, viene conferito al borgo per la prima volta nell'Ottocento quando venne per l'appunto costruito un nuovo ponte sul Naviglio Grande che fece s\u00ec che il seicentesco ponte del borgo (oggi noto come Ponte Vecchio) assumesse appunto tale la denominazione per distinguerlo dal ponte nuovo.\nLe prime testimonianze dell'esistenza di un borgo abitato nell'area di Ponte Vecchio risalgono alla prima met\u00e0 del I secolo d.C. come testimoniano i ritrovamenti emersi durante i lavori di scavo e dissodamento eseguiti nel 1896 in localit\u00e0 Cascina Bovisa con anfore, urne cinerarie e monete coniate sotto Tiberio.\nLa frazione ha iniziato infatti il proprio sviluppo agricolo proprio nel XVII secolo, sorgendo attorno al ponte costruito all'epoca dall'amministrazione spagnola del Ducato di Milano, con la costruzione delle prime corti rurali.\nAnche se \u00e8 emerso che i primi insediamenti nell'area risalirebbero perlomeno all'epoca medioevale quando, ancor prima della costruzione di ponte in solido granito, si trovava una passerella di legno, sopravvissuta nei rapporti d'epoca sino al Seicento, con la creazione di un passaggio stabile ed obbligato che collegasse i commerci tra Piemonte e Lombardia, il piccolo borgo conobbe un notevole sviluppo soprattutto agricolo e commerciale, conservando la propria sfera rurale sino al Novecento.\nLa posizione strategica nella Battaglia di Magenta.\nDurante la battaglia di Magenta, la posizione strategica di Pontevecchio fu aspramente disputata dalle contrapposte forze austriache e franco-sarde, che pi\u00f9 volte riuscirono a conquistarla e pi\u00f9 volte dovettero cederla. Era fondamentale per gli austriaci mantenere il controllo dell'abitato di Pontevecchio allo scopo di aver una testa di ponte sulla riva destra del Naviglio Grande e tentare l'aggiramento dello schieramento francese. Allo scopo di rallentare il nemico, l'esercito imperiale giunse a far saltare l'antico ponte seicentesco a due arcate sul Naviglio Grande, dove per\u00f2 i francesi riuscirono a gettare delle predelle per oltrepassare il corso d'acqua.\nOrmai privi delle forze necessarie per l'ennesimo assalto, dopo l'ultima riconquista francese, gli austriaci si affidarono alla personale iniziativa del colonnello Leopold Edelsheim che decise di tentare una carica di cavalleria, nonostante le strade dell'abitato non fossero il terreno adatto a questo tipo di operazione. Sotto il comando di Edelsheim, gli squadroni del 10\u00ba reggimento si lanciarono in una disperata carica all'arma bianca che riusc\u00ec a travolgere le linee nemiche, pagando per\u00f2 un impressionante prezzo di vite umane. Pochissimi tra gli ufficiali dei drappelli tornarono senza ferite. Molti non tornarono.\nSenza il seguito della fanteria austriaca, i varchi causati dalle cariche di cavalleria vennero ben presto richiusi, rendendo vano il sacrificio del 10\u00ba reggimento. In verit\u00e0, la vittoria venne comunque sfiorata, visto che uno degli squadroni penetr\u00f2 tanto in profondit\u00e0 lo schieramento franco-sardo da investire lo stato maggiore del generale Canrobert, riuscendo a eliminare due alti ufficiali. Lo stesso Canrobert si salv\u00f2 miracolosamente, lasciando nelle mani di un ussaro austriaco il colletto della sua divisa, grazie allo scatto e alla fuga repentini del suo cavallo imbizzarrito.\nEdifici Notevoli.\nChiesa Parrocchiale dei Santi Carlo e Luigi.\nLa chiesa Chiesa Parrocchiale dei Santi Carlo e Luigi nacque per sopperire alle esigenze della frazione di Pontevecchio di Magenta, situata molto distante dal centro cittadino. La prima pietra fu posta l'8 settembre 1908 su progetto dell'ingegner Carlo Castiglioni e su incoraggiamento del 1903 del Cardinal Ferrari; a causa della penuria di mezzi e per lo scoppio della Prima guerra mondiale la costruzione della chiesa venne interrotta nel 1913 per poi riprendere intorno al 1923 con alcune modifiche strutturali apportate dall'architetto Cecilio Arpesani; la chiesa venne quindi aperta ai fedeli la notte di Natale del 1928 ed elevata a parrocchia il 21 marzo 1936. Del 1937 \u00e8 invece la posa della prima pietra del campanile.\nLa chiesa parrocchiale, riprende i canoni dello stile neoromanico, con una tipica facciata mista di mattoni e pietre calcaree a creare un gioco di toni chiaroscuri che accolgono il rosone centrale in vetri policromi.\nSempre sulla facciata si trovano dei mosaici che rappresentano i Santi Pietro e Paolo e nella lunetta sopra il portale d'ingresso, leggermente strombato, si trova San Carlo Borromeo con San Luigi Gonzaga nell'atto di comunicare un appestato.\nL'interno, anch'esso in mattoni e pietre calcaree, \u00e8 costituito da un prevalente stile romanico e da un altare in armonia con le decorazioni, realizzato in polvere di marmo con una grande statua rappresentante il Ges\u00f9 del Sacro Cuore. Il soffitto \u00e8 decorato con grandi capriate lignee e l'area del presbiterio \u00e8 illuminata attraverso due grandi vetrate policrome che rappresentano Santa Maria Goretti e San Domenico Savio.\nA completare la struttura, nel giardino presso il tempio cristiano, si trova il campanile, realizzato in mattoni a vista, alla cui base si trova un memoriale dei caduti delle guerre mondiali.\nStoricamente, l'edificio ebbe una certa rilevanza durante la seconda guerra mondiale, quando divenne un nodo della rete clandestina dei partigiani grazie all'operato del coadiutore Virginio Colzani e della 168\u00aa brigata \"Garibaldi\" \nLa chiesa possiede un concerto di 5 campane in Sib2 Maggiore crescente, fuso da Roberto Mazzola di Valduggia (VC) nel 1949. Le campane suonano a sistema ambrosiano e possiedono la tastiera manuale per il \"suono a festa\".\nOratorio della Beata Vergine Maria e memoriale della Battaglia di Magenta.\nNon distante dal medesimo asse della chiesa parrocchiale di Pontevecchio, si trova l'antica chiesa parrocchiale di Ponte Vecchio, dedicata al culto della Beata Vergine Maria. Venne progettato e compiuto da Carlo Giuseppe Merlo prima del 1740. La chiesa corrisponde ai canoni dell'architettura della cultura illuminista. L'edificio si articola su un corpo centrale di forma circolare che si sviluppa a cilindro, ed un corpo d'ingresso di forma quadrangolare che definisce l'accesso alla struttura.\nLa sede della chiesa parrocchiale venne spostata nella nuova chiesa dei Santi Carlo e Luigi edificata nel 1928, di poco distante, quando la precedente divenne insufficiente a contenere il sempre maggiore affluso di fedeli abitanti nella frazione. Essa assunse cos\u00ec il valore di memoriale e cappella dedicata ai defunti della Battaglia di Magenta, che anche a Ponte Vecchio ebbe degli scontri.\nNella piazza antistante, infatti, una colonna granitica ricorda i nomi dei caduti a Ponte Vecchio durante gli scontri del 1859.\nLa chiesa possiede un concerto di 5 campane in Reb4 Maggiore calante; le due campane minori sono originali ed opera di Davide Cobianchi di Milano. Le tre maggiori sono state aggiunte dalla fonderia dei Fratelli Barigozzi qualche anno pi\u00f9 tardi. Le campane suonano a sistema ambrosiano e sono completamente manuali: esse possiedono le corde per il \"suono a concerto\" e la tastiera manuale per il \"suono a festa\".\nOratorio di Santa Maria Assunta (loc. Peralza).\nSituato in localit\u00e0 Peralza, l'Oratorio di Santa Maria Assunta viene citato per la prima volta nella visita vicariale del prevosto di Corbetta, don Giuseppe Rusca, nel 1703, come oratorio privato annesso a villa La Peralza. \nNel 1896, in un'ulteriore visita vicariale, l'oratorio viene trovato ben tenuto e dotato di tutti i suppellettili atti a celebrarvi la messa.\nLa pianta della chiesa \u00e8 di forma ottagonale con una facciata contraddistinta da quattro lesene che sorreggono un timpano, al di sotto del quale si trova un portichetto d'ingresso, aggiunto in epoca successiva a quella dell'erezione dell'intero edificio e per questo considerato architettonicamente spurio. L'illuminazione interna \u00e8 assicurata da tre finestrelle, ognuna aperta su una parete diversa dell'edificio, ad eccezione di quella alle spalle dell'altare che non ha aperture. La chiesa, lateralmente, presenta anche un piccolo campanile.\nL'interno, di stile barocco, \u00e8 articolato su di un'unica navata con un cornicione di opere scultoree che si stagliano lungo tutto il suo perimetro, rappresentanti le effigi di alcuni santi e i misteri dell'Assunzione della Madonna al cielo e la Nativit\u00e0 di Cristo. L'area del presbiterio \u00e8 voltata a botte. L'altare maggiore, realizzato dal medesimo architetto che ha realizzato quello dedicato alla Madonna nella chiesa di San Celso a Milano, \u00e8 separato dal resto della chiesa da piccoli cancelli in legno e da una balaustra marmorea. La scultura della Madonna con Bambino che si trova sopra l'altare maggiore \u00e8 stata sostituita nel 1760 dopo la visita del cardinale Pozzobonelli da quella attualmente presente.\nVilla Castiglioni.\nVilla Castiglioni venne eretta nel primo Seicento su terreni di propriet\u00e0 della famiglia Crivelli, che qui stabil\u00ec una delle proprie residenze magentine.\nL'erezione della costruzione avvenne in un punto strategico per la famiglia, ovvero vicino all'importantissimo ponte costruito sul Naviglio Grande e risalente al 1612 (quello attualmente visibile risale al 1859 e venne ricostruito dopo la famosa Battaglia di Magenta, che coinvolse anche questi luoghi)\nLa villa venne successivamente venduta alla curia milanese nel 1637 che ne fece una residenza estiva per gli arcivescovi.\nLa villa pass\u00f2 nel 1799 (con la secolarizzazione dei beni ecclesiastici della chiesa milanese) alla famiglia Castiglioni, e fu protagonista anche dei tragici eventi della Battaglia di Magenta, ospitando Napoleone III che dalla torretta della villa osserv\u00f2 lo svolgersi dello scontro il 4 giugno 1859.\nAttualmente la villa \u00e8 sede del Parco naturale lombardo della Valle del Ticino.\nVilla Arrigoni (detta \"La Peralza\", loc. Peralza).\nCostruita dalla famiglia Arrigoni a partire dal 1646, la villa probabilmente venne fatta sorgere su una struttura preesistente. La propriet\u00e0 venne acquisita da Giovanni Stefano e Gerolamo Clerici di Milano che iniziarono la costruzione dello stabile. Alla morte del primo fratello senza eredi, si trov\u00f2 erede il secondo fratello, il quale alla sua morte nomin\u00f2 suo erede il nipote conte Alessandro Cicogna con l'onere, per\u00f2, di adottare il cognome Clerici e di trasmetterlo ai suoi discendenti. Nell'Ottocento pass\u00f2 di propriet\u00e0 al facoltoso industriale gallaratese Andrea Ponti per poi essere venduta a privati. \nLa villa La Peralza ha una configurazione strutturale basata sull'edificio padronale con struttura a U che si sviluppa su due piani con due ali verso la strada di altezza minore e destinati a rustici. La villa \u00e8 stata realizzata in mattoni a vista con alcuni inserti in acciottolato. La facciata principale \u00e8 contraddistinta da un portico tripartito con colonne granitiche bipartite. Attualmente accoglie la sede di un club sportivo.\nRiserva Naturale \"La Fagiana\".\nNel corso dell'Ottocento, nell'area di territorio comunale compreso tra la frazione di Ponte Nuovo di Magenta ed il fiume Ticino, a circa 200 metri dallo storico ponte che unisce il Piemonte e la Lombardia, venne costruita una riserva di caccia per re Vittorio Emanuele II di Savoia, pi\u00f9 nota col nome di \"La Fagiana\". Questa era un grandioso complesso al centro di un'altrettanto maestosa tenuta di caccia che si estendeva per 1574 ettari (15,74 km\u00b2) sino al territorio comunale di Robecco sul Naviglio (frazione di Casterno). Successivamente il complesso venne venduto al commendator Peretti. Il 4 gennaio 1944 una bomba colp\u00ec in pieno la villa, lasciando in piedi solo la foresteria e alcuni fabbricati di servizio che si trovavano a debita distanza dal punto dell'impatto.\nNell'immediato dopoguerra, \"La Fagiana\" divenne sede di uno dei pi\u00f9 importanti campi profughi italiani per l'accoglienza degli ebrei europei sopravvissuti alla Shoah, provenienti in gran parte dall'Europa dell'est a causa delle recrudescenze di diversi \"pogrom\" che subirono in patria. Molti di questi avevano come direzione delle loro migrazioni mete come Inghilterra, Canada e Stati Uniti, oppure la Palestina. Dal campo del \"La Fagiana\", diretto da Yehuda Arazi, i profughi venivano poi destinati dapprima in Liguria e poi verso le loro destinazioni finali.\nDopo la fine di queste operazioni, il complesso della villa cadde in disuso e rimase semi-abbandonato sino al 1984 quando il tutto venne acquistato dal Parco del Ticino per farne una riserva naturale. Attualmente, le parti della villa sopravvissute ai bombardamenti sono state restaurate ed ospitano un interessante Museo del Bracconaggio che racconta la storia della caccia nel Ticino dal XV secolo sino ai giorni nostri. Le zone boschive sono corredate di stupendi viali per il passeggio e per le uscite in bicicletta.\nScuola dell'infanzia \"Giuseppe Fornaroli\".\nLa scuola materna fu acquistata dall'Ente che gestiva anche la scuola \"Giacobbe\" di Magenta nel 1908 per la somma di Lire 12.510, grazie alla donazione del benefattore di cui porta il nome.\nFu inaugurata nel 1914 ed \u00e8 tuttora in funzione.\nCultura.\nNella frazione \u00e8 attivo il Corpo Musicale \"Santa Cecilia\". Istituito nel 1930, esso continua ancora oggi la propria tradizione musicale proponendo brani storici, vecchi e nuovi per la cittadinanza.\nSport.\nDal 2017, la frazione di Ponte Vecchio di Magenta ospita la squadra di calcio A.S.D. Pontevecchio, risultata dalla fusione tra l'A.C. Buscate e la Scuola calcio Magenta 2008. La societ\u00e0 nasce sulle ceneri della precedente U.S. Pontevecchio, attiva sino agli anni '90."}
{"id": "2223451", "revid": "339392", "url": "https://it.wikipedia.org/wiki?curid=2223451", "title": "DPTS", "text": ""}
{"id": "2223468", "revid": "899609", "url": "https://it.wikipedia.org/wiki?curid=2223468", "title": "Tullio Telmon", "text": "Biografia.\nLaureatosi in Lettere presso l'Universit\u00e0 di Torino nel 1966, \u00e8 stato dapprima funzionario scientifico all'Universit\u00e0 di Amsterdam (1967-1968), poi professore all'Accademia di belle arti di Amsterdam (1969-1972).\nRientrato in Italia, ha lavorato all'Ateneo torinese, prima come borsista (1972-1976), poi come contrattista (1976-1980) e ricercatore (1980-1987). \u00c8 stato poi professore associato presso l'Universit\u00e0 \"Gabriele D'Annunzio\" di Chieti, dove ha diretto l'Istituto di glottologia (1988-1994).\nDal 1994 \u00e8 professore ordinario presso l'Universit\u00e0 di Torino, dove insegna Dialettologia e Dialettologia italiana. Ricopre gli incarichi di direttore del Dipartimento di Scienze del linguaggio e letterature moderne e comparate (1994-2000 e 2006-) e della Scuola di dottorato in Scienze del linguaggio e della comunicazione (2006-), nonch\u00e9 di membro del Senato accademico (2003-).\nFa parte dei comitati editoriali e scientifici di riviste nazionali e internazionali come \"Bollettino dell'Atlante Linguistico Italiano\", \"Rivista Italiana di Dialettologia\", \"Nouvelle Revue d'Onomastique\" e \"La France latine. Revue d'\u00e9tudes d'oc\" e partecipa all'Atlante linguistico ed etnografico del Piemonte occidentale (ALEPO), all'Atlante linguistico italiano (ALI) e al \"Centre d'etudes francoproven\u00e7ales\" \"Ren\u00e9 Willien\".\nDall'ottobre 2007 \u00e8 presidente della Societ\u00e0 di Linguistica Italiana."}
{"id": "2223473", "revid": "116532945", "url": "https://it.wikipedia.org/wiki?curid=2223473", "title": "Grasso di foca", "text": "Il grasso di foca \u00e8 una sostanza di origine animale utilizzata in vari settori e con varie applicazioni.\nViene utilizzato per ammorbidire e ridurre le crepe o le abrasioni delle calzature soprattutto sportive, o come impermeabilizzante di pellami. Il grasso di foca viene particolarmente utilizzato da cacciatori, escursionisti, pescatori, militari ecc. poich\u00e9 \u00e8 un'ottima sostanza che va ad agire sulle pelli di scarponi, stivali, anfibi rendendoli pi\u00f9 morbidi e comodi da calzare, specialmente se nuovi.\nViene anche utilizzato come cosmetico per combattere il gelo e in composti da applicare sui capelli per tenere l'acconciatura in acqua (nuoto sincronizzato).\nUtilizzo.\nPer applicare del grasso di foca su degli stivali \u00e8 necessario un panno di lana (un calzino \u00e8 perfetto). Dopo aver impregnato leggermente il panno nella sostanza potete passarlo leggermente sul vostro pellame che va dopodich\u00e9 lasciato a riposo ad asciugare."}
{"id": "2223476", "revid": "196390", "url": "https://it.wikipedia.org/wiki?curid=2223476", "title": "Volume Snapshot Service", "text": ""}
{"id": "2223477", "revid": "599013", "url": "https://it.wikipedia.org/wiki?curid=2223477", "title": "Vss", "text": ""}
{"id": "2223487", "revid": "921573", "url": "https://it.wikipedia.org/wiki?curid=2223487", "title": "Anja Rubik", "text": "Biografia.\nNata in Polonia da genitori veterinari, all'et\u00e0 di 5 anni si trasferisce con la famiglia in Grecia, poi successivamente in Canada, Sudafrica e Francia. Qui, a Parigi, intraprende la carriera di modella durante i periodi di vacanza e dopo il diploma intraprende la professione di modella a tempo pieno. I genitori vivono attualmente in Polonia.\nDopo una lunga frequentazione si fidanza ufficialmente col modello serbo Sasha Knezevi poco prima del natale 2010, la coppia si sposa 16 luglio 2011 a Deia, Maiorca, con un abito disegnato per lei da Emilio Pucci. Nell'ottobre 2015 la modella annuncia la separazione dal marito e successivamente il divorzio.\nCarriera.\nLa Rubik comincia la propria carriera di top model internazionale nei primi anni 2000, subito dopo essersi diplomata, e da quel momento \u00e8 apparsa sulle copertine di diverse importanti riviste di moda, come \"Vogue\", \"Num\u00e9ro\", \"Flair\", \"Nylon\", \"Elle\", \"Harper's Bazaar\" (di quest'ultima \u00e8 una delle modelle predilette) e molte altre. \nInoltre la Rubik, dal 1999 al 2010, ha sfilato ininterrottamente tra New York, Londra, Milano e Parigi per tutte le pi\u00f9 importanti case di moda al mondo tra cui: Givenchy, Chlo\u00e9, Christian Dior, Herm\u00e8s, Valentino, Oscar de la Renta, Chanel, Alberta Ferretti, Balenciaga, Vivienne Westwood, Louis Vuitton, Dolce &amp; Gabbana, Prada, Gucci, Versace, Fendi, Paco Rabanne, Calvin Klein, Ralph Lauren, Donna Karan, Yves Saint Laurent, Roberto Cavalli, Missoni, Paul Smith, Moschino, Marc Jacobs, Jean Paul Gaultier, John Galliano, Karl Lagerfeld, Blumarine e moltissime altre.\nLa Rubik \u00e8 anche stata la testimonial per le campagne pubblicitarie di Chlo\u00e9, Oscar de la Renta, Christian Dior, Chanel, Bottega Veneta, Giorgio Armani, Emanuel Ungaro, Valentino, Dolce &amp; Gabbana, Dsquared\u00b2, Belstaff, Gianfranco Ferr\u00e9, Versace, Jimmy Choo, Tod's, Escada, Est\u00e9e Lauder, Gap, Giuseppe Zanotti e moltissime altre ancora.\nNel 2005 il sito \"style.com\" la cita come una delle nuove star delle passerelle internazionali.\nNel 2008 la Rubik diventa il volto della campagna pubblicitaria del profumo Chlo\u00e9, insieme alle attrici Chlo\u00eb Sevigny e Cl\u00e9mence Po\u00e9sy. Nell'aprile dello stesso anno la rivista \"Vogue Francia\" la cita come una delle nuove top model internazionali.\nNel 2009 diventa il nuovo volto della campagna pubblicitaria di Armani Code e continua ad essere richiesta in passerella dai maggiori stilisti.\nDal 2009 al 2011 sfila per Victoria's Secret.\nNel 2010 continua a sfilare per importanti stilisti in tutto il mondo e diventa testimonial delle campagne pubblicitarie \"autunno/inverno 2010.11\" di Fendi, Lanvin, Gap, Giuseppe Zanotti, Equipment e delle fragranze \"Fan di Fendi\" di Fendi e \"Close\" di Gap.\nRinnova inoltre il contratto come testimonial del profumo di Chlo\u00e9.\nIl sito \"models.com\" la riporta alla posizione numero 3 nella classifica delle 50 top model attualmente pi\u00f9 importanti al mondo e alla posizione numero 23 nella classifica delle 25 top pi\u00f9 pagate al mondo.\nNel 2014 viene scelta come testimonial del profumo \"Signorina Eleganza\" di Salvatore Ferragamo."}
{"id": "2223507", "revid": "1543377", "url": "https://it.wikipedia.org/wiki?curid=2223507", "title": "Medeski Martin and Wood", "text": "Il trio Medeski Martin and Wood, formato da John Medeski (tastiere, organo, pianoforte), Billy Martin (batteria, percussioni) e Chris Wood (basso, contrabbasso), nasce in un quartiere di Brooklyn (N.Y.), chiamato D.U.M.B.O. (Down Under the Manhattan Bridge Overpass) nel 1991.\nLa loro musica ha cercato sempre di riflettere la loro personalit\u00e0, individualmente e collettivamente. Il trio inizia sperimentando moderni hip-hop beats, passando per ritmi swing, hard e jazz che, rimanendo essenzialmente semplici ed impulsivi, danno ampia possibilit\u00e0 ai musicisti di creare suoni ipnotici derivanti da improvvisazioni e armonie. \"All'inizio, eravamo guidati dall'istinto\", dice Wood, \"abbiamo un naturale affiatamento, come pubblico e come musicisti, e ci lasciamo trasportare dovunque voglia\".\nIl loro album di debutto \u00e8 \"Notes from the underground\" (1992), inciso indipendentemente alla Hap-Jones records, passo obbligato dopo i numerosi concerti nei club di New York.\nAttualmente, ancora attivissimi, contano 19 album come MMW (gli ultimi 3, tutti nel 2008) innumerevoli progetti musicali e dimostrativi sia come collettivo ma anche singolarmente."}
{"id": "2223509", "revid": "702184", "url": "https://it.wikipedia.org/wiki?curid=2223509", "title": "Leggende sugli sciamani siberiani", "text": "Le Leggende sugli sciamani siberiani \u00e8 un saggio di Luciana Vagge Saccorotti, ricercatrice e studiosa dei popoli aborigeni artici e subartici.\nLe leggende descritte in questo saggio hanno come protagonisti gli antichi sciamani, con le loro credenze, le pratiche religiose, le tecniche magico-rituali, estatiche ed etnomediche riscontrabili nella cultura e nella tradizione siberiana.\nIntroduzione.\nNell'introduzione del saggio l'autrice descrive lo sciamanesimo siberiano; l'origine storica russo-tungusa del termine sciamano; le caratteristiche storico-geografiche di quattro popoli della famiglia linguistica altaica (gli Jakuti, i Buriati, la trib\u00f9 tungusa degli Evenki e gli Altaici); la vocazione sciamanica; la funzione degli spiriti ausiliari degli sciamani; i costumi indossati, i copricapi e gli oggetti ornamentali; gli strumenti utilizzati come i tamburi, gli specchi e i bastoni; le funzioni principali degli sciamani, come la guarigione del malato e l'accompagnamento dell\u2019anima del defunto nel regno dei morti. \nRiassunto dei capitoli.\nCapitolo 1 - (Testimonianze sulla divinizzazione degli sciamani)..\nL'autrice descrive il rinnovo della sepoltura degli sciamani. Il cadavere \u00e8 posizionato nel cavo di un ceppo di un albero e le sue ossa devono essere alzate tre volte nel corso del tempo, ogni volta che muore un parente dello sciamano, prima di essere definitivamente sotterrate. Il rito prevede il sacrificio di un animale, come un cavallo o una mucca.\nCapitolo 2 - (Miti sulla nascita degli sciamani)..\nIl mito sullo sciamano \"\"D\u017eannaj-By\u010dykyj\" narra dell'incontro tra una fanciulla ed il primogenito di un'antica divinit\u00e0 iacuta che vive nel Mondo di Sopra, a cui segue il concepimento di due bambini, futuri sciamani. Il fratello minore viene ucciso dallo spirito del vaiolo che invece viene sopraffatto in un combattimento dal fratello maggiore. Dopo questa sconfitta lo spirito promette di non diffondersi pi\u00f9 tra il popolo.\nIl mito sullo sciamano \"Abaasy-Ojuna\"\" descrive il suo aspetto deforme avuto alla nascita. Sin dall'infanzia diventa sciamano ed esegue le sedute verso lo spirito che danneggia irreparabilmente i vitelli, durante le quali prega lo spirito di sua madre in grado di impedire o meno la diffusione delle malattie tra gli animali. Dopo la sua morte lo sciamano viene visto dalla gente volare e suonare il tamburo.\nCapitolo 3 - (L'idea della discendenza divina)..\nLa leggenda \"Il figlio del Dio \"Uluu-Tojon\"\" racconta come il protagonista diventi ladro di cavalli dopo aver ascoltato il canto di una voce femminile proveniente da una nuvola e aver ricevuto dal cielo alcune lunghe redini, tramite le quali cattura gli animali.\nLa leggenda \"Il figlio di un Dio \"Bianco\" e quello di un Dio \"Nero\"\" si basa sui rapporti fra due famiglie benestanti, che si accordano per un matrimonio. Il padre della sposa per\u00f2 esige in dono una grande dote, comprendente anche uno stallone. Proprio il possesso di questo stallone causa disgrazie tra le due famiglie e conflitti tra le divinit\u00e0.\nCapitolo 4 - (La malattia e il delirio degli sciamani)..\nNella leggenda \"Il posseduto dagli spiriti degli sciamani\" il narratore iacuto descrive la febbre alta causata dalla sua malattia, durante la quale incontra due sciamani che lo fanno viaggiare, danzando, verso il Mondo di Sopra, che \u00e8 paradisiaco. Nel Mondo di Sopra gli spiriti constatano il degrado del Mondo di Mezzo (la terra) e decidono di purificarlo grazie all'invio di numerosi sciamani. Una volta terminata la benedizione degli sciamani, il protagonista guarisce dalla malattia.\nAltri racconti narrano le follie, le crisi di canto isterico degli sciamani ammalati, a causa della discesa degli spiriti dei loro antenati, che entrano nei corpi degli sciamani.\nIn base ad alcune leggende lo sciamano malato per guarire deve pagare un riscatto che consiste nella morte di alcuni suoi consanguinei.\nAltre leggende narrano che lo sciamano malato, durante uno stato simile al sonno, osserva il rito della dissezione e spartizione del suo corpo, e guarisce solamente quando il suo corpo \u00e8 stato distribuito ai demoni e agli spiriti maligni.\nCapitolo 5 - (L'albero, gli animali e gli uccelli nei miti degli sciamani)..\nLe leggende ci informano che gli sciamani vengono allevati sugli alberi da un archetipo-animale chiamato \"madre-animale\", che gli appare alla nascita, durante la dissezione del suo corpo e alla morte. Pi\u00f9 forte \u00e8 lo sciamano, pi\u00f9 in alto viene allevato sull'albero. La fase della dissezione del corpo stabilisce quali malattie potr\u00e0 guarire, in futuro, lo sciamano durante le sue sedute. La \"madre-animale\" pu\u00f2 essere, a seconda della tradizione, un uccello, un alce, un capriolo, un orso, un toro o una renna.\nCapitolo 6 - (L'iniziazione degli sciamani)..\nLe leggende sulle iniziazioni degli sciamani ci portano a conoscenza di come debba essere istruita l'anima del futuro sciamano dal maestro. Il futuro sciamano viene condotto nel Mondo di Sotto dove vede le strade che conducono alle fonti di tutte le malattie. Dopo essere stato nel Mondo di Sopra avviene il rito della dissezione del suo corpo. Gli sciamani devono essere iniziati grazie all'aiuto degli spiriti maligni o di quelli benigni.\nCapitolo 7 - (Leggende sugli antichi sciamani)..\nLa leggenda intitolata \"Lo sciamano \"Syngaaga-Suoch\"\" narra che il protagonista \u00e8 chiamato \"lo sciamano senza mascelle\" perch\u00e9 viene catturato per ben tre volte e fatto a pezzetti da un malintenzionato e miracolosamente risuscita, ma al posto delle sue mascelle bruciate gli vengono inserite quelle di un vitello. Questo sciamano ha vissuto a lungo ed in punto di morte ha chiesto di essere portato alle foci del fiume Botoma (affluente del Lena) dove \u00e8 morto. Ancora oggi, secondo la leggenda, gli abitanti di Botoma cercano di non incitare le mucche a muggire per timore di attivare lo spirito dello sciamano.\nLa leggenda intitolata \"Lo sciamano \"Bjukes-Jullejeen\"\" narra che durante un terribile temporale il protagonista, che fino ad allora aveva avuto una vita normale, viene colpito da un fulmine e ridotto in briciole. Sembrava morto, ma invece dopo poco tempo si mostra, a suo dire risorto, in bella forma grazie al dio del tuono e del fulmine \"Sjujule-Chaan\". Il Dio ha dissezionato il suo corpo e lo ha fatto rinascere sciamano. \"Bjukes-Jullejeen\" aveva un fratello anche lui sciamano ed era figlio di un altro leggendario sciamano.\nCapitolo 8 - (I miracoli degli sciamani)..\nLa leggenda \"I miracoli dello sciamano \"Kjustech\"\" narra delle apparizioni di un fuoco realizzato dallo sciamano, e caratterizzato dalla funzione di indicare la strada da percorrere alle persone che si erano perse ed erano infreddolite. Lo sciamano ha guarito, secondo la leggenda, un malato di mente toccandogli il corpo con il mazzuolo del tamburo.\nNei \"I miracoli degli sciamani \"Ka\u010dikat\" e \"Solkolloch\"\" gli sciamani camminano sulle acque del fiume Lena e guariscono un malato posseduto dagli spiriti.\n\"I miracoli dello sciamano \"\u010cuu\u010dugus\"\" descrive la risurrezione di una donna di Jakutsk. Anche la leggenda \"La resurrezione dei morti\" ci informa sulla risurrezione di un uomo di Jakutsk.\nLa leggenda \"La guarigione dalla sterilit\u00e0\" ci mette a conoscenza delle invocazioni e preghiere degli sciamani a numerose divinit\u00e0 per guarire dalla sterilit\u00e0 una donna sessantenne.\nNel \"Rito per suscitare la passione sessuale\" lo sciamano si rivolge agli spiriti della Terra per inviare alle donne, partecipanti alla seduta, la forza della passione sessuale e della riproduzione.\nCapitolo 9 - (Analogie buriate e tunguse)..\nGli sciamani buriati vengono istruiti dagli spiriti degli antenati, dopodich\u00e9 la carne dei futuri sciamani viene cotta per agevolare il trasferimento delle conoscenze.\nI tungusi si ammalano di malattie mentali prima di diventare sciamani, ed in questa fase gli spiriti degli sciamani morti dissezionano il corpo del futuro sciamano e lo mangiano crudo.\nCapitolo 10 - (La Kamlan'e e altri riti sciamanici)..\nIl capitolo descrive la fasi di una seduta sciamanica (Kamlan'e), dalla vestizione al suono del tamburo in un crescendo di ritmo e intensit\u00e0, dai canti, salti e balli con i quali lo sciamano viaggia verso il cielo alle preghiere. In questa tecnica dell'estasi raggiunge l'ultimo livello e viene a conoscenza della decisione del Dio supremo e del sacrificio da fare per guarire il malato, oltrech\u00e9 di informazioni sugli avvenimenti futuri."}
{"id": "2223512", "revid": "709565", "url": "https://it.wikipedia.org/wiki?curid=2223512", "title": "Chiudi gli occhi e sogna - Little Rosey", "text": "Chiudi gli occhi e sogna \u2013 Little Rosey (\"Little Rosey\") \u00e8 un cartone animato prodotto da Little Rosey Productions, Inc. e Nelvana."}
{"id": "2223515", "revid": "228587", "url": "https://it.wikipedia.org/wiki?curid=2223515", "title": "Cupido pizzica cuori", "text": " \u00e8 un anime televisivo seriale realizzato da B Factory e Group TAC con la collaborazione della Satelight, alla sua prima produzione, e prodotto da Susumu Matsushita Corporation, B2 Production e Saban Entertainment. \u00c8 la prima serie animata giapponese creata utilizzando prevalentemente immagini generate al computer.\nIn Italia, la serie \u00e8 stata trasmessa nel 1997 su Italia 1, ma \u00e8 stata interrotta dopo pochi episodi a causa degli scarsi ascolti, per poi essere replicata su Fox Kids. Anche negli Stati Uniti l'anime ha avuto un basso indice di ascolto.\nTrama.\nLa storia combina miti greci con avventure contemporanee. Il protagonista \u00e8 un bambino alato, che vuole diventare un cupido. Tenta quindi di superare le prove che gli dei gli sottopongono e si diverte a fare innamorare le persone."}
{"id": "2223516", "revid": "72396", "url": "https://it.wikipedia.org/wiki?curid=2223516", "title": "Franti\u0161ek Sehling", "text": "Come il fratello maggiore Josef Anton\u00edn, studi\u00f2 musica a Praga ed a partire dal 1741 fu attivo come cantante nella cappella della Cattedrale di San Vito a Praga. Nel 1743 richiese e ottenne la possibilit\u00e0 di sostituire nella posizione di primo violinista il fratello quando costui era assente. Dal 1771 fece parte dei coristi anziani."}
{"id": "2223521", "revid": "228587", "url": "https://it.wikipedia.org/wiki?curid=2223521", "title": "Castillo de Teayo", "text": ""}
{"id": "2223522", "revid": "107730644", "url": "https://it.wikipedia.org/wiki?curid=2223522", "title": "David Ellis (scrittore)", "text": "Biografia.\nScrittore di romanzi thriller e polizieschi, David Ellis \u00e8 cresciuto a Downers Grove, Illinois, sobborgo di Chicago. Ha lavorato sia nel settore pubblico sia in quello privato fin dal conseguimento del titolo di avvocato presso la Northwestern Law School nel 1993.\nAttualmente vive a Springfield, con sua moglie Susan e sua figlia Abigail; esercita a Chicago, dove \u00e8 partner di uno studio legale e consulente della Camera dei deputati dell'Illinois.\nAmante della corsa, ha gi\u00e0 disputato alcune maratone.\nIl suo primo libro, \"L'uomo nascosto\" (\"Line of Vision\"), ha vinto l'Edgar Award, uno dei pi\u00f9 prestigiosi premi del settore, nel 2002 per la categoria \"Migliore primo romanzo di un autore statunitense\". Le sue opere sono state tradotte in italiano, giapponese, tedesco, olandese, polacco, cecoslovacco, bulgaro e spagnolo.\nOpere.\nTrame.\nLibri tradotti in italiano\n2001 \u2013 L'uomo nascosto\nMentre, come ogni sera, spia la finestra dell'amante per sapere quando potr\u00e0 andare da lei, Marty Kalish assiste a una violenta lite tra la donna e il marito. Quando ode degli spari, Marty interviene. Ma ormai il rivale \u00e8 morto. Occultato il cadavere, i due amanti si costruiscono un alibi di ferro. Ma dopo i primi interrogatori spunta un anonimo testimone: per proteggere Rachel, Marty si accusa dell'omicidio. Indiscrezioni giornalistiche rivelano che al processo la donna testimonier\u00e0 contro il proprio amante. Marty riesce per\u00f2 a difendersi da queste accuse e a demolire le prove portate dall'anonimo testimone. Ma la sua intricata storia non si conclude nemmeno dopo il proscioglimento...\n2003 \u2013 La lettera\nJon Soliday \u00e8 un giovane legale che lavora nello staff del senatore Grant Tully, star emergente del partito Democratico e suo amico d'infanzia. I due condividono molti successi politici, ma anche un oscuro segreto legato al loro passato: nell'estate del '79, durante una festa a base di sesso e droga, una ragazza \u00e8 morta in circostanze misteriose e Jon - che era con lei - non \u00e8 stato coinvolto solo grazie ai buoni uffici dell'amico influente. Soliday non ricorda nulla, non sa se e quanto sia implicato nella faccenda, ma per tutto questo tempo ha convissuto con un'ombra nell'anima. Un'ombra che si fa concreta pi\u00f9 di vent'anni dopo, quando Jon riceve una lettera scritta da qualcuno che dimostra di conoscere molti particolari di quell'episodio.\n2005 \u2013 Doppia trappola\nUn ragazzo cammina lungo una strada seguito da un'autopattuglia. A un tratto comincia a correre, uno dei due agenti lo insegue. Poi uno sparo e l'agente giace a terra morto. Per Alex si mette male: la vittima era un poliziotto, fratello di due poliziotti, mentre lui \u00e8 uno spacciatore di cocaina, vive in una famiglia adottiva, con una madre alcolizzata e un \"fratello\" che ogni tanto lo tira fuori dai guai. Si rivolge allora a Shelly Trotter, avvocatessa specializzata nella difesa dei minori, che gi\u00e0 in passato si era occupata di lui...\n2013 \u2013 Il colpevole. Verdetto finale\nJason Kolarich aveva tutto: una brillante carriera di avvocato, una moglie splendida e una figlia adorabile. Poi non gli \u00e8 rimasto niente. Mentre lui vinceva in aula il caso pi\u00f9 eclatante degli ultimi anni, un tragico incidente gli strappava via la famiglia, trascinandolo in una spirale di sensi di colpa e rimpianti. In poco tempo, la gloria e la fama hanno quindi lasciato il posto all'anonimato e alla mediocrit\u00e0. In una situazione del genere, sarebbe da pazzi rifiutare una cifra da capogiro - 150.000 dollari - per assumere la difesa in un caso di omicidio. Ma ci sono molti punti oscuri: i soldi gli sono stati offerti da un certo Mr Smith, un uomo misterioso dal cognome fin troppo comune; l'imputato \u00e8 Sammy Cutler, un suo vecchio amico d'infanzia, che non ha mai avuto un soldo in tasca e con il quale ha un conto in sospeso; e, soprattutto, le prove in mano all'accusa sono schiaccianti. Sammy, infatti, si \u00e8 vendicato dell'uomo che, molti anni prima, era stato sospettato di aver rapito e fatto sparire la sua sorellina. Perch\u00e9 allora ingaggiare proprio lui? E chi ha interesse a salvare Sammy dalla pena di morte? Jason scoprir\u00e0 presto che quel caso nasconde molti segreti e che la verit\u00e0, a volte, \u00e8 meglio che rimanga sepolta, per sempre..."}
{"id": "2223525", "revid": "2091899", "url": "https://it.wikipedia.org/wiki?curid=2223525", "title": "Particella virus-simile", "text": "Le particelle virus-simili (note come VLP: virus-like particles) assomigliano a virus, ma non sono infettive, perch\u00e9 non contengono alcun materiale genetico virale. L'espressione di proteine virali strutturali, come quelle per il pericapside o il capside, possono provocare l'auto-assemblaggio di particelle virus-simili. VLP derivate dal virus dell'epatite B sono state descritte oltre 40 anni fa nel siero di un paziente. Pi\u00f9 recentemente, le VLP sono state prodotte dai membri di una vasta gamma di famiglie di virus, in particolare Parvoviridae (ad esempio virus adeno-associati), Retroviridae (ad esempio HIV), e Flaviviridae (ad esempio virus dell'epatite C). Le VLP possono essere prodotte in una variet\u00e0 di sistemi di coltura di cellule comprese cellule di mammifero, di insetto, di lievito e di piante.\nApplicazioni.\nLe VLP sono spesso utilizzate negli studi per identificare i componenti delle proteine necessarie per l'assemblaggio virale e come uno strumento utile per lo sviluppo di vaccini. Le VLP contengono una gran quantit\u00e0 di proteine virali superficiali che possono suscitare forti risposte immunitarie delle cellule B e T. Pi\u00f9 recentemente, le VLP sono state utilizzate per sviluppare un vaccino pre-clinico contro il virus Chikungunya.\nGli sforzi della terapia genica sulle particelle virus-simili per utilizzarle come sistema di trasporto di geni o di altre terapie.\nVaccini per l'influenza.\nLa ricerca suggerisce che i vaccini VLP contro il virus dell'influenza potrebbero fornire la pi\u00f9 forte e pi\u00f9 duratura protezione contro i virus influenzali rispetto ai vaccini convenzionali. Importanti case farmaceutiche hanno iniziato studi clinici per i loro vaccini antinfluenzali a base di particelle virus-simili.\nLipoparticelle.\nRecemente, una particella virus-simile specializzata, chiamata \"lipoparticella\", \u00e8 stata sviluppata per aiutare lo studio delle proteine integrali di membrana. Le lipoparticelle sono VLP stabili, altamente purificate e omogenee che sono state progettate per contenere alte concentrazioni di una proteina di membrana di interesse conformazionalmente intatta. Le proteine integrali di membrana sono coinvolte in diverse funzioni biologiche e sono bersaglio di quasi il 50% degli attuali farmaci terapeutici. Tuttavia, a causa dei loro domini idrofobici, le proteine di membrana sono difficili da manipolare al di fuori delle cellule viventi. Le lipoparticelle possono contenere molti tipi di proteine di membrana, tra cui i recettori accoppiati a proteine G (GPCR), canali ionici e pericapsidi. Le lipoparticelle forniscono una piattaforma per numerose applicazioni tra cui lo screening degli anticorpi, produzione di immunogeni, e l'analisi dei leganti"}
{"id": "2223526", "revid": "287204", "url": "https://it.wikipedia.org/wiki?curid=2223526", "title": "Morgane Dubled", "text": "Carriera.\nLa Dubled viene notata all'et\u00e0 di 16 anni dall'agente Simon Chafik nella sua citt\u00e0 natale, Nizza. Dopo aver firmato un contratto con l'agenzia \"Elite Model Management\", per\u00f2 la Dubled lascia l'attivit\u00e0 che non le stava dando soddisfazioni, per concentrarsi sugli studi. Dopo il diploma, Morgane Dubled, studia medicina a Parigi lavorando come modella, inizialmente part time per pagarsi gli studi, ed in seguito intraprendendola come vera e propria carriera.\nDebutta sulle passerelle dell'alta moda nella stagione autunno/inverno 2004, e da quel momento diventa popolarissima nella scena della moda mondiale. Ha sfilato per Armani, Calvin Klein, Chanel, Christian Lacroix, Dolce &amp; Gabbana, Dior, Elie Saab, Emanuel Ungaro, Fendi, Gucci, Herm\u00e8s, Jean-Paul Gaultier, John Galliano, Lacoste, Lanvin, Kenzo, Marc Jacobs, Marc by Marc Jacobs, Michael Kors, Nina Ricci, Ralph Lauren, Sonia Rykiel, Stella McCartney, Versace, e Viktor &amp; Rolf, fra gli altri.\nMorgane Dubled \u00e8 inoltre apparsa sulla copertina di \"Vogue Russia\" ed \u00e8 stata la testimonial di Dior, Dolce &amp; Gabanna, Just Cavalli, Jean-Paul Gaultier e Rochas (in una campagna pubblicitaria diretta da Bruno Aveillan). Dal 2005 al 2008 ha partecipato anche alle sfilate di \"Victoria's Secret\"."}
{"id": "2223529", "revid": "599013", "url": "https://it.wikipedia.org/wiki?curid=2223529", "title": "Chiesa di San Michele Arcangelo (Rapallo)", "text": "La chiesa di San Michele Arcangelo \u00e8 un luogo di culto cattolico situato nella frazione di San Michele di Pagana, in via Prelo 1, nel comune di Rapallo nella citt\u00e0 metropolitana di Genova. La chiesa \u00e8 sede della parrocchia omonima del vicariato di Rapallo-Santa Margherita Ligure della diocesi di Chiavari.\nStoria.\nSecondo una lapide, esposta presso l'edificio, la prima datazione della chiesa \u00e8 risalente al 1133.\nNel 1581 sub\u00ec le prime modifiche alla struttura e maggiormente nel 1604 grazie alla donazione da parte della Repubblica di Genova di alcuni fondi per le ristrutturazioni. Un sostanziale intervento, che interess\u00f2 la chiesa e il campanile, si ebbe ancora tra il 1749 e il 1793 modificando notevolmente l'impianto originario.\nDescrizione.\nOggi l'interno si presenta con un'unica navata, dove si trova l'altare maggiore, sormontato da un crocifisso ligneo di Anton Maria Maragliano. Sono inoltre conservati, grazie alla spontanea donazione della famiglia genovese Spinola, due tavolette fiamminghe del Quattrocento e tele del XVI e XVII secolo attribuite ai pittori Guido Reni, Luca Giordano e al Guercino.\nParticolarmente di pregio per la chiesa \u00e8 il quadro del pittore Van Dyck raffigurante la \"Crocifissione di Ges\u00f9 tra i santi Francesco e Bernardo e Francesco Orero\", quest'ultimo nobile locale e donatore del dipinto alla chiesa. La tela fu dipinta, con molta probabilit\u00e0, durante il suo soggiorno a San Michele di Pagana tra il 1621 e il 1624.Si ricorda inoltre il contributo nell'Ottocento della famiglia Figari, come testimoniato dai documenti parrocchiali, nella donazione della statua marmorea di \"Sant'Antonio\" che reca la scritta \"dono di Antonio Figari\", dal pavimento a motivi trapezoidali in marmo bianco e bardiglio, dalle lesene di marmo bianco di Carrara lavorato e dorato, dal cornicione dipinto di celeste con stucchi in oro e dal rosone donato dalla famiglia negli anni cinquanta; quest'ultimo raffigura l\"'Apparizione della Madonna di Montallegro al contadino Giovanni Chichizola\" del 2 luglio 1557."}
{"id": "2223530", "revid": "1149807", "url": "https://it.wikipedia.org/wiki?curid=2223530", "title": "Taranta Ranta", "text": " \u00e8 il titolo del manga pubblicato nel 2006 dall'autrice Y\u014dko Maki (pseudonimo di Yoko Fuke). Il titolo \u00e8 la trasposizione di un motivetto che l'autrice canticchia spesso. In Italia \u00e8 stato pubblicato da Panini Comics sotto l'etichetta Planet Manga nella collana \"Mille Emozioni\" dal 18 dicembre 2008 al 31 gennaio 2009.\nTrama.\nL'opera \u00e8 ambientata in un liceo giapponese dove la protagonista, di nome Hikaru (\"luce\"), che ha iniziato il primo anno, instaura un'amicizia importante con una compagna di classe, Nene.\nL'obiettivo di Hikaru, che viene premesso nell'opera, \u00e8 riuscire a trovare la felicit\u00e0 e questa ricerca la appassiona al punto da tenere un quadernetto apposito per trascrivere tutte le \"regole\" per essere felici. Naturalmente indispensabile per essere felici \u00e8 l'amore, ma da questo punto di vista l'eroina ha qualche problema. Infatti il primo giorno nella nuova scuola si prende una cotta per un \"sempai\" (compagno pi\u00f9 grande): Miki, che assomiglia molto al fratello della protagonista deceduto qualche anno prima a causa di un incidente stradale. Ma questo amore \u00e8 destinato a durare poco, infatti, quando Hikaru si rende conto che Miki \u00e8 un dongiovanni, viene colpita dalla gentilezza di uno degli amici di quest'ultimo: Jun, che ne rappresenta l'opposto.\nHikaru, aiutata dall'amico d'infanzia Misato e dalla nuova amica Nene, inizia cos\u00ec la sua personale caccia alla felicit\u00e0."}
{"id": "2223532", "revid": "547034", "url": "https://it.wikipedia.org/wiki?curid=2223532", "title": "Postumio Cominio Aurunco", "text": "Biografia.\nFu eletto console nel 501 a.C. con Tito Larcio, ma non port\u00f2 a termine il mandato consolare a causa della nomina del collega a dittatore (la prima volta nella storia di Roma) a causa delle tensioni con i Latini.\nFu eletto console una seconda volta nel 493 a.C. con Spurio Cassio Vecellino.\nMentre Spurio Cassio era trattenuto a Roma per la stipula della pace tra Roma e la lega Latina, che per questo sarebbe stata ricordata come \"foedus Cassianum\", Postumio Comino guid\u00f2 l'esercito romano contro i Volsci di Anzio, che venne espugnata.\nSuccessivamente la campagna militare fu rivolta contro le citt\u00e0 volsce di Longula, Polusca e Corioli, tutte e tre conquistate dai Romani, quest'ultima con l'apporto decisivo di Gneo Marcio Coriolano, tanto che Tito Livio annota:\nNel 488 a.C. fu uno dei cinque ex-consoli inviati dal Senato al campo dei Volsci a intercedere con Coriolano, quando questo stava avanzando contro Roma."}
{"id": "2223538", "revid": "838137", "url": "https://it.wikipedia.org/wiki?curid=2223538", "title": "Libertas (partito politico)", "text": "Libertas \u00e8 stato un partito politico pan-europeo presente alle elezioni europee del 2009; fondato nel 2006 da Declan Ganley, milionario uomo d'affari irlandese, si opponeva all'approvazione del Trattato di Lisbona.\nStoria.\nDopo aver sostenuto, in occasione del referendum costituzionale in Irlanda del 2008, il NO all'approvazione del Trattato di Lisbona, respinto col 53% dei voti, Declan Ganley intese affermare il proprio movimento in tutti gli stati dell'Unione europea. Cos\u00ec, ottenuta l'adesione di vari soggetti politici nazionali, Libertas partecip\u00f2 alle elezioni europee del 2009: alcuni partiti si presentarono sotto le insegne di Libertas; altri si affiliarono semplicemente a tale formazione.\nLibertas elesse un solo europarlamentare, Philippe de Villiers, esponente del Movimento per la Francia; lo stesso Ganley, candidato in Irlanda, non riusc\u00ec ad essere eletto.\nIl partito si dissolse nel settembre 2010.\nSospetti finanziamenti da parte della CIA.\nL'europarlamentare Daniel Cohn-Bendit ha rivelato nel settembre 2008 che \u00abesistono possibili collegamenti fra i finanziatori della campagna per il NO irlandese e il Pentagono, nonch\u00e9 la CIA,\u00bb dimostranti l'intenzione americana di \u00abdestabilizzare un'Europa forte e autonoma\u00bb.\nI sospetti di Cohn-Bendit sono stati condivisi dall'allora Presidente del Parlamento europeo Hans-Gert P\u00f6ttering e da diversi europarlamentari. I sospetti sembrano basarsi sui contratti da pi\u00f9 di 200 milioni di dollari che una societ\u00e0 di Ganley, la Rivada Networks, ha con l'esercito americano. Ganley ha rigettando tutte le accuse, dichiarando di avere prestato 200.000 dollari dal suo patrimonio personale per finanziare Libertas, senza chiarire per\u00f2 i termini del prestito."}
{"id": "2223544", "revid": "2730", "url": "https://it.wikipedia.org/wiki?curid=2223544", "title": "Kledi Kladiu", "text": ""}
{"id": "2223545", "revid": "38120", "url": "https://it.wikipedia.org/wiki?curid=2223545", "title": "Genio (Disney)", "text": ""}
{"id": "2223555", "revid": "599013", "url": "https://it.wikipedia.org/wiki?curid=2223555", "title": "Wellington Monteiro", "text": ""}
{"id": "2223558", "revid": "1522738", "url": "https://it.wikipedia.org/wiki?curid=2223558", "title": "Dollaro malese", "text": "Il dollaro (Malese: ringgit, Jawi: \u0631\u064a\u06a0\u06ac\u064a\u062a) \u00e8 stata la valuta delle colonie e dei protettorati britannici in Malesia e Brunei fino al 1953. Fu introdotto nel 1939, sostituendo il dollaro dello Stretto alla pari, con 1 dollaro = 2 \"shillings\" 4 \"pence\" (60 dollari = 7 sterline).\nStoria.\nIl dollaro malese fu emesso dal \"Board of Commissioners of Currency, Malaya\", con una interruzione durante l'occupazione giapponese (1942\u20131945). In questo periodo venne emessa carta moneta denominata in \"cent\" e dollari. Questa valuta era agganciata allo yen al tasso fisso di 1 dollaro = 1 yen, in confronto a un rapporto prebellico di 1:2. Dopo la guerra, la valuta dell'occupazione giapponese fu dichiarata senza valore e alle precedenti emissioni del dollaro malese fu riassegnato il loro valore rispetto alla sterlina.\nNel 1952 il \"board\" fu rinominato \"Board of Commissioners of Currency, Malaya and British Borneo\". Il \"Board\" cominci\u00f2 ad emettere banconote nel 1953. Si veda l'articolo Dollaro della Malesia e del Borneo britannico.\nMonete.\nTra il 1939 e il 1950 furono emesse monete in tagli da \u00bd e 1 \"cent\" (quadrate, in bronzo), 5, 10 e 20 \"cent\" (in argento fino al 1945; in cupronichel dal 1948).\nBanconote.\nNel 1940, nel Regno Unito, furono stampate banconote da 1, 5 e 10 dollari per l'utilizzo in Malesia. Comunque solo quelle da 10 dollari furono emesse, poich\u00e9 una nave carica di banconote da 1 e 5 dollari venne fatta prigioniera dall'esercito tedesco. A causa della guerra in Europa, il \"Survey Department\" stamp\u00f2 biglietti da 10 e 25 \"cent\" da far circolare. Questi furono rimpiazzati nel 1941 da banconote stampate da Thomas de la Rue in tagli da 1, 5, 10, 20 e 50 \"cent\".\nDurante l'occupazione, il governo giapponese emise banconote da 1, 5, 10 e 50 \"cent\", 1, 5 e 10 dollari nel 1942, seguite da quelle da 100 e 1\u00a0000 dollari nel 1944 e 1945, rispettivamente. Questa valuta \u00e8 informalmente nota come \"moneta delle banane\", con riferimento alle banane riportate sui biglietti da 10 dollari, e forse anche con dispregiativa allusione alle \"repubbliche delle banane\".\nNel 1945, dopo che i britannici ebbero riguadagnato il controllo della Malesia, furono emesse banconote (datate 1941) in tagli da 1, 5, 10, 50, 100, 1\u00a0000 e 10\u00a0000 dollari."}
{"id": "2223566", "revid": "247222", "url": "https://it.wikipedia.org/wiki?curid=2223566", "title": "Azimut (Perigeo)", "text": "Azimut \u00e8 il primo album dei Perigeo pubblicato nel 1972. I brani del disco furono registrati presso lo \"Studio D\" della RCA S.p.A..\nTracce.\nParole e musica di Giovanni Tommaso"}
{"id": "2223568", "revid": "486946", "url": "https://it.wikipedia.org/wiki?curid=2223568", "title": "Nomofilattica", "text": ""}
{"id": "2223570", "revid": "71433", "url": "https://it.wikipedia.org/wiki?curid=2223570", "title": "Frozen River", "text": ""}
{"id": "2223575", "revid": "287204", "url": "https://it.wikipedia.org/wiki?curid=2223575", "title": "Dzemal Berberovic", "text": ""}
{"id": "2223576", "revid": "767487", "url": "https://it.wikipedia.org/wiki?curid=2223576", "title": "Ellis Marsalis", "text": "Era considerato uno dei principali pianisti di modern jazz. Si esibiva di solito il venerd\u00ec nello Snug Harbor Jazz Bistro, a New Orleans.\nBiografia.\nEllis esord\u00ec da bambino come sassofonista tenore, passando poi al pianoforte quando era alla \"high school\". Dal suo primo lavoro con i The Groovy Boys, Ellis Marsalis ebbe una grande influenza nella musica jazz. A quel tempo era uno dei pochi musicisti di New Orleans che non si specializz\u00f2 in Dixieland o rhythm and blues. Suon\u00f2 con i pi\u00f9 noti jazzisti modern inclusi Cannonball Adderley, Nat Adderley e Al Hirt, diventando uno dei pianisti jazz pi\u00f9 stimati. Sebbene avesse registrato quasi venti dischi propri, e collaborato a molti dischi con grandi jazzisti come David Newman, Eddie Harris, Marcus Roberts e Courtney Pine, prefer\u00ec concentrarsi sull'insegnamento. L'approccio didattico di Marsalis, unito a un interesse per la filosofia, incoraggi\u00f2 gli studenti a effettuare scoperte nella musica da solista, attraverso sperimentazioni e ascolti molto accurati.\nMarsalis \u00e8 morto il 1\u00ba aprile 2020 all'et\u00e0 di 85 anni per complicazioni legate al COVID-19. Era sposato e aveva sei figli: Branford, Wynton, Ellis III, Delfeayo, Mboya e Jason."}
{"id": "2223579", "revid": "320578", "url": "https://it.wikipedia.org/wiki?curid=2223579", "title": "Lombardia Svizzera", "text": ""}
{"id": "2223580", "revid": "767487", "url": "https://it.wikipedia.org/wiki?curid=2223580", "title": "Assisi Underground", "text": "Assisi Underground (\"The Assisi Underground\") \u00e8 un film del 1985 di Alexander Ramati, tratto da un suo libro del 1978.\nIl film \u00e8 stato girato fra Assisi e Perugia, dove \u00e8 ambientato. Uno dei protagonisti della vicenda, don Aldo Brunacci, ha collaborato al film come consulente storico.\nIl film, trasmesso anche dalla Rai, ha ricevuto alcune critiche negative. Il Mereghetti, ad esempio, parla di \"un dramma edulcorato e troppo romanzato\".\nTrama.\nNel 1943 su incarico del vescovo di Assisi Giuseppe Placido Nicolini, padre Rufino Niccacci riesce a salvare un gruppo di ebrei italiani dalle deportazioni. Per un certo periodo riesce a nasconderli fra le suore di clausura, nonostante l'iniziale opposizione prudenziale di madre Giuseppina."}
{"id": "2223582", "revid": "287204", "url": "https://it.wikipedia.org/wiki?curid=2223582", "title": "Gran Premio d'Europa 2004", "text": "Il Gran Premio d'Europa 2004 \u00e8 stato un Gran Premio di Formula 1 disputato il 30 maggio 2004 al N\u00fcrburgring, in Germania. La gara fu vinta da Michael Schumacher su Ferrari, davanti al compagno di squadra Rubens Barrichello e a Jenson Button su BAR - Honda.\nVigilia.\nAspetti sportivi.\nNella settimana tra il Gran Premio di Monaco ed il successivo la Williams annunci\u00f2 degli importanti cambiamenti al proprio organigramma tecnico. Dopo 26 anni, infatti, Patrick Head lasci\u00f2 la posizione di direttore tecnico, venendo sostituito da Sam Michael, in precedenza responsabile delle operazioni in pista. La sostituzione fu dovuta anche alle crescenti tensioni tra la scuderia inglese e il motorista BMW, insoddisfatto dei risultati negativi nella prima parte della stagione.\nAspetti tecnici.\nA causa della vicinanza con il precedente Gran Premio di Monaco, disputato la settimana prima, nessuna scuderia modific\u00f2 in modo sensibile le proprie monoposto. McLaren e Toyota, in particolare, erano concentrate sulle versioni B delle proprie vetture; la scuderia inglese, protagonista di un pessimo avvio di stagione, pianificava di portare in pista la nuova monoposto gi\u00e0 nella settimana successiva al Gran Premio.\nProve libere.\nCome nelle gare precedenti, BAR, Jaguar, Toyota, Jordan e Minardi schierarono in pista una terza vettura (affidata rispettivamente a Anthony Davidson, Bj\u00f6rn Wirdheim, Ricardo Zonta, Timo Glock e Bas Leinders) nelle due sessioni di prove libere del venerd\u00ec.\nI tempi migliori nella prima sessione di prove libere di venerd\u00ec furono i seguenti:\nI tempi migliori nella seconda sessione di prove libere di venerd\u00ec furono i seguenti:\nI tempi migliori nella prima sessione di prove libere di sabato furono i seguenti:\nI tempi migliori nella seconda sessione di prove libere di sabato furono i seguenti:\nQualifiche.\nResoconto.\nMichael Schumacher domin\u00f2 le qualifiche e ottenne la quinta pole position stagionale con un vantaggio di oltre sei decimi sul secondo miglior tempo, fatto segnare da Sato. Il pilota della BAR-Honda (primo pilota giapponese nella storia della Formula 1 ad ottenere un piazzamento in prima fila), precedette il vincitore di Monaco, Trulli, R\u00e4ikk\u00f6nen, Button, Alonso, Barrichello e Montoya. Ralf Schumacher e Panis chiusero il gruppo dei primi dieci. Non fecero, infine, segnare tempi cronometrati Fisichella e Coulthard, che furono quindi relegati in fondo al gruppo.\nLe qualifiche furono caratterizzate da diverse penalit\u00e0: Gianmaria Bruni fu retrocesso in fondo alla griglia per essere uscito dai box col semaforo rosso, mentre il suo compagno di squadra Baumgartner fu penalizzato di dieci posizioni per aver sostituito il motore; infine, Mark Webber fu penalizzato con un secondo aggiuntivo sul suo tempo per non aver rallentato a sufficienza in presenza di bandiere gialle durante le prove di venerd\u00ec.\nGara.\nResoconto.\nAl via Michael Schumacher conserv\u00f2 la testa della corsa, mentre alle spalle del pilota tedesco Trulli super\u00f2 Sato, che tuttavia restitu\u00ec il sorpasso al rivale alla prima curva. Pi\u00f9 indietro, Montoya arriv\u00f2 troppo velocemente alla prima frenata: il colombiano fin\u00ec per speronare il compagno di squadra Ralf Schumacher, che a sua volta colp\u00ec la Toyota di Da Matta. Quest'ultimo e il pilota tedesco furono costretti al ritiro, mentre Montoya torn\u00f2 ai box con l'alettone anteriore danneggiato, tornando in gara in ultima posizione.\nPoche curve dopo la partenza, Sato arriv\u00f2 lungo ad una frenata e Trulli ne approfitt\u00f2 per conquistare la seconda posizione. Il pilota giapponese lo attacc\u00f2 nuovamente poco dopo: l'accesa lotta tra i due favor\u00ec R\u00e4ikk\u00f6nen e Alonso, che sopravanzarono entrambi prendendosi il secondo ed il terzo posto, mentre Trulli perse diverse posizioni. Alla fine del primo passaggio Michael Schumacher transit\u00f2 sul traguardo davanti a R\u00e4ikk\u00f6nen, Alonso, Sato, Barrichello, Button e Trulli. Il pilota tedesco della Ferrari era nettamente pi\u00f9 veloce di R\u00e4ikk\u00f6nen, sul quale guadagn\u00f2 quasi due secondi al giro. Il finlandese fece da tappo nei confronti del gruppo degli inseguitori, che, pur nettamente pi\u00f9 veloci, non riuscirono a superarlo, accumulando cos\u00ec un consistente ritardo da Schumacher.\nLa prima serie di pit stop fu aperta da Michael Schumacher all'ottava tornata. Un giro pi\u00f9 tardi riforn\u00ec anche R\u00e4ikk\u00f6nen, che, poco dopo essere uscito dai box, parcheggi\u00f2 a bordo pista la sua McLaren, con il motore rotto. Nei giri successivi tutti i piloti effettuarono la propria prima sosta, con l'eccezione di Barrichello, Coulthard e Fisichella, partiti con una strategia che prevedeva due rifornimenti contro i tre degli avversari. Il pilota brasiliano si trov\u00f2 quindi al comando per qualche passaggio, prima di rifornire a sua volta al 16\u00ba giro. L'ultimo pilota ad effettuare la prima sosta fu Fisichella, al 24\u00ba passaggio. Michael Schumacher continu\u00f2 a condurre la gara davanti a Sato, Barrichello, Button, Trulli, Alonso e Webber. Pi\u00f9 indietro, Montoya fatic\u00f2 a rimontare dopo l'incidente al primo giro, mentre Coulthard si ritir\u00f2, tradito come il compagno di squadra dal motore Mercedes della sua monoposto.\nLa seconda serie di soste permise a Barrichello di sopravanzare Sato; alle spalle del giapponese si trovavano, nell'ordine, Button, Trulli, Alonso e Webber. Non accadde praticamente nulla fino al 42\u00ba giro, quando Alonso apr\u00ec la terza ed ultima serie di soste ai box. Barrichello pass\u00f2 nuovamente davanti a Sato, ma il pilota giapponese, con meno carburante a bordo, lo attacc\u00f2 nel corso del 46\u00ba giro. La mossa di Sato non and\u00f2 a buon fine e i due finirono per toccarsi: il pilota della BAR ebbe la peggio e sulla sua monoposto si ruppe l'alettone anteriore, mentre la vettura di Barrichello non riport\u00f2 danni significativi. Sato rientr\u00f2 ai box per cambiare il musetto, ma poco dopo sulla sua vettura cedette il cambio. Button sal\u00ec cos\u00ec al terzo posto. Non ci furono altri eventi degni di nota e Michael Schumacher vinse la sesta gara su sette da inizio stagione; dietro di lui chiusero Barrichello, Button, Trulli, Alonso, Fisichella, Webber e Montoya.\nFonti.\nTutti i dati statistici provengono da Autosprint n.22/2004"}
{"id": "2223586", "revid": "71155", "url": "https://it.wikipedia.org/wiki?curid=2223586", "title": "The Assisi Underground", "text": ""}
{"id": "2223590", "revid": "1305772", "url": "https://it.wikipedia.org/wiki?curid=2223590", "title": "Enrica Collotti Pischel", "text": "Biografia.\nIl padre, Giuliano Pischel, avvocato e saggista, era attivo negli ambienti antifascisti e della Resistenza italiana militando in Giustizia e Libert\u00e0; la madre, Gina Fraschini Pischel, era una storica dell'arte. Si laurea nel 1953 in Filosofia all'Universit\u00e0 degli Studi di Milano, discutendo con Antonio Banfi una tesi sulle radici storiche e culturali della rivoluzione cinese. Docente di Storia contemporanea all'Universit\u00e0 degli Studi di Torino nella prima met\u00e0 degli anni Settanta, ottiene poi la cattedra di Storia e istituzioni dei paesi afro-asiatici all'Universit\u00e0 di Bologna e nel 1982 diventa professore ordinario presso la Facolt\u00e0 di Scienze politiche dell'ateneo milanese.\nDal 1989 al 2002 collabora con l'annuario voluto da Giorgio Borsa, \"Asia Major\", facendo parte del suo comitato direttivo. Enrica Collotti Pischel si \u00e8 occupata soprattutto di Asia e in particolare di Cina e Vietnam. Nel 1959 pubblica presso Einaudi \"Le origini ideologiche della rivoluzione cinese\", un testo che introduce in Italia per la prima volta e in maniera organica i temi delle grandi trasformazioni sociali e culturali che avevano investito la Cina a partire dalle ottocentesche guerre dell'oppio fino alla vittoria del Partito comunista di Mao Zedong alla met\u00e0 del XX secolo.\nUn'opera destinata ad assicurare a Enrica Pischel (avrebbe di l\u00ec a poco sposato lo studioso della Germania contemporanea Enzo Collotti) un ruolo indiscusso nel novero degli specialisti di Asia. Nel corso degli anni Sessanta, quando cresce in Italia la curiosit\u00e0 e la necessit\u00e0 di essere informati su eventi come il dissidio cino-sovietico, la rivoluzione culturale e la guerra del Vietnam, Enrica Collotti Pischel (diventata ricercatrice dell'Ispi, Istituto per gli studi di politica internazionale, in cui opera tra il 1953 e il 1965, anno in cui venne cacciata per le sue posizioni politiche) \u00e8 probabilmente la studiosa pi\u00f9 documentata e competente della vita politica asiatica di quegli anni.\nEsponendo in scritti e conferenze ci\u00f2 che accade in Asia orientale (sulla stampa del PCI firma con lo pseudonimo di \"Silvia Ridolfi\" articoli di rilievo), accresce da un lato la simpatia e l'interesse nei confronti della Repubblica popolare cinese e, dall'altro, contribuisce alla mobilitazione contro la guerra americana in Vietnam. In questo contesto, nel 1968 cura per Einaudi \"Il Vietnam vincer\u00e0: politica, strategia, organizzazione\u201d, un'antologia di scritti di Ho Chi Minh, del generale V\u00f5 Nguy\u00ean Gi\u00e1p e di altri esponenti vietnamiti. Nel 1972 viene pubblicata dagli Editori Riuniti la sua opera forse pi\u00f9 significativa, quella \"Storia della rivoluzione cinese\" che sar\u00e0 pi\u00f9 volte riedita e tradotta in varie lingue.\nIntellettuale marxista, fa parte negli anni della sua formazione universitaria dell'organizzazione giovanile comunista, la FGCI, ma si iscrive al PCI soltanto nel corso degli anni Settanta; Enrica Collotti Pischel \u00e8 intervenuta volentieri nel dibattito politico della sinistra italiana, discutendo soprattutto di Cina e di Vietnam ma scrivendo anche di altri paesi dell'Asia e di ulteriori questioni. Legata all'esperienza maoista, di cui \u00e8 stata per anni in Italia la cronista e l'interprete pi\u00f9 significativa, Enrica Collotti Pischel adotta posizioni progressivamente pi\u00f9 critiche ed articolate sia nei confronti di Mao sia della Cina postmaoista, in particolare sollevando obiezioni alla condotta di Pechino nel 1979, quando i cinesi danno luogo ad una guerra \"punitiva\" nei confronti del Vietnam sostenendo nel contempo il regime di Pol Pot in Cambogia.\nPur avanzando riserve sulle riforme volute da Deng Xiaoping a partire dagli anni Ottanta, di cui intendeva i costi sociali, Enrica Collotti Pischel appoggia il nuovo corso cinese inteso come processo necessario alla modernizzazione. Senza pregiudizi, ma con la passione di chi aveva contribuito a costruire in Italia il mito di Mao, guarda con interesse anche alle proteste di piazza Tienanmen, cercando di riconoscere le ragioni dei principali attori di quelle drammatiche giornate e scrivendo articoli e saggi destinati ad essere raccolti con il titolo \"Dietro Tien An Men\" nel 1990. La sua ultima opera, un anno prima della morte, fu \"Cina, la politica estera di uno stato sovrano\".\nLe \u00e8 stata intitolata la biblioteca della Facolt\u00e0 di Scienze politiche dell'Universit\u00e0 degli Studi di Milano, in via Conservatorio."}
{"id": "2223591", "revid": "1573940", "url": "https://it.wikipedia.org/wiki?curid=2223591", "title": "Suddivisione amministrativa dello Shanxi", "text": "La suddivisione della provincia dello Shanxi \u00e8 articolata sui seguenti tre livelli: prefetture (\u5730\u533a d\u00ecq\u016b), a loro volta suddivise in contee (\u53bf xi\u00e0n), che a loro volta sono suddivise in citt\u00e0 (\u9547 zh\u00e8n). \nPer una loro illustrazione, si rinvia alla voce sulla Suddivisione amministrativa della Cina"}
{"id": "2223592", "revid": "1442080", "url": "https://it.wikipedia.org/wiki?curid=2223592", "title": "Matthew \u0160piranovi\u0107", "text": ""}
{"id": "2223594", "revid": "122898541", "url": "https://it.wikipedia.org/wiki?curid=2223594", "title": "Catalina de Erauso", "text": "Biografia.\nCatalina de Erauso fu una donna di origine basca, figlia e sorella di soldati provenienti dalla citt\u00e0 di San Sebasti\u00e1n, nel Paese basco. Ci si aspettava da lei che diventasse suora, ma abbandon\u00f2 il noviziato dopo essere stata picchiata all'et\u00e0 di 15 anni, poco prima di prendere i voti. Non aveva mai visto una strada, essendo entrata in convento all'et\u00e0 di quattro anni.\nSi vest\u00ec come un uomo, \"Francisco de Loyola\", ed intraprese un lungo viaggio da San Sebastian a Valladolid. Da qui visit\u00f2 Bilbao, dove si imbarc\u00f2 su una nave con l'aiuto di altri baschi. Raggiunse l'America spagnola e si arruol\u00f2 come soldato col nome di Alonso D\u00edaz Ram\u00edrez de Guzm\u00e1n. Serv\u00ec sotto a vari capitani, compreso probabilmente il fratello, che mai la riconobbe.\nDopo una battaglia svoltasi a Cuzco in cui uccise un uomo e fu ferita in maniera apparentemente fatale, rivel\u00f2 il proprio sesso con una confessione sul letto di morte. Invece sopravvisse dopo quattro mesi di convalescenza, dopo la quale ripart\u00ec verso Guamanga.\nPer evitare altri problemi confess\u00f2 il proprio sesso al vescovo. Convinta da lui entr\u00f2 in convento, e la sua storia fece il giro del mondo, anche oltre oceano. Nel 1620 l'arcivescovo di Lima la convoc\u00f2. Nel 1624 giunse in Spagna, cambiando nave in seguito ad una battaglia.\nAnd\u00f2 a Roma e visit\u00f2 il resto d'Italia, dove alla fine raggiunse una fama tale da meritarle una speciale dispensa di Papa Urbano VIII che le permetteva di indossare abiti da uomo.\nIl suo ritratto eseguito da Francesco Crescenzio \u00e8 andato perduto. Tornata in Spagna, fu ritratta da Francisco Pacheco del R\u00edo (suocero di Vel\u00e1zquez) nel 1630.\nTorn\u00f2 di nuovo in Spagna nel 1645, per poi partire verso la Nuova Spagna sulla flotta di Pedro de Urs\u00faa, dove divenne conduttrice di un mulo sulla strada che portava a Veracruz. Nella Nuova Spagna adott\u00f2 il nome di Antonio de Erauso.\nMor\u00ec a Cuetlaxtla, in Nuova Spagna, nel 1650.\nAspetto fisico.\nPiero della Valle la descrisse nel 1626 in una lettera spedita da Roma a Mario Schipano, come fondo di conversazione, alta e forte con aspetto mascolino e seni da bambina dopo l'applicazione di un rimedio italiano. La faccia non era brutta ma rovinata dagli anni, sembrando pi\u00f9 un eunuco che una donna. Si vestiva come un uomo spagnolo, compresa la spada, pi\u00f9 simile ad un soldato che ad un cortigiano."}
{"id": "2223596", "revid": "1226", "url": "https://it.wikipedia.org/wiki?curid=2223596", "title": "Villa da Porto", "text": ""}
{"id": "2223599", "revid": "283141", "url": "https://it.wikipedia.org/wiki?curid=2223599", "title": "Veltins Arena", "text": ""}
{"id": "2223601", "revid": "120051574", "url": "https://it.wikipedia.org/wiki?curid=2223601", "title": "George Castiglia", "text": ""}
{"id": "2223602", "revid": "287204", "url": "https://it.wikipedia.org/wiki?curid=2223602", "title": "Volley Treviso 1998-1999", "text": ""}
{"id": "2223608", "revid": "1632387", "url": "https://it.wikipedia.org/wiki?curid=2223608", "title": "Acqua salmastra", "text": "Viene solitamente definita salmastra quell'acqua che possiede una salinit\u00e0 superiore a quella dell'acqua dolce ma inferiore a quella marina.\nDescrizione.\nQuasi tutta l'acqua presente nell'idrosfera pu\u00f2 essere suddivisa in acqua marina con salinit\u00e0 relativamente costante, solitamente compresa fra 35 e 37 grammi al litro, e acqua dolce con bassissimo contenuto salino (inferiore a 0,5 grammi di sale al litro). L'acqua dolce deriva solitamente dall'accumulo per condensazione o brinazione sulla superficie terrestre di molecole d'acqua in forma liquida o ghiacciata provenienti dall'atmosfera.\nIn alcune determinate aree geografiche si possono trovare acque con salinit\u00e0 intermedie che risultano dal mescolamento dell'acqua marina con quella dolce proveniente dai fiumi o da bacini lacustri, in ambienti acquitrinosi, come gli estuari, i delta fluviali o le aree di gronda, o nel sottosuolo, sotto forma di acqua fossile derivante dalla combinazione delle originarie acque marine rimaste intrappolate fra i sedimenti durante la loro deposizione con fluidi acquosi circolanti nel sottosuolo. Sempre nel sottosuolo, principalmente in vicinanza di linee di costa, si possono rinvenire falde acquifere con acqua salmastra provocata dalla contaminazione di acqua dolce sotterranea con acqua marina infiltratasi verso l'entroterra.\nTecnicamente viene solitamente definita come salmastra l'acqua avente un contenuto salino disciolto compreso tra i 0,5 e 30 grammi di sale per litro; dato che la genesi di quest'acqua \u00e8 legata alla combinazione di acque di diversa provenienza, non sempre costanti, in quanto soggette a fluttuazioni stagionali (periodi piovosi, periodi secchi, ecc.) o variabili casuali (come entit\u00e0 delle precipitazioni meteoriche), ne consegue che la salinit\u00e0 degli ambienti salmastri \u00e8 spesso soggetta ad una maggior variabilit\u00e0 dei valori di sali disciolti rispetto agli altri ambienti dell'idrosfera.\nEnergia a gradiente salino.\nL'acqua salmastra si origina anche come sottoprodotto del processo di osmosi per la produzione di energia dal gradiente salino acqua dolce/acqua salata.\nBiologia.\nNella biologia delle acque dolci le zone salmastre delle foci delle lagune presentano un notevole interesse a causa della mescolanza di faune e flore di acque continentali e marine. Poche invece sono le specie endemiche. Nell'ittiologia spesso le acque salmastre vengono dette \"zona dei Mugilidi\" in riferimento ad una famiglia di pesci ossei frequente in questi habitat. Tra gli invertebrati tipiche sono le biocostruzioni del polichete \"Ficopomatus enigmaticus\"."}
{"id": "2223610", "revid": "216401", "url": "https://it.wikipedia.org/wiki?curid=2223610", "title": "FC Honka", "text": ""}
{"id": "2223611", "revid": "233065", "url": "https://it.wikipedia.org/wiki?curid=2223611", "title": "Campionato italiano di basket", "text": ""}
{"id": "2223615", "revid": "287204", "url": "https://it.wikipedia.org/wiki?curid=2223615", "title": "Volley Treviso 1999-2000", "text": ""}
{"id": "2223622", "revid": "729019", "url": "https://it.wikipedia.org/wiki?curid=2223622", "title": "Tessuto cartilagineo elastico", "text": "La cartilagine elastica \u00e8 una cartilagine presente nell'orecchio esterno, nella tromba di Eustachio e nell'epiglottide. Si presenta pi\u00f9 opaca rispetto alla cartilagine ialina, ed \u00e8 in grado di resistere ad urti improvvisi senza rompersi e di flettersi grazie alla presenza di numerose fibre elastiche nella sua matrice extracellulare. La cartilagine elastica \u00e8, per molti aspetti, simile alla cartilagine ialina e molto spesso questi due tipi di cartilagine sono associati. I due tessuti si differenziano per quanto riguarda la matrice extracellulare, che nella cartilagine elastica \u00e8 pi\u00f9 scarsa e contiene fibre flessibili. I condrociti della cartilagine elastica sono pi\u00f9 voluminosi e pi\u00f9 numerosi di quelli della cartilagine ialina."}
{"id": "2223623", "revid": "1442080", "url": "https://it.wikipedia.org/wiki?curid=2223623", "title": "Scala di Knoop", "text": "La scala di Knoop \u00e8 un sistema di misurazione della durezza dei materiali, impiegato specialmente per materiali molto duri e fragili, per es. ceramica e vetro.\nVenne sviluppato da Frederick Knoop e colleghi nel 1939 nei laboratori del National Bureau of Standards degli Stati Uniti.\nIl test di durezza Knoop viene fatto con un durometro simile a quello usato per determinare la durezza nella scala Vickers. L'indentatore anche in questo caso ha una punta di diamante piramidale, ma con base romboidale allungata anzich\u00e9 quadrata come nella prova Vickers. Il carico applicato varia normalmente da 5 a 25\u00a0kg.\n\u00c8 chiamato anche \"test di microdurezza\" perch\u00e9 le dimensioni dell'impronta vengono lette con un microscopio.\nUna volta noto il carico applicato \"P\" (in kg) e La lunghezza \"L\" dell'indentazione lungo la diagonale maggiore (in mm), il valore HK di durezza nella scala di Knoop viene calcolato con la formula\ndove \"C\"p \u00e8 un fattore di correzione dipendente dalla forma dell'indentatore, idealmente 0,070279.\nIl valore ottenuto ha quindi la dimensione di kg/mm2."}
{"id": "2223632", "revid": "770813", "url": "https://it.wikipedia.org/wiki?curid=2223632", "title": "Guardia costiera dell'India", "text": "La Indian Coast Guard - \u092d\u093e\u0930\u0924\u0940\u092f \u0924\u091f \u0930\u0915\u094d\u0937\u0915 - Bharatiya Thatrakshak (in lingua italiana: Guardia costiera indiana) \u00e8 l'organismo cui compete la salvaguardia della vita umana ed il coordinamento di ricerca e salvataggio (\"SAR\") in mare nonch\u00e9 la gestione amministrativa, la sicurezza della navigazione, la difesa delle acque territoriali indiane e della Zona economica esclusiva."}
{"id": "2223633", "revid": "2180477", "url": "https://it.wikipedia.org/wiki?curid=2223633", "title": "Atherina hepsetus", "text": "Atherina hepsetus nota in italiano come latterino sardaro \u00e8 un piccolo pesce di mare e di acqua salmastra appartenente alla famiglia Atherinidae.\nDistribuzione e habitat.\n\u00c8 una specie quasi endemica del mar Mediterraneo dato che si spinge solo lungo le coste marocchine e spagnole immediatamente adiacenti allo stretto di Gibilterra dove peraltro \u00e8 rara e nella parte occidentale del mar Nero.\nQuesta specie predilige l'acqua salata molto pi\u00f9 della congenere \"Atherina boyeri\" e si ritrova solo raramente in lagune e foci; frequenta abitualmente coste rocciose, spesso a picco e si pu\u00f2 ritrovare anche relativamente lontano dalla costa.\nDescrizione.\nMolto simile al congenere \"Atherina boyeri\" da cui si distingue per il muso lungo (almeno quanto il diametro dell'occhio), per il corpo pi\u00f9 sottile e per la linea colorata posta sopra la fascia scura sui fianchi, che \u00e8 di colore blu vivo (carattere che pu\u00f2 essere assente da alcuni individui).\nRaggiunge dimensioni maggiori, sempre relativamente s'intende, fino a 15\u00a0cm.\nAlimentazione.\nA base di plancton e piccoli crostacei.\nBiologia.\nSimili a quelle del congenere.\nPesca.\nSi cattura occasionalmente con reti e lenze, si presta alla preparazione di fritture, da solo o come componente del fritto misto di pesce."}
{"id": "2223636", "revid": "161374", "url": "https://it.wikipedia.org/wiki?curid=2223636", "title": "Guardia costiera indiana", "text": ""}
{"id": "2223639", "revid": "22017708", "url": "https://it.wikipedia.org/wiki?curid=2223639", "title": "The Mahavishnu Orchestra", "text": ""}
{"id": "2223640", "revid": "767487", "url": "https://it.wikipedia.org/wiki?curid=2223640", "title": "Aetheling", "text": "Aetheling, o \u00c6theling, Atheling, Etheling, era un titolo inglese precedente la conquista normanna usato dagli Anglosassoni per designare un soggetto appartenente a una famiglia reale e suscettibile di succedere al re. \nAetheling \u00e8 un lemma composto da altri due, inglese antico e sassone antico, \"aethele\", \"\u00e6\u00feele\" o \"(a)ethel\", significanti \"nobile famiglia\" e \"-ing\", ossia \"appartenente a\" \nAetheling \u00e8, anche, correlato etimologicamente a lemmi moderni tedeschi \"Adel\", nobilit\u00e0, e \"adelig\" o \"adlig\", nobile.\nSpesso, nell'XI secolo, il termine ha assunto il significato attuale di principe.\nNell'XI secolo il termine era ancora usato nel suo significato originario e in questo senso fu usato per Guglielmo figlio di Enrico I d'Inghilterra, detto appunto Guglielmo Aetheling"}
{"id": "2223641", "revid": "1982", "url": "https://it.wikipedia.org/wiki?curid=2223641", "title": "Get back", "text": ""}
{"id": "2223643", "revid": "1573940", "url": "https://it.wikipedia.org/wiki?curid=2223643", "title": "Blommersia blommersae", "text": "Blommersia blommersae () \u00e8 una rana della famiglia Mantellidae, endemica del Madagascar.\nDistribuzione e habitat.\nLa specie \u00e8 diffusa nel Madagascar centro-orientale.\nIl suo habitat \u00e8 rappresentato dalle aree paludose all'interno o nelle vicinanze della foresta primaria, ad una altitudine compresa tra 800 e 1.200 m s.l.m.\nConservazione.\nLa specie \u00e8 considerata a basso rischio dalla \"IUCN red list\".\nParte del suo areale ricade nel Parco nazionale di Andasibe-Mantadia e nel Parco nazionale di Ranomafana."}
{"id": "2223649", "revid": "287204", "url": "https://it.wikipedia.org/wiki?curid=2223649", "title": "Nati per rappare", "text": "Nati per rappare \u00e8 una compilation di rap italiano pubblicata nel 1994 dall'etichetta Flying Records."}
{"id": "2223660", "revid": "281901", "url": "https://it.wikipedia.org/wiki?curid=2223660", "title": "Latterino capoccione", "text": ""}
{"id": "2223661", "revid": "287204", "url": "https://it.wikipedia.org/wiki?curid=2223661", "title": "Hannu Salama", "text": "Sin da giovane visse a contatto con il mondo dei lavoratori di Tampere, la seconda citt\u00e0 della Finlandia dopo Helsinki, interessandosi cos\u00ec prima di politica, poi di Letteratura. La passione per quest'ultima si manifest\u00f2 pi\u00f9 tardi, agli inizi della sua carriera lavorativa di elettricista e operaio. Come scrittore, esord\u00ec nel 1961 con il romanzo \"Se tavallinen tarina\" (\"La storia usuale\"). Raggiunse, per\u00f2, la fama nazionale non tanto per il talento quanto per una bestemmia contenuta in \"Juhannustanssit\" (\"Danze di mezza estate\"), il suo terzo romanzo (1963), e per la relativa dura critica fattagli nel 1964. Le sue opere furono quindi censurate sino al 1968, quando l'allora Presidente Urho Kekkonen s'interess\u00f2 personalmente del caso. Pur non essendosi mai detto, al contrario di diversi colleghi (Ivar Lo-Johansson, per esempio), un autore della classe operaia, sono presenti diverse caratteristiche e un certo interesse verso la condizione sociale dei lavoratori: i personaggi sono delusi, distrutti e vogliono scalare la piramide sociale e nelle loro storie s'intrecciano fortune e sventure, successi e fallimenti, che ne rafforzano il carattere fino a raggiungere l'ambita meta."}
{"id": "2223663", "revid": "3115", "url": "https://it.wikipedia.org/wiki?curid=2223663", "title": "Benz 28/30 PS", "text": "La Benz 28/30 PS () era un'autovettura di lusso prodotta dal 1905 al 1908 dalla Casa automobilistica tedesca Benz &amp; Cie.\nStoria e caratteristiche.\nNel 1905 la Benz Parsifal 22PS, autovettura di lusso con propulsore da 3.5 litri, venne tolta di produzione: al suo posto furono lanciati due modelli. Il primo, di cilindrata inferiore, era la 18PS, con motore da 3.2 litri, mentre il secondo, con motore da 4.5 litri, era la \"28/30 PS\".&lt;br&gt;\nQuest'ultimo modello utilizzava le medesime soluzioni dell'antenata e della \"18PS\" prodotta nello stesso periodo: utilizzava un telaio in lamiera d'acciaio stampata a cui venivano fissate le sospensioni ad assale rigido con molle a balestra ed i freni. Quello a mano era a ganasce, mentre quello a pedale era a ceppi, ed agiva sulla trasmissione. Quest'ultima poteva essere a cardano o a catena, a seconda della preferenza del cliente.&lt;br&gt;\nQuanto al motore, esso era un 4 cilindri in linea a corsa lunga (105x130 mm) della cilindrata di 4520 cm\u00b3. La distribuzione era ad asse a camme laterale comandato da ingranaggi, mentre l'alimentazione era affidata ad un carburatore a getto. Questo motore raggiungeva una potenza massima di 30 CV a 1400 giri/min, quanto bastava per assicurare alla vettura un allungo massimo di 75 km/h.&lt;br&gt;\nLa \"28/30 PS\" era disponibile in due varianti di passo ed in tre varianti di carrozzeria: double-phaeton, limousine e landaulet. A seconda di tali caratteristiche veniva venduta a prezzi compresi tra 18.500 e 21.500 marchi.&lt;br&gt;\nLa \"28/30 PS\" fu tolta di produzione alla fine del 1908 per essere sostituita l'anno seguente dalla 20/35 PS."}
{"id": "2223664", "revid": "281901", "url": "https://it.wikipedia.org/wiki?curid=2223664", "title": "Latterino sardaro", "text": ""}
{"id": "2223670", "revid": "216401", "url": "https://it.wikipedia.org/wiki?curid=2223670", "title": "Inter Turku", "text": ""}
{"id": "2223686", "revid": "83531", "url": "https://it.wikipedia.org/wiki?curid=2223686", "title": "Vicki Vale", "text": "Victoria \"Vicki\" Vale \u00e8 un personaggio dei fumetti di Batman.\nDescrizione.\nVicki Vale \u00e8 una giovane e bella fotografa e cronista di gran fama, vincitrice di molti riconoscimenti e assai apprezzata da numerosi giornali per le sue cronache dettagliate e per le fotografie spettacolari che le autenticano.\nDinamica, solare e indipendente, un giorno decide di trasferirsi nella caotica e turbolenta Gotham City con l'intento di svelare il mistero del terrorizzante Batman, l'anonimo giustiziere travestito da pipistrello umano che nel corso della notte combatte ferocemente e abilmente il crimine per le strade della citt\u00e0, e che \u00e8 ritenuto dai pi\u00f9 una leggenda urbana inventata dalla stampa per aumentare le tirature.\nParallelamente alle sue indagini, inizia una relazione sentimentale con il giovane multimiliardario Bruce Wayne, di cui diviene la prima fidanzata. La donna rimane subito colpita dal suo mistero e dalla sua natura sfuggente, e spesso si domanda chi egli sia in realt\u00e0, se vi sia un terribile segreto che lui tenta abilmente di nascondere a tutti. Dopo un periodo trascorso al Castello Wayne, la giovane scopre che il fidanzato \u00e8 proprio quel Batman su cui tanto sta indagando. Bruce le confessa di essersi deciso a combattere il crimine dopo che, da bambino, vide i suoi genitori cadere uccisi a colpi di pistola da un rapinatore di strada di nome Joe Chill.\nVicki promette di mantenere segreta la sua scoperta, ben cosciente di quanto Batman sia in grado di fare per Gotham se non ostacolato inutilmente, ma interrompe il fidanzamento nel momento in cui Bruce/Batman non risulta in grado di conciliare la sua duplice esistenza con gli impegni di una vita di coppia."}
{"id": "2223694", "revid": "889336", "url": "https://it.wikipedia.org/wiki?curid=2223694", "title": "Lavinia", "text": ""}
{"id": "2223696", "revid": "110157", "url": "https://it.wikipedia.org/wiki?curid=2223696", "title": "Adriano Garsia", "text": "Biografia.\nStudia alla Stanford University e nel 1957 ottiene un PhD presentando una dissertazione dal titolo \"On Surfaces with a Rectilinear Geodesic Circle\" preparata sotto la supervisione di Charles Loewner. \nGarsia ha dato molti profondi contributi alla teoria delle rappresentazioni, alle funzioni simmetriche e alla combinatoria algebrica; su questi campi ha esercitato una rilevante influenza e ha aperto nuovi sottocampi. In particolare, \u00e8 famosa la sua congettura n!, questione che ha aperto nuovi punti di vista sulla teoria delle rappresentazioni.\nFa parte del corpo insegnante della Universit\u00e0 della California a San Diego."}
{"id": "2223698", "revid": "1442080", "url": "https://it.wikipedia.org/wiki?curid=2223698", "title": "Associazione Sportiva Pro Belvedere Vercelli", "text": "LAssociazione Sportiva Pro Belvedere Vercelli, meglio nota come Pro Belvedere Vercelli, \u00e8 stata una societ\u00e0 calcistica italiana con sede nella citt\u00e0 di Vercelli.\nFondata nel 2006 a seguito della fusione di due club preesistenti, vanta quale miglior risultato una partecipazione al campionato di Lega Pro Seconda Divisione (all'epoca quarto livello della piramide calcistica italiana)\nHa cessato le attivit\u00e0 nel 2010, allorch\u00e9 ha acquisito la tradizione sportiva ed i beni immateriali della fallita \"Pro Vercelli\", onde consentirne la rifondazione.\nI suoi colori sociali erano il verde e il giallo, il simbolo era il gallo e disputava le partite di casa allo stadio Silvio Piola.\nStoria.\nNascita della A.S. Pro Belvedere Vercelli (2006).\nLa P.G.S. Pro Belvedere era una squadra minore della citt\u00e0 di Vercelli: fondata nel 1912, vantava un prolifico settore giovanile (dalle cui file erano usciti vari giocatori poi passati alla Pro Vercelli, prima squadra della citt\u00e0), mentre la prima squadra non era mai riuscita a superare i campionati dilettantistici a carattere provinciale.\nNel 2006, a seguito di un rinnovo del direttivo, la Pro Belvedere si accord\u00f2 con l'A.S. Trino Calcio (team espressione dell'omonima cittadina) per unire le forze in un'unica realt\u00e0.\nL'accordo port\u00f2 il Trino a trasferire la propria sede e il proprio titolo sportivo (valido per partecipare alla Serie D) a Vercelli: il club unitario che ne nacque assunse la denominazione ufficiale di \"Associazione Sportiva Pro Belvedere Vercelli\". Come colori sociali furono scelti il giallo e il verde, mentre campo casalingo divenne lo stadio Silvio Piola.\nDopo due stagioni interlocutorie, l'annata 2008-2009 vide la Pro Belvedere dominare il girone B della Serie D, vinto gi\u00e0 il 10 maggio 2009, con una giornata d'anticipo sulla fine della \"regular season\". Ci\u00f2 valse al giovane club gialloverde l'accesso al campionato di Lega Pro Seconda Divisione e al professionismo.\nLa breve esperienza professionistica (2009-2010).\nGrazie al risultato di cui sopra, nel campionato 2009-2010 Vercelli visse la sua prima \"stracittadina\" tra due squadre professionistiche, giacch\u00e9 la Pro Belvedere venne inserita nel medesimo girone della Pro Vercelli.\nIl primo derby vercellese si disput\u00f2 il 20 settembre 2009, risolvendosi in una vittoria della Pro Vercelli per 1-0 dinnanzi a un pubblico di oltre persone (affluenza inconsueta in quegli anni al Silvio Piola). Nel post partita si registrarono scontri tra gli ultras della Pro Vercelli e alcuni sostenitori della Pro Belvedere (numericamente molto inferiori), che causarono alcuni feriti e l'irrogazione di alcune diffide.\nLa partita di ritorno, svoltasi il 31 gennaio, vide invece la Pro Belvedere vincere per 1-0.\nLa stagione dei gialloverdi si rivel\u00f2 comunque difficoltosa: essi chiusero il proprio girone al penultimo posto con 28 punti guadagnati, davanti alla sola Pro Sesto (ultima classificata), dovendo dunque disputare i play-out. Il doppio confronto con il Mezzocorona si risolse per la Pro Belvedere in una sconfitta interna all'andata per 1-3 e una vittoria esterna per 0-2 al ritorno: a parit\u00e0 di reti segnate furono i trentini a salvarsi, in virt\u00f9 della propria miglior posizione in classifica.\nLa fusione con la Pro Vercelli e la fine (2010).\nNei mesi estivi la Pro Belvedere present\u00f2 domanda di riammissione in Seconda Divisione; parallelalmente si consum\u00f2 la dissoluzione dell'Unione Sportiva Pro Vercelli, che il 16 luglio del 2010 venne esclusa dal medesimo campionato e si avvi\u00f2 al fallimento. Ai sensi delle normative FIGC, la tradizione sportiva e i beni immateriali dello storico sodalizio biancocrociato furono avocati al Comune di Vercelli, che opt\u00f2 per conferirli proprio alla dirigenza della Pro Belvedere.\nIl 4 agosto la domanda di riammissione venne accolta: la Pro Belvedere venne dunque reinserita in Lega Pro Seconda Divisione ed assegnata al girone A. Due giorni dopo, il 6 agosto, il club cambi\u00f2 denominazione in Football Club Pro Vercelli 1892, sancendo ufficialmente l'avvenuta transazione e ponendo dunque fine alla breve storia gialloverde.\nColori e simboli.\nColori.\nLa Pro Belvedere aveva come colori sociali il bianco e il verde.\nSimboli ufficiali.\nStemma.\nLo stemma della Pro Belvedere era costituito da uno scudo contenente il disegno verde di un gallo stilizzato che calciava un pallone, in basso era presente la denominazione societaria scritta sempre in verde.\nStrutture.\nStadio.\nLa Pro Belvedere Vercelli ha utilizzato dalla fondazione fino allo scioglimento lo stadio Silvio Piola di Vercelli, dotato di una capacit\u00e0 massima di posti che condivideva con il maggior club cittadino.\nTifoseria.\nStoria.\nData la sua giovane et\u00e0, la sua breve esistenza, la miltanza per una sola stagione in un campionato professionistico e con la presenza in citt\u00e0 di una squadra con tradizione sportiva maggiore la Pro Belvedere contava uno scarso seguito di tifosi.\nGemellaggi e rivalit\u00e0.\nNon sono segnalati particolari gemellaggi e rivalit\u00e0 con altre squadre."}
{"id": "2223701", "revid": "599", "url": "https://it.wikipedia.org/wiki?curid=2223701", "title": "Adriano Mario Garsia", "text": ""}
{"id": "2223702", "revid": "28592", "url": "https://it.wikipedia.org/wiki?curid=2223702", "title": "Ronchi di Maserada", "text": ""}
{"id": "2223703", "revid": "117978759", "url": "https://it.wikipedia.org/wiki?curid=2223703", "title": "Gan De", "text": "\u00c8 conosciuto anche come Lord Gan (Gan Gong). Ha compilato uno dei primi cataloghi stellari della storia, come il contemporaneo Shi Shen, seguito dal greco Ipparco (il primo astronomo della tradizione occidentale ad aver compilato un catalogo stellare).\nOsservazioni.\nGan De riport\u00f2 le prime osservazioni dettagliate di Giove della storia. Descrisse il pianeta come \"molto grande e luminoso\", riportando di aver visto ad occhio nudo uno dei satelliti di Giove (forse Ganimede o Callisto) nel 364 a.C., quasi duemila anni prima della loro scoperta per opera di Galileo Galilei. Teoricamente i satelliti medicei sarebbero visibili ad occhio nudo raggiungendo una magnitudine apparente inferiore alla 6\u00aa - che corrisponde al limite di visibilit\u00e0 - se non fossero nascosti dalla luminosit\u00e0 di Giove.\nOccultando la vista di Giove dietro un albero alto con profilo perpendicolare al piano orbitale dei satelliti, uno o pi\u00f9 di essi potrebbe essere visto in condizioni favorevoli. Shi Shen e Gan De fecero insieme accurate osservazioni dei cinque pianeti maggiori.\nSfera celeste.\nShi Shen e Gan De suddivisero la sfera celeste in 365,25\u00b0, dalla durata dell'anno solare. Al tempo, la maggior parte degli astronomi antichi adottava la divisione babilonese della sfera celeste in 360\u00b0.\nOpere.\nQuale primo tentativo di documentare il cielo durante il periodo dei regni combattenti, il lavoro di Gan De possiede un elevato valore scientifico. Scrisse due opere, il \"Trattato su Giove\" ed il \"Trattato di Astrologia astronomica\", in otto volumi, entrambe perdute. Gan De scrisse inoltre l'\"Osservazione astronomica delle stelle\" (\u5929\u6587\u661f\u5360, Tianwen xingzhan), che pu\u00f2 essere parzialmente letto nelle citazioni riportate nel 27\u00b0 volume dello Shiji e nel 26\u00b0 volume del libro degli Han e soprattutto nel \"Trattato di Astrologia dell'era Kaiyuan\" che ne riporta la maggior parte.\nNel 1973, un catalogo simile a quello di Gan De e Shi Shen \u00e8 stato scoperto nel testo di seta di Mawangdui ed \u00e8 stato riarrangiato con il nome di \"Divinazione dei cinque pianeti\"; esso riporta i moti di Giove, Saturno, Venere ed altri pianeti nelle loro orbite tra il 246 a.C. ed il 177 a.C.\nAltri due volumi, conosciuti come il \"Trattato sulle Stelle di Gan e Shi\", sono stati conservati e sono attribuiti a lui ed a Shi Shen e furono incorporati nel \"Daozang\" durante la dinastia Song. Tuttavia, il libro \u00e8 generalmente ritenuto meno affidabile del \"Trattato di Astrologia dell'era Kaiyuan\" a causa della presenza nel testo di nomi di luoghi ed altro anacronistici."}
{"id": "2223706", "revid": "28592", "url": "https://it.wikipedia.org/wiki?curid=2223706", "title": "Pianura trevigiana", "text": ""}
{"id": "2223708", "revid": "1442080", "url": "https://it.wikipedia.org/wiki?curid=2223708", "title": "Whiskey on a Sunday", "text": "Whiskey on a Sunday \u00e8 una raccolta del gruppo celtic punk statunitense Flogging Molly, pubblicato il 25 luglio 2006 dalla SideOneDummy Records.\nLa pubblicazione comprende un CD contenente tracce acustiche e live ed un DVD contenente un documentario sul gruppo. La canzone \"Laura\", prima traccia del CD, \u00e8 inedita in studio, essendo stata pubblicata in precedenza solo nel live \"Alive Behind the Green Door\". Le tracce dal vivo sono state registrate al Wiltern Theater di Los Angeles. Il documentario \u00e8 diretto da Jim Dziura. Nonostante sia innanzitutto un DVD, \u00e8 entrato nella classifica Billboard 200 alla 67\u00aa posizione, come anche nella Top Internet e la terza posizione nella Top Indipendent."}
{"id": "2223710", "revid": "124817022", "url": "https://it.wikipedia.org/wiki?curid=2223710", "title": "Virginia Brunetti", "text": "Biografia.\nNata a Roma, figlia della doppiatrice Silvia Pepitoni, si \u00e8 diplomata al liceo classico.\n\u00c8 stata la voce italiana di Miley Cyrus in \"Hannah Montana\" (escludendo le parti cantate, doppiate da Giulia Luzi) e quella di Taissa Farmiga nella serie tv \"American Horror Story\". Ha partecipato, fra l'altro, anche al doppiaggio di \"Sin City\", interpretando \"Nancy Callahan\" da bambina. In seguito ha doppiato anche Ariana Grande, Danielle Panabaker, Juliette Goglia, Camille Winbush e Ellie Kendrick."}
{"id": "2223723", "revid": "28592", "url": "https://it.wikipedia.org/wiki?curid=2223723", "title": "Epoca paleoveneta", "text": ""}
{"id": "2223724", "revid": "1543377", "url": "https://it.wikipedia.org/wiki?curid=2223724", "title": "Holy Holy", "text": "Holy Holy \u00e8 un brano musicale scritto dall'artista inglese David Bowie e pubblicato come 45 giri il 15 gennaio 1971.\nIl brano.\nLa prima versione di questo rock lento, un'oscura fusione di sesso e religione con un ritornello orecchiabile e accenni a Aleister Crowley (\u00abjust the righteous brother\u00bb), venne registrata ai Trident Studios nel giugno 1970, alla fine delle sessioni di \"The Man Who Sold the World\". Alla registrazione parteciparono Mick Ronson e Mick Woodmansey, futuri Spiders from Mars, e Herbie Flowers al basso.\nIl 45 giri venne prodotto da Herbie Flowers, anche se sul vinile \u00e8 riportato \"A Blue Mink Production\", e pubblicato il 15 gennaio 1971 nel Regno Unito, in Germania, Spagna e Australia, con un ritardo di sei mesi causato in parte da trattative contrattuali. Pochi giorni dopo Bowie esegu\u00ec \"Holy Holy\" nel programma \"Six-O-One: Newsday\" di Granada TV, indossando un vestito della boutique londinese Mr. Fish e accompagnandosi alla chitarra acustica. Ci\u00f2 nonostante la promozione non produsse nessun effetto sulle classifiche e il singolo si rivel\u00f2 un insuccesso.\nUna seconda incisione di \"Holy Holy\", caratterizzata da un ritmo pi\u00f9 sostenuto e dalla presenza degli Spiders from Mars al completo con Trevor Bolder, ebbe luogo alla fine dell'estate 1971 e per un breve periodo fu presa in considerazione per un eventuale inserimento nell'album \"The Rise and Fall of Ziggy Stardust and the Spiders from Mars\". Alla fine rimase nel cassetto finch\u00e9 non fu riciclata nel 1974 come lato B di \"Diamond Dogs\" e in seguito \u00e8 ricomparsa nella raccolta non autorizzata \"Bowie Rare\" del 1982, come traccia bonus nelle riedizioni di \"The Man Who Sold the World\" del 1990 e di \"Ziggy Stardust\" del 2002 e nel CD \"Re:Call 1\" uscito con il box set \"Five Years (1969-1973)\" nel 2015, in cui \u00e8 presente anche la versione 45 giri.\nIl lato B.\nRegistrata durante le sessioni di \"The Man Who Sold the World\" nella primavera del 1970, \"Black Country Rock\" \u00e8 un brano vivace con un testo piuttosto minimale. Bowie aggiunse un'imitazione del caratteristico \"gorgheggio elettrico\" di Marc Bolan, a quanto pare perch\u00e9 aveva sbagliato a cantare un verso: \u00abLo fece per scherzo, ma noi tutti pensammo che non era male\u00bb, ha affermato in seguito il produttore dell'album Tony Visconti, \u00abl'abbiamo registrata di nuovo e io ho assottigliato la voce di David mediante l'equalizzatore per farla assomigliare ancora di pi\u00f9 a quella di Bolan\u00bb.\nCover.\nCover di \"Holy Holy\" sono state eseguite dagli Shadow Project di Rozz Williams, nel loro album di debutto del 1991, e dai Marquee Moon nell'album tributo \"The Dark Side of David Bowie\" del 1997."}
{"id": "2223734", "revid": "123211349", "url": "https://it.wikipedia.org/wiki?curid=2223734", "title": "Lisa Leonardi", "text": "\u00c8 famosa al pubblico per aver interpretato l'infermiera Anna nel film \"4 marmittoni alle grandi manovre\"."}
{"id": "2223744", "revid": "120793219", "url": "https://it.wikipedia.org/wiki?curid=2223744", "title": "Paul Frank", "text": "Biografia.\nStatunitense, anche se molti pensano che provenga dall'Inghilterra dopo aver frequentato l'Orange Coast Community College Fu fondatore negli anni '90 della ditta di accessori di abbigliamento Paul Frank Industries (Julius and friends) a Costa Mesa (California). \nNell'agosto del 2001 ha collaborato con la Sanrio, ed \u00e8 stato uno dei primi tentativi di collaborazione del colosso giapponese. Dal 1995 al 2005 sono stati stimati per le sue creazioni introiti di oltre 100 milioni di dollari. Per la costruzione di un suo punto vendita di California si \u00e8 avvalso dell'aiuto del pluripremiato architetto italiano Giorgio Borruso.\nLa notoriet\u00e0 dello stilista ha convinto Google a cambiare il tema della pagina principale in suo onore per un breve periodo.\nJulius la scimmia.\nLa ditta ha come mascotte una scimmia di nome Julius, nata da un'idea di Paul Frank la cui diffusione \u00e8 stata paragonata a quella della Marilyn Monroe di Andy Warhol diventato un'icona citata in molti libri che narrano di bambini e del loro linguaggio moderno. In principio l'idea era quella di realizzare una serie di cartoni animati dai quali \u00e8 stata creata una marca d'abbigliamento amata fra i giovanissimi.\nOpere.\nLa sua creatura, Julius, \u00e8 stata oggetto anche di diversi libri illustrati per bambini, illustrati e scritti dallo stesso Paul Frank fra cui:"}
{"id": "2223746", "revid": "22475", "url": "https://it.wikipedia.org/wiki?curid=2223746", "title": "\u1e5ata", "text": "\u1e5ata (devan\u0101gar\u012b \u090b\u0924) \u00e8 un termine sanscrito che compare nei pi\u00f9 antichi \"Veda\" ed \u00e8 fondante nella Religione vedica (o \"Vedismo\"). Con \"\u1e5ata\" si intende l'\"ordine cosmico\" a cui soggiace l'intera realt\u00e0, ma anche una consuetudine sacra ovvero l'associazione tra il rito sacrificale e l'universo a cui esso \u00e8 strettamente associato. Esso prelude, quindi, al termine pi\u00f9 diffuso, e successivo, di \"Dharma\".\nIl termine \"\u1e5ata\" deriva da \"\u1e5a\" (radice sanscrita di \"muoversi\") e \"*ar\" (radice indoeuropea di \"modo appropriato\"), quindi \"muoversi, comportarsi, in modo corretto\".\nCos\u00ec \"\u1e5ata\" acquisisce il pieno significato di \"ordine cosmico\" ovvero della Realt\u00e0 che procede priva di contrapposizioni od ostacoli. Questo termine \u00e8 legato, sempre per mezzo della radice indoeuropea di \"*ar\", al termine greco \"harmos\", da cui l'italiano \"armonia\", e al latino \"ars\" da cui \"arte\".\n\"\u1e5ata\" \u00e8 un termine assegnato ai \"deva\" che operano coerentemente con l'ordine cosmico, il quale va difeso e mantenuto. Coloro che non perseguono questo \"ordine\" sono \"an\u1e5bta\" (non \"\u1e5bta\") o anche \"asatya\" (non veri).\nQuesto termine \u00e8 collegato all'avestico \"A\u0161a\" che possiede, anche nello Zoroastrismo, il medesimo significato.\n\"\u1e5ata\" si oppone al sanscrito vedico \"Druh\" (avestico \"druj\") che rappresenta il suo opposto ovvero il disordine provocato dai \"dem\u00f2ni\" e dagli umani che si dedicano a distruggerlo o a corromperlo.\nNel Vedismo \"\u1e5ata\" \u00e8 sempre stato considerato un principio impersonale e mai fu reso come una divinit\u00e0 \"personale\". La divinit\u00e0 vedica che incarna il principio dello \"\u1e5ata\" \u00e8 Asura Varu\u1e47a (\u0935\u0930\u0941\u0923 sanscrito, avestico Ahura Mazd\u0101), suo tutore e vincitore del Caos, nonch\u00e9 protettore, severo e temuto, della \"giustizia\" e della \"verit\u00e0\".\n\"\u1e5ata\" \u00e8 particolarmente considerato nella pratica cultuale, ovvero nella corretta esecuzione di detta pratica che permette la permanenza stessa dell'ordine cosmico."}
{"id": "2223747", "revid": "287204", "url": "https://it.wikipedia.org/wiki?curid=2223747", "title": "Atherina", "text": "Atherina \u00e8 un genere di pesci di mare, acqua dolce e salmastra appartenenti all'ordine Atheriniformes.\nDistribuzione.\nLe specie di questo genere sono diffuse in tutto l'Oceano Atlantico orientale tra il Sudafrica (ove sconfinano per breve tratto nell'Oceano Indiano) ed il mar del Nord. Sono comunissime nel mar Mediterraneo.\nDescrizione.\nQuesti pesciolini hanno un aspetto piuttosto uniforme e tutte le specie del genere hanno due pinne dorsali poste molto indietro, occhi da grandi a molto grandi, testa massiccia, bocca obliqua. Le dimensioni raggiungono eccezionalmente i 15\u00a0cm.\nEcologia.\nTutte le specie del genere sono pi\u00f9 o meno fortemente eurialine ma comunque alcune specie si rinvengono quasi esclusivamente in acque dolci mentre altre si incontrano soprattutto in mare. Sono ottime nuotatrici.\nBiologia.\nTutte le specie del genere sono fortemente gregarie e formano banchi compatti e disciplinati.\nAlimentazione.\nPrincipalmente planctofaghe ma non disdegnano anche piccoli animali bentonici.\nRiproduzione.\nLe uova sono deposte sul fondo e sono dotate di filamenti che aderiscono al substrato. La schiusa avviene quando il nuovo nato \u00e8 gi\u00e0 molto sviluppato."}
{"id": "2223748", "revid": "59785", "url": "https://it.wikipedia.org/wiki?curid=2223748", "title": "Statio", "text": ""}
{"id": "2223749", "revid": "110157", "url": "https://it.wikipedia.org/wiki?curid=2223749", "title": "Pont de la Concorde", "text": "Il pont de la Concorde \u00e8 un ponte di Parigi che attraversa la Senna tra Place de la Concorde e il Quai d'Orsay, di fronte alla facciata del Palazzo Borbone, sede dell'Assemblea Nazionale. \nStoria.\nNel corso della sua storia \u00e8 stato chiamato anche \"pont Louis XVI\" e \"pont de la R\u00e9volution\".\nPer la costruzione del pont de la Concorde furono riutilizzate alcune pietre provenienti dalla distrutta Bastiglia.\nIl 6 febbraio 1934 i reparti mobili della Guardia repubblicana, schierati a difesa della Camera dei deputati, repressero una manifestazione anti-parlamentare, organizzata a Parigi per protestare contro il licenziamento del capo della polizia Jean Chiappe a seguito dell'affare Stavisky. La manifestazione, che era iniziata alla Place de la Concorde ed intendeva passare il fiume e marciare su Palais Bourbon, vedeva per la prima volta scendere in piazza, fianco a fianco, militanti dell'estrema sinistra e dell'estrema destra: tutti assieme, mischiati tra di loro, i \"Camelots du Roi\", gli attivisti dell'Action Fran\u00e7aise, i giovani operai della 'cintura rossa', membri della \"Jeunesse Patriote\" e militanti comunisti, ex combattenti disoccupati e studenti. Gli scontri con le forze dell'ordine causarono 20 morti e 2300 feriti, proseguendo il 7, 9 e 12 febbraio 1934 nel tentativo di assaltare il simbolo della democrazia parlamentare: il governo a matrice radical-socialista, presieduto per la seconda volta da Daladier, cadde il giorno successivo ed il tentativo di sovvertire la III Repubblica fall\u00ec, ma la repressione esercit\u00f2 un'influenza profonda e duratura sulla vita politica francese."}
{"id": "2223758", "revid": "38120", "url": "https://it.wikipedia.org/wiki?curid=2223758", "title": "Mario e Luigi 3", "text": ""}
{"id": "2223760", "revid": "767487", "url": "https://it.wikipedia.org/wiki?curid=2223760", "title": "Peregrino Proteo", "text": "Biografia.\nLa vita di Peregrino Proteo \u00e8 nota soprattutto per la biografia satirica (\"\u03a0\u03b5\u03c1\u1f76 \u03c4\u1fc6\u03c2 \u03a0\u03b5\u03c1\u03b5\u03b3\u03c1\u03af\u03bd\u03bf\u03c5 \u03a4\u03b5\u03bb\u03b5\u03c5\u03c4\u1fc6\u03c2\") scritta attorno al 170 da Luciano di Samosata. Secondo Luciano, su Peregrino Proteo gravava il sospetto di aver assassinato il proprio padre, e di essere fuggito in Palestina. Qui si convert\u00ec al Cristianesimo, divenne una figura di primo piano nella comunit\u00e0 cristiana, descritta esegeta delle sacre scritture e scrittore egli stesso di testi sacri; si presume abbia aderito a una setta cristiana montanista. Imprigionato per la fede cristiana, fu poi liberato per intervento del Proconsole romano e ritorn\u00f2 a Pario, dove rinunci\u00f2 a tutte le sue propriet\u00e0 regalandole ai suoi concittadini.\nAllontanatosi dal Cristianesimo, si rec\u00f2 in Egitto, dove divenne allievo del filosofo cinico Agatobulo. Peregrino Proteo si comport\u00f2 da filosofo cinico nel resto della sua vita. Lasciato l'Egitto, si rec\u00f2 a Roma, dove fu espulso dal prefetto per aver insultato l'imperatore Antonino Pio. Lasciata Roma, and\u00f2 in Grecia, e ad Atene divenne maestro di Aulo Gellio. In un primo tempo fu accolto bene dai Greci, ma compromise la sua popolarit\u00e0 criticando il ninfeo di Erode Attico, un filosofo molto popolare in Grecia per la sua filantropia. Annunci\u00f2 infine la sua intenzione di darsi fuoco per protesta durante i Giochi Olimpici, e mise in atto la sua intenzione gettandosi su una pira funebre alla presenza di molti spettatori, fra cui Luciano di Samosata.\nDi Peregrino Proteo non ci sono rimasti scritti, e le fonti differenti da Luciano di Samosata sono molto poche. Nel lettera di Luciano, Peregrino Proteo \u00e8 dipinto come un opportunista e un esibizionista, ma non tutti gli autori antichi furono d'accordo su questo giudizio. Aulo Gellio descrive l'insegnamento di Proteo \"\"utiliter et honeste\" (pieno di verit\u00e0 e di onest\u00e0), Ammiano Marcellino lo chiama \"philosofus clarus\" \"(filosofo illustre) e accenna alla sua morte con toni elogiativi paragonandola a quella del giovane filosofo Simonide vittima della persecuzione di Valente nel 370. Gli studiosi moderni tendono a pensare che Peregrino fosse sincero, sebbene poco equilibrato, nelle sue decisioni.\nAtenagora, l'apologista greco del II secolo d.C., nella \"Supplica in favore dei cristiani\", scritta nel 177 d.C., pochi anni dopo la morte di Peregrino, riferisce che nella natale Pario era stata eretta una statua in onore di Peregrino Proteo."}
{"id": "2223762", "revid": "62748", "url": "https://it.wikipedia.org/wiki?curid=2223762", "title": "Pont des Arts", "text": "Il pont des Arts o Passerelle des Arts \u00e8 un ponte di Parigi che attraversa la Senna tra l'Institut de France e la \"Cour Carr\u00e9e\" del Louvre (chiamato all'epoca del Primo Impero \"Palais des Arts\").\n\u00c8 riservato esclusivamente al transito dei pedoni. Vi fanno sosta spesso pittori che vendono le loro opere ai passanti. \u00c9 famoso anche per essere un luogo in cui vengono inseriti l lucchetti dell'amore."}
{"id": "2223772", "revid": "599013", "url": "https://it.wikipedia.org/wiki?curid=2223772", "title": "Biagio Dreossi", "text": "Era noto a tutti come Biagio Dreossi ma il suo vero nome era Claudio.\nCarriera.\nEsord\u00ec a diciannove anni nell' in Serie C nella stagione 1950-1951, diventando titolare.\nPass\u00f2 poi in Serie A al Napoli dove rimase chiuso dall'esperto Giuseppe Casari che per cinque anni consecutivi aveva difeso la porta dell'Atalanta in Serie A e fatto parte anche della rosa dei convocati per il mondiale del 1950 in Brasile; con i campani gioc\u00f2 solo due partite, due sconfitte casalinghe per 3-2, debuttando in Serie A il 15 giugno 1952 contro il Legnano e disputando la sua ultima gara con i partenopei il 30 novembre 1952 contro il Novara.\nVenne quindi ceduto al Lecce durante la stagione 1953-1954; rientrato al Napoli, pass\u00f2 quindi al Livorno dove trascorse due stagioni: nella seconda, nel 1955-1956, conquist\u00f2 una promozione in Serie B.\nIn seguito venne acquistato dalla , che aveva appena conquistato la sua prima storica promozione in Serie B nel campionato di Serie C del 1955-1956, e con gli adriatici vi disput\u00f2 quattro stagioni in Serie B con 105 presenze. \nNel 1960 passa alla sempre in Serie B, poi finisce la sua carriera al ed .\nDopo il ritiro torn\u00f2 nella citt\u00e0 natale, dove allen\u00f2 la squadra locale tra la fine degli anni sessanta e l'inizio degli anni settanta."}
{"id": "2223777", "revid": "1442080", "url": "https://it.wikipedia.org/wiki?curid=2223777", "title": "Atherina presbyter", "text": "Atherina presbyter nota in italiano come latterino di sabbia \u00e8 un piccolo pesce di mare e di acqua salmastra appartenente alla famiglia Atherinidae.\nDistribuzione e habitat.\n\u00c8 l'unico latterino ad essere comune sulle coste europee extramediterranee. Il suo areale va dalla Danimarca e dalla Svezia meridionali allo stretto di Gibilterra. Nel mar Mediterraneo \u00e8 rarissima e limitata alla parte pi\u00f9 occidentale (Spagna e Marocco).\nIl suo habitat \u00e8 simile a quello dell'Atherina hepsetus ma penetra anche in acque salmastre (mai del tutto dolci) abbastanza volentieri.\nDescrizione.\nMolto simile all'Atherina hepsetus da cui si pu\u00f2 distinguere per le squame pi\u00f9 grandi e l'occhio pi\u00f9 grande.\n\u00c8 la pi\u00f9 \"grande\" Atherina europea e sembra che possa raggiungere i 20 cm.\nAlimentazione.\nBasata su plancton e piccoli invertebrati come le congeneri.\nBiologia.\nSimili a quelle delle congeneri."}
{"id": "2223781", "revid": "281901", "url": "https://it.wikipedia.org/wiki?curid=2223781", "title": "Latterino di sabbia", "text": ""}
{"id": "2223782", "revid": "1543377", "url": "https://it.wikipedia.org/wiki?curid=2223782", "title": "Ca\u00e1la", "text": "Ca\u00e1la \u00e8 un municipio dell'Angola appartenente alla provincia di Huambo. Ha 373.035 abitanti (stima del 2006) ed una superficie di 3.680\u00a0km\u00b2."}
{"id": "2223783", "revid": "125300456", "url": "https://it.wikipedia.org/wiki?curid=2223783", "title": "I pirati della Malesia (romanzo)", "text": "I pirati della Malesia \u00e8 un romanzo d'avventura dello scrittore veronese Emilio Salgari, pubblicato nel 1896. \n\u00c8 il terzo episodio del cosiddetto ciclo indo-malese e riveste un'importanza chiave per l'intera saga: per la prima volta nella letteratura salgariana, infatti, si allacciano in un'unica opera le storie dei pirati malesi (trattate anni prima ne \"Le tigri di Mompracem\") e le avventure dei cacciatori di serpenti delle Sundarbans, materia de \"I misteri della jungla nera\". Con quest'operazione, l'autore ovvia a varie soluzioni letterarie. Anzitutto, trova l\"'escamotage\" per far tornare in scena il suo personaggio pi\u00f9 famoso e riuscito, Sandokan; in secondo luogo, gli associa la figura, per certi versi simile, di Tremal-Naik, diminuendone la carica passionale mostrata ne \"I misteri della giungla nera\"; in ultimo, trova la maniera di far diventare i due personaggi parenti tra loro. \nSecondo uno schema gi\u00e0 sperimentato nel precedente romanzo, inoltre, Salgari fa s\u00ec che i vari capitoli del ciclo mantengano un finale aperto, cos\u00ec da permettergli ampio margine di manovra per svilupparne il seguito: \u00e8 con questo romanzo, dunque, che per davvero prende corpo l'idea di un ciclo dedicato a Sandokan e ai suoi compagni di avventure.\nTrama.\nParte I: La Tigre della Malesia.\nColta da un nubifragio, la nave \"Young India\", che fa vela su Sarawak, si frantuma sulle scogliere di Mompracem, e viene puntualmente assalita dai pirati, tornati di recente padroni dell'isola. Durante l'abbordaggio, il portoghese Yanez de Gomera, alla guida dei tigrotti, salva la vita ad un valoroso maharatto che si \u00e8 battuto all'ultimo sangue: si tratta di Kammamuri, imbarcato sul bastimento assieme ad Ada Corishant, gi\u00e0 visti nel libro precedente. Portato al cospetto di Sandokan, il maharatto svela il motivo del suo viaggio: Suyodhana, il capo dei \"thug,\" ha barbaramente ucciso Harry Corishant dinanzi agli occhi della figlia e ha fatto arrestare Tremal-Naik, ora detenuto a Sarawak e condannato alla prigionia in una colonia penale. Ada, dal canto suo, \u00e8 ancora distrutta dall'accaduto e pare completamente fuori di senno. Da questo racconto, Sandokan e Yanez comprendono che la giovane altro non \u00e8 che la cugina di Marianna Guillonk, sposa di Sandokan, morta di recente durante un'epidemia.\nSandokan e Yanez decidono di partire subito: dopo una caccia in mare, riescono a conquistare con uno stratagemma il comando dell\"'Helgoland\", la nave che avrebbe dovuto prelevare Tremal-Naik e portarlo nella colonia penale di Norfolk; tuttavia, probabilmente traditi dall'equipaggio della stessa nave, restano coinvolti in una battaglia in mare con una cannoniera del rajah bianco James Brooke, detto lo \"Sterminatore dei pirati\", quindi abbandonano il bastimento e provano un altro stratagemma.\nParte II: Il Rajah di Sarawak.\nYanez, fingendosi un lord inglese, entra alla corte del Rajah bianco, conquistandone la fiducia. Riuscito ad ottenere il permesso di andare in visita alle prigioni, trova Tremal-Naik e lo droga con un potente narcotico, che ne provoca una morte apparente, con l'idea di farlo seppellire dai suoi carcerieri e, successivamente, dissotterrare da Sandokan, che \u00e8 rimasto appostato nella foresta. Si frappone a questo piano Lord James Guillonk, zio di Marianna e nemico dei pirati: ospite di una festa in casa del rajah, Lord James smaschera Yanez e lo fa arrestare. Brooke, profondo conoscitore dei costumi indo-malesi, somministra allora al suo prigioniero una limonata corretta a oppio e \"youma\", un potente estratto naturale che \"scioglie la lingua\": in tal modo, il rajah viene a conoscenza del piano e si precipita al cimitero con un drappello di soldati, risoluto a far cadere Sandokan in un'imboscata. Il pirata riesce per\u00f2 ad avere la meglio su di lui, facendolo prigioniero e negoziando uno scambio: la libert\u00e0 di James Brooke in cambio di quella di Yanez.\nLiberato l'amico fraterno e risvegliato Tremal-Naik, a Sandokan non resta altro da fare che provare a far riavere Ada, con l'idea di provocarle uno \"shock\" uguale e contrario a quello che le ha procurato lo stato di delirio nel quale versa. Cos\u00ec, accampatosi coi suoi in un capanno nella foresta di Sarawak, inscena l'attacco alla pagoda dei thug raccontato nelle ultime pagine de \"I misteri della giungla nera\". L'operazione riesce, ma, contestualmente, il rajah Bianco Brooke contrattacca i tigrotti e li costringe a una lunga e sanguinosa battaglia. Braccato e rimasto con un drappello di fedelissimi ridotto all'osso dalla furia della battaglia, Sandokan \u00e8 costretto ad arrendersi e viene arrestato assieme a Yanez e ai due tigrotti sopravvissuti, Sambigliong e Tanauduriam, per essere deportati in una colonia penale. Kammamuri e Ada sono lasciati in libert\u00e0 (si occuper\u00e0 di loro Lord Guillonk), mentre Tremal-Naik viene ricondotto a Sarawak. \nUna volta a bordo della nave che dovr\u00e0 portarli in una colonia penale, Sandokan e i suoi fedelissimi sollevano una sommossa di forzati, ma succede poi un naufragio a scompigliare i loro piani, cos\u00ec i pirati sono nuovamente raggiunti dai soldati di Brooke, che li riportano a Sarawak. Sambigliong, per\u00f2, riesce a dileguarsi e, grazie ad un colpo di fortuna, si ritrova sulla rotta dello yacht di Lord Guillonk, con a bordo Kammamuri e Ada Corishant. L'anziano inglese, commosso dallo spirito di sacrificio di Sandokan, \u00e8 ora deciso ad aiutarlo, e organizza una spedizione a Sedang, dove vive esule (e guardato a vista) il nipote di Muda-Hassin, rajah di Sarawak spodestato da Brooke; mentre Lord Guillonk libera il giovane pretendente al trono, Sambigliong, invece, risale la costa e torna a Mompracem, per preparare una flottiglia di praho alla guida della quale attaccare Sarawak. Il piano riesce e i tigrotti irrompono a Sarawak, liberano i loro capi-pirateria e depongono il rajah bianco.\nAda e Kammamuri, rimasti nel capanno, disperano ormai di poter riabbracciare i loro amici e salvatori. Improvvisamente, per\u00f2, dall'ammasso di corpi esanimi, si rialza uno dei caduti: si tratta del tigrotto malese A\u00efer-Duk, il quale, durante il combattimento divenuto ben presto impari, aveva pensato bene di darsi per morto, immaginando che un uomo vivo avrebbe potuto far pi\u00f9 comodo alla Tigre. Cos\u00ec, con l'aiuto di Lord Guillonk, decide di dar seguito a quello che era il piano fondamentale di Sandokan e Yanez: liberare il nipote del deposto rajah Muda-Hassin (tenuto prigioniero a Sedang) e attaccare, con i suoi fedeli e altre forze fresche racimolate a Mompracem, il regno di Brooke. Il piano va ad effetto e James Brooke viene deposto.\nEntrambe le versioni si riallacciano in una conclusione unica: Sandokan decide galantemente di non far prigioniero James Brooke e lo lascia libero, poi saluta Ada, Kammamuri e Tremal-Naik, con l'auspicio di incontrarsi presto in India.\nAdattamenti.\nIl romanzo \u00e8 stato adattato in due lungometraggi, uno del 1941 e uno del 1964."}
{"id": "2223784", "revid": "281901", "url": "https://it.wikipedia.org/wiki?curid=2223784", "title": "Latterino", "text": ""}
{"id": "2223785", "revid": "281901", "url": "https://it.wikipedia.org/wiki?curid=2223785", "title": "Lattarino", "text": ""}
{"id": "2223795", "revid": "1543377", "url": "https://it.wikipedia.org/wiki?curid=2223795", "title": "Ekunha", "text": "Ekunha \u00e8 un municipio dell'Angola appartenente alla provincia di Huambo. Ha 91.815 abitanti (stima del 2006) ed una superficie di 1.677\u00a0km\u00b2."}
{"id": "2223798", "revid": "110157", "url": "https://it.wikipedia.org/wiki?curid=2223798", "title": "Katchiungo", "text": "Katchiungo \u00e8 un municipio dell'Angola appartenente alla provincia di Huambo. Ha 64.445 abitanti (stima del 2006) ed una superficie di 2.947\u00a0km\u00b2."}
{"id": "2223800", "revid": "339392", "url": "https://it.wikipedia.org/wiki?curid=2223800", "title": "Austro-Hungarian Navy", "text": ""}
{"id": "2223801", "revid": "110157", "url": "https://it.wikipedia.org/wiki?curid=2223801", "title": "Londuimbali", "text": "Londuimbali \u00e8 un municipio dell'Angola appartenente alla provincia di Huambo. Ha 161.172 abitanti (stima del 2006) ed una superficie di 2.698\u00a0km\u00b2."}
{"id": "2223802", "revid": "339392", "url": "https://it.wikipedia.org/wiki?curid=2223802", "title": "Imperiale e Regia Marina da Guerra", "text": ""}
{"id": "2223805", "revid": "110157", "url": "https://it.wikipedia.org/wiki?curid=2223805", "title": "Longonjo", "text": "Longonjo \u00e8 un municipio dell'Angola appartenente alla provincia di Huambo. Ha 91.037 abitanti (stima del 2006) ed una superficie di 2.915\u00a0km\u00b2."}
{"id": "2223807", "revid": "80069672", "url": "https://it.wikipedia.org/wiki?curid=2223807", "title": "Elmer George", "text": "Carriera.\nCorse la 500 Miglia di Indianapolis tre volte, riuscendo a debuttare in gara nel 1957, pur senza concludere la gara.\nSpos\u00f2 Mari Hulman George, figlia dell'allora proprietario del Circuito di Indianapolis Tony Hulman. Il loro figlio \u00e8 Tony George, fondatore del campionato Indy Racing League ed attuale presidente dello Speedway.\nIl 31 maggio 1976 George venne ucciso dopo una discussione da Guy Trolinger, addestratore di cavalli presso la fattoria di famiglia a Terre Haute. Un giudice decise di non indagare Trolinger. George venne sepolto nel cimitero del calvario a Terre Haute, Indiana.\nTra il 1950 e il 1960 la 500 Miglia di Indianapolis faceva parte del Campionato Mondiale, per questo motivo George ha all'attivo anche un Gran Premio in Formula 1."}
{"id": "2223809", "revid": "110157", "url": "https://it.wikipedia.org/wiki?curid=2223809", "title": "Mungo", "text": "Mungo \u00e8 un municipio dell'Angola appartenente alla provincia di Huambo. Ha 30.489 abitanti (stima del 2006) ed una superficie di 5.400\u00a0km\u00b2."}
{"id": "2223810", "revid": "110157", "url": "https://it.wikipedia.org/wiki?curid=2223810", "title": "Tchicala Tcholohanga", "text": "Tchicala Tcholohanga \u00e8 un municipio dell'Angola appartenente alla provincia di Huambo. Ha 71.602 abitanti (stima del 2006) ed una superficie di 4.380\u00a0km\u00b2."}
{"id": "2223813", "revid": "767487", "url": "https://it.wikipedia.org/wiki?curid=2223813", "title": "Senses Fail", "text": "I Senses Fail sono una band post-hardcore statunitense formatasi a Ridgewood, New Jersey nel 2002.\nBiografia.\nFormazione e primo EP (2002-2003).\nI Senses Fail si formarono nel 2002, dopo che Buddy Nielsen pubblic\u00f2 un annuncio in Internet per cercare persone per formare una band. All'annuncio rispose Dan Trapp, solo quindicenne all'epoca, che port\u00f2 con s\u00e9 Dave Miller, James Gill e Garrett Zablocki. La formazione fu poi completata da Mike Glita, ex batterista dei Tokyo Rose.\nLa band prese la propria influenza musicale dal punk e dall'hardcore e unirono le sonorit\u00e0 tipiche di questi generi alla poesia, alle emozioni, alla letteratura, alla religione, alla filosofia e alla spiritualit\u00e0 per creare il proprio genere. Lo stesso nome della band deriva dalla credenza buddhista del Nirvana.\nSi costruirono una discreta fama suonando in qualsiasi concerto dagli skate park ai club alle chiese entrarono in studio e registrarono. La loro prima pubblicazione, \"From the Depths of Dreams\" era un EP con sei tracce che fu pubblicato il 16 agosto 2002 dall'etichetta ECA. Originariamente doveva avere solo tre tracce, ma poi vennero aggiunte altre tre tracce per volere su sollecitazione del produttore John Naclerio. L'EP ebbe un buon successo e attir\u00f2 l'attenzione di molte case discografiche. Firmarono un contratto con la Drive-Thru Records e ripubblicarono l'EP il 29 aprile 2003, con due nuove tracce, un missaggio migliore e una nuova copertina. Dopo la ripubblicazione, l'EP ebbe un nuovo grande successo e vendette abbastanza copie per raggiungere la posizione n. 144 nella Billboard 200. Come supporto al loro EP, intrapresero un tour con Finch, The Used, Millencolin e The Starting Line.\n\"Let It Enfold You\" (2004-2005).\nLa band cominci\u00f2 a lavorare al proprio album di debutto all'inizio del 2004. Lavorarono con il produttore Steve Evetts (Saves the Day, A Static Lullaby, Every Time I Die) sotto l'etichetta Vagrant Records.\nIl titolo dell'album viene da un poema scritto da Charles Bukowski. Il cantante della band ha affermato \n\"Let It Enfold You\" venne pubblicato il 7 settembre 2004. L'album ha venduto pi\u00f9 di 300.000 copie.\nDall'album vennero estratti due singoli: \"Buried a Lie\" e \"Rum Is for Drinking, Not for Burning\". Il video per \"Buried a Lie\" venne girato sul set di una soap opera intitolata \"Guiding Light\". La madre di Nielsen gir\u00f2 il video e fece da tramite tra i Senses Fail e la soap opera in cui lei aveva recitato. La pubblicazione del video segn\u00f2 un nuovo successo per la band. Durante questo periodo, fecero molte interviste con \"Kerrang!\", \"Rolling Stone\", \"Spin\" e conquistarono la copertina di \"Alternative Press\".\nL'album venne ripubblicato nel novembre 2005, con l'aggiunta di bonus tracks: le versioni acustiche delle canzoni, una traccia mai pubblicata e la cover di \"Istitutionalized\" dei Suicidal Tendencies. L'album aveva, inoltre, una nuova copertina.\nNel 2005, la band annunci\u00f2, tramite il proprio sito internet, l'abbandono del chitarrista Dave Mille, che venne rimpiazzato da Heath Saraceno, precedentemente chitarrista e cantante dei Midtown.\n\"Still Searching\" (2006-2007).\nDopo una pausa dalle tourn\u00e9e, e con una nuova formazione, i Senses Fail cominciarono a scrivere nuove tracce per il loro secondo album in studio. Il nuovo album, intitolato \"Still Searching\", venne prodotto da Brian McTernan (Thrice, Cave In) e mixato by Chris Lord-Alge. Questo album \u00e8 meno aggressivo rispetto ai lavori precedenti della band e risulta essere pi\u00f9 emotivo. Riguardo agli argomenti delle nuove canzoni, Nielson spieg\u00f2:\nPer promuovere il nuovo album, la band partecip\u00f2 nuovamente al Taste of Chaos. Nel 2006, parteciparono al Taste of Chaos International, e nel 2007 Senses Fail tornarono nel Nord America per il Taste of Chaos tour del 2007. Nell'estate 2007, parteciparono ad alcune date del Zumiez Couch Tour, assieme ai From Autumn to Ashes. Nel 2006 intrapresero un tour con Saosin e Bleeding Through come gruppi spalla. Il 5 ottobre 2007, Senses Fail intrapresero un tour coi New Found Glory, che tocc\u00f2 33 citt\u00e0 degli Stati Uniti che part\u00ec da Las Vegas, Nevada. I Set Your Goals parteciparono al tour come gruppo spalla. Il tour termin\u00f2 il 24 novembre 2007, a San Diego, California.\nIl 13 nomebre 2007, i Senses Fail pubblicarono una versione deluxe di \"Still Searching\", che includeva:\nL'8 dicembre 2007, il bassista Mike Glita lasci\u00f2 la band per dedicarsi al gruppo Knights in Paris. Annunci\u00f2 inoltre, sul profilo ufficiale di Myspace, che aveva fondato un gruppo chiamato Love Automatic.\nIl brano \"Can't Be Saved\" venne inserito nella colonna sonora del videogioco \"\". Un altro singolo, \"Calling All Cars\", \u00e8 inserito nel videogioco \"Burnout Paradise\".\n\"Life Is Not a Waiting Room\" (2008-2009).\nIl terzo album, \"Life Is Not a Waiting Room\", venne pubblicato il 7 ottobre 2008 con l'etichetta Vagrant, e il gruppo part\u00ec per un tour il giorno successivo. Il 21 novembre, i Senses Fail parteciparono ad un'intervista online con Ultimate Guitar, riguardo all'evoluzione della band, al nuovo bassista e al nuovo album.\nIl 30 giugno 2009, venne annunciato che il chitarrista Heath Saraceno avrebbe lasciato la band dopo il Warped Tour. Nel comunicato si legge: \u00abHo condiviso fantastici momenti con questi ragazzi nei quattro anni passati con loro. Abbiamo registrato due album di cui sono molto orgoglioso, partecipato a tour in giro per il mondo e negli Stati Uniti un'infinit\u00e0 di volte, e ho stretto amicizia con gente che non avrei mai conosciuto in altro modo. Questi ragazzi del Jersey (e Atlanta passando per la Florida) sono diventati i miei amici pi\u00f9 cari e mi mancher\u00e0 non vederli pi\u00f9 spesso come prima.\u00bb.\n\"The Fire\" (2010).\nLa band cominci\u00f2 a registrare il nuovo album, intitolato \"The Fire\", ai Salad Days Studio con Brian McTernan nel giugno 2010, sperando di riuscire a pubblicarlo alla fine dell'album. \"The Fire\" fu pubblicato nel Regno Unito il 25 ottobre 2010 con l'etichetta Hassle Records e nel resto del mondo con l'etichetta Vagrant Records. Le tracce di chitarra dell'album non sono suonate da Zack Roach, che rimpiazzava Heath Saraceno, ma \u00e8 invece Garrett Zablocki ad aver registrato entrambe le parti di chitarra, come descritto nel booklet del CD. Nel febbraio 2011, Garrett Zablocki lasci\u00f2 la band per tornare al college, nonostante continuasse a comporre musiche per film.\n\"Follow Your Bliss: The Best of Senses Fail\" (2012).\nil 13 luglio 2011, i Senses Fail pubblicarono un post sulla propria pagina Facebook in cui affermavano: \u00abStiamo scrivendo nuove canzoni e allenando per lo show di questo weekend.\u00bb facendo intendere che il lavoro sul nuovo album era iniziato. La band ha inoltre postato delle foto sul proprio profilo Instagram e Twitter di loro in studio, mentre registrano il nuovo album.\nI Senses Fail annunciarono che avrebbero intrapreso un tour con Stick to Your Guns, Make Do and Mend, e The Story So Far nel novembre 2011.\nLa band quindi pubblic\u00f2 \"The Fire\" in versione vinile con l'etichetta Mightier Than Sword Records.\nPubblicarono la raccolta \"\" che includeva un CD con brani presenti negli album precedenti e un EP con quattro tracce inedite. L'album venne pubblicato il 19 giugno 2012, limitato a 10,000 copie.\nIl 15 giugno, venne estratto il singolo \"War Paint\".\n\"Renacer\" (2013-2014).\nIl nuovo album venne intitolato \"Renacer\" e venne pubblicato il 26 marzo 2013. Il 4 febbraio 2013, venne pubblicato il primo singolo \"Mi Amor\" insieme all'annuncio dell'apertura delle pre-ordinazioni per l'album. Il 1\u00ba marzo 2013, i Senses Fail pubblicariono il secondo singolo intitolato \"The Path\".\nIl 5 maggio 2014 viene annunciato che Chris Hornbrook avrebbe rimpiazzato Dan Trapp nel tour del 10\u00ba anniversario di \"Let It Enfold You.\"\n\"Pull the Thorns From Your Heart\" (2014-2015).\nIl 15 settembre 2014 il gruppo firma un contratto con la Pure Noise Records. Il 10 novembre successivo, il gruppo annuncia l'inizio delle registrazioni di \"Pull the Thorns From Your Heart\", pubblicato il 30 giugno 2015. L'album \u00e8 stato anticipata dal singolo \"The Importance of the Moment of Death\", pubblicato il 29 aprile 2015.\nIl 3 marzo 2015 viene pubblicato uno split-EP realizzato con i Man Overboard."}
{"id": "2223819", "revid": "1226", "url": "https://it.wikipedia.org/wiki?curid=2223819", "title": "Villa Da Porto", "text": ""}
{"id": "2223821", "revid": "110157", "url": "https://it.wikipedia.org/wiki?curid=2223821", "title": "Tchindjendje", "text": "Tchindjendje \u00e8 un municipio dell'Angola appartenente alla provincia di Huambo. Ha 9.132 abitanti (stima del 2006) ed una superficie di 800\u00a0km\u00b2."}
{"id": "2223822", "revid": "1571097", "url": "https://it.wikipedia.org/wiki?curid=2223822", "title": "Ciao mamma", "text": "Ciao mamma \u00e8 il primo singolo estratto dall'album di Jovanotti \"Giovani Jovanotti\", distribuito nel 1990. Il singolo venne ridistribuito nel 1995 come terzo estratto di Lorenzo 1990-1995, raccolta dei successi d'inizio carriera del cantautore. Il singolo fu anche introdotto nella colonna sonora del film del 1998, \"Cucciolo\". La canzone fece da sigla di coda all'edizione 1990 del programma televisivo \"Fantastico\"."}
{"id": "2223823", "revid": "110157", "url": "https://it.wikipedia.org/wiki?curid=2223823", "title": "Ukuma", "text": "Ukuma \u00e8 un municipio dell'Angola appartenente alla provincia di Huambo. Ha 71.926 abitanti (stima del 2006) ed una superficie di 1.600\u00a0km\u00b2."}
{"id": "2223830", "revid": "324090", "url": "https://it.wikipedia.org/wiki?curid=2223830", "title": "Felice e Fortunato", "text": "Felice (Vicenza, ... \u2013 Aquileia, 303 o 304) e Fortunato (Vicenza, ... \u2013 Aquileia, 303 o 304) furono due martiri del IV secolo, venerati come santi dalla Chiesa cattolica.\nAgiografia.\nScarne sono le informazioni sulla vita e sull'azione di questi due protomartiri, anche se molto fu scritto in proposito da storici locali, senza un serio fondamento storico. Il racconto del loro martirio \u00e8 stato tramandato dalla \"passio\", autentica e probabilmente scritta a Milano, che risale al V secolo.\nSecondo la tradizione furono due fratelli originari di Vicenza - forse soldati - che alla fine del III secolo si trovavano ad Aquileia, il centro amministrativo e culturale della \"X Regio Venetia et Histria\", posta al termine della via Postumia, che stava diventando il luogo principale della predicazione della nuova religione cristiana.\nIl loro martirio avvenne nel 303-304, durante la persecuzione dei cristiani sotto Diocleziano: dalla \"passio\" ambrosiana emerge che i due, interrogati, non vollero rinnegare la propria fede. Nell'interrogatorio, Felice rispose anche per Fortunato e, tra l'altro, disse di essere \"de vicino loco non longe de hac civitate\", il che fece pensare a Vicenza. Furono torturati con vari tormenti per piegare la loro volont\u00e0 e poi decapitati fuori da Aquileia, sulle sponde del fiume Natissa.\nCulto.\nSul luogo del supplizio fu presto innalzato un sacello per custodirne i corpi e attorno ad esso si svilupp\u00f2 anche una piccola necropoli.\nIl culto si diffuse rapidamente nella regione, al punto che nacque una disputa tra gli abitanti di Aquileia e quelli di Vicenza per il possesso delle reliquie. La controversia si risolse nel 381 - si pensa attraverso l'intervento di sant'Ambrogio - con l'accordo che i vicentini potessero portare nella propria citt\u00e0 le reliquie di Felice; il corpo di Fortunato rimase invece ad Aquileia e di l\u00ec fu, in seguito, traslato prima a Grado e poi a Malamocco in epoca longobarda; infine nel 1080, al tempo del doge Ordelaffo Falier, fu portato a Chioggia dove divenne il santo patrono della diocesi.\nA Vicenza si svilupp\u00f2 ben presto la devozione ai due martiri, tanto che fu loro dedicata una delle prime chiese della citt\u00e0, l'importante basilica dei Santi Felice e Fortunato; divennero presto patroni della citt\u00e0 e commemorati il 14 maggio, secondo la tradizione ambrosiana. Gi\u00e0 nel VI secolo il poeta cristiano Venanzio Fortunato, nel suo \"Carmen de Virginitate\", elencando i martiri che da varie citt\u00e0 si radunano a formare il corteo trionfale di Cristo, cantava:\nDurante il medioevo si diffuse la convinzione che a Vicenza vi fossero il corpo di Felice e la testa del fratello, mentre ad Aquileia sarebbero rimasti il corpo di Fortunato e la testa di Felice: cos\u00ec era scritto nel martirologio di Adone, vescovo di Vienne, composto intorno agli anni 850-60. Questa credenza per\u00f2 fu smentita da studi recenti: le reliquie furono ispezionate pi\u00f9 volte, nel 1813 - e vi si trov\u00f2 solo un capo con le ossa di un solo corpo - e nel 1979, quando i resti furono attribuiti ad un solo individuo morto decapitato. Esse sono oggi conservate in una teca posta nel sacello annesso alla basilica.\nTestimonianza fondamentale, non solamente per il valore artistico, \u00e8 la stele marmorea del IV secolo - probabilmente la prima copertura del sarcofago che accoglieva i resti mortali - che riporta incisi i nomi di Felice e Fortunato martiri e che conserva un'apertura per immettervi offerte (vino, latte e monete): nel sarcofago durante la ricognizione del 1813 furono ritrovate molte monete, tutte coniate tra il 326 e il 354.\nI due santi vengono ricordati ad Aquileia il 14 agosto; a Chioggia, dove sono anche santi patroni del comune e della diocesi, l'11 giugno; mentre a Vicenza, dove \u00e8 rimasta pi\u00f9 forte la tradizione ambrosiana, il 14 maggio. In quest'ultima data li ricorda il \"Martirologio romano\":"}
{"id": "2223833", "revid": "62748", "url": "https://it.wikipedia.org/wiki?curid=2223833", "title": "Ippotommaso", "text": " \u00e8 una serie animata giapponese prodotta da Tatsunoko per un totale di 300 episodi di soli cinque minuti. In Giappone la serie \u00e8 stata trasmessa da Fuji TV dal 1\u00ba gennaio 1971 al 30 novembre 1972 dal luned\u00ec al sabato alle 18:55 (un'eccezione tra gli anime, trasmessi di solito una volta alla settimana), mentre in Italia \u00e8 stata trasmessa da reti locali limitatamente ai primi 152 episodi; in seguito la serie \u00e8 stata riproposta su Cooltoon.\nPersonaggi.\nGli unici protagonisti sono:\nSigle.\nLa sigla giapponese \u00e8 interpretata da Naoto Kaseda con i Columbia Male Harmony. Il testo \u00e8 di Toshio Oka, la musica di Tsutomu Minakami e l'arrangiamento di Yasufumi Kai.\nLa sigla italiana \u00e8 \"Ippo Tommaso\", cantata da Corrado Castellari e Le Mele Verdi. Il testo \u00e8 di Mitzi Amoroso, la musica di Corrado Castellari e l'arrangiamento di Silvano D'Auria."}
{"id": "2223835", "revid": "110830378", "url": "https://it.wikipedia.org/wiki?curid=2223835", "title": "Riserva naturale Monte Labbro", "text": "La riserva naturale Monte Labbro \u00e8 un'area naturale protetta situata nel comune di Arcidosso, in provincia di Grosseto ubicata a sud-ovest del monte Amiata in un'area di grande valore paesaggistico, ambientale e storico. Vi si accede dalla frazione di Zancona.\nL'area della riserva naturale (616 ha) comprende al suo interno sia il parco faunistico del Monte Amiata, che la vetta del monte Labbro (altezza m. 1193), con la torre Giurisdavidica, legata alla memoria storica di Davide Lazzaretti.\nUna parte consistente della superficie della riserva \u00e8 di propriet\u00e0 pubblica.\n\u00c8 molto elevato il valore per l'avifauna legata agli ambienti rupicoli, alle praterie rocciose, ed agli ambienti agropastorali tradizionali.\nIstituzione.\nSu parte della riserva insiste il sito di interesse regionale \"Monte Labbro e alta valle dell'Albegna\", tutelato anche come zona di protezione speciale (ZPS) e proposto come sito di importanza comunitaria (pSIC).\nTerritorio.\nLa riserva \u00e8 situata nella parte orientale della provincia ad una distanza di circa 35km in linea d'aria da Grosseto. Il territorio \u00e8 di media montagna, con rilievi come il Monte omonimo che raggiunge l'altitudine di 1.190 metri ed altri intorno ai 900-1000 metri.\nI corsi d'acqua principali sono rappresentati dai torrenti Onanzio e Zancona.\nLa geologia annovera formazioni a calcari vari (prevalenti), compreso il rosso ammonitico, a calcareniti, ad argilliti e a diapri.\nIl paesaggio della riserva \u00e8 particolarmente suggestivo, in quanto contrastante con quello del vicino cono vulcanico del monte Amiata. Infatti, la cima del monte Labbro, costituita da rocce calcaree bianche, fratturate ed in gran parte spoglie, \u00e8 circondata da un mosaico di pascoli, siepi e campi coltivati, dove un'agricoltura estensiva permette il mantenimento delle caratteristiche naturali. Da segnalare, sulla sommit\u00e0 del monte Labbro, la presenza di alcuni edifici di eccezionale importanza storico-culturale, risalenti al movimento giurisdavidico di Davide Lazzaretti.\nDal punto di vista fito-climatico, secondo Pavari, la riserva rientra nel Castanetum. \nIl clima rientra nel tipo sub-umido, con precipitazioni medie fra i 1.000-1.100\u00a0mm.\nGeomorfologia.\nLa tipologia ambientale prevalente nel SIR \u00e8 data dall'area alto collinare e montana, con orografia e paesaggio vegetale molto eterogenei. Prevalgono i complessi mosaici di seminativi, prati pascoli, praterie con affioramenti rocciosi e boschi, nella porzione settentrionale. La porzione meridionale comprende il corridoio fluviale del fiume Albegna, caratterizzato da profonde gole, con boschi di forra e habitat rupestri. Sono compresenti habitat naturali, seminaturali ed artificiali rari in Toscana. \nLe altre tipologie ambientali rilevanti sono il fitto reticolo di siepi e alberature, il sistema di pozze e abbeveratoi, i complessi ipogei, i rimboschimenti.\nSIR.\nIl SIR del \"Monte Labbro e alta valle dell'Albegna\" \u00e8 in parte compreso nelle riserve naturali provinciali \"Monte Labbro\", \u201cRocconi\u201d e \u201cPescinello\u201d e parte nell'oasi WWF Bosco dei Rocconi.\nLa parte settentrionale del sito rappresenta uno dei migliori esempi della Toscana di paesaggio agro-silvo-pastorale tradizionale, con elevato valore conservazionistico. \nLe gole dell'alto corso del fiume Albegna costituiscono una notevole emergenza geomorfologica. Ecosistemi fluviali con formazioni ripariali arboree ed arbustive in ottimo stato di conservazione.\nI principali elementi di criticit\u00e0 interni al sito sono: \nI principali elementi di criticit\u00e0 esterni al sito sono: \nI principali obiettivi di conservazione da adottare sono: \nIndicazioni per le misure di conservazione: \nFlora.\nTra le peculiarit\u00e0 del sito, ci sono le cospicue stazioni di specie endemiche e di altre di notevole interesse fitogeografico, fitocenosi casmofitiche ben conservate e cenosi glareicole lungo il corso del fiume Albegna.\nLa riserva \u00e8 caratterizzata da scarsa presenza di vegetazione arborea, limitata alla zona del torrente Onanzio, con caducifoglie come cerro, olmo, nocciolo, acero e castagno. \nL'agricoltura \u00e8 riconducibile alla pastorizia e alle coltivazioni relative.\nI campi coltivati sono ancora decorati, come succedeva in passato, da fiordalisi, gittaioni e speronelle.\nLe siepi sono formate da arbusti di pruno, biancospino e acero campestre.\nMa \u00e8 nei pascoli che sono presenti le specie floristiche di maggiore importanza, come la \"Viola etrusca\" (endemismo delle montagne della Toscana meridionale) e varie specie di orchidee (\"Dactylorhiza maculata fuchsii\", \"Anacamptis morio\", ecc). Tali pascoli, che rappresentano un ambiente prioritario per la direttiva comunitaria \"Habitat\", sono stati oggetto di specifiche misure di tutela.\nFitocenosi casmofitica delle rupi calcaree sull'Albegna, fra Pod. Rocconi e la confluenza col Torrente Rigo. Popolamenti camefitico-suffruticosi su diaspri di Pietra Sorbella e Pietra Rossa. Fitocenosi litofile e calcicole del Monte Labbro.\nFauna.\nLa fauna \u00e8 rappresentata da innumerevoli specie fra cui alcune di interesse comunitario (direttiva CEE 92/43) come \"Elaphe quatuorlineata\", \"Triturus carnifex\" e \"Salamandrina terdigitata\". Fra gli anfibi \u00e8 presente anche la \"Rana italica\", endemica dell'Italia appenninica, e l'ululone (\"Bombina pachypus\"). Fra gli invertebrati il lepidottero \"Euplagia quadripunctaria\".\nLa pastorizia deve rispettare le norme che tutelano i pascoli dell'area protetta.\nTra i mammiferi ospitati nei recinti del Parco faunistico del Monte Amiata vi sono daini, caprioli, cervi, mufloni, camosci e lupi. Presenze numerose nella riserva sono inoltre il gatto selvatico, la puzzola, la faina. Pi\u00f9 in generale, il SIR \"Monte Labbro\" \u00e8 un sito di rilevante importanza per la conservazione della martora \"Martes martes\". Il rinolofo euriale (\"Rhinolophus euryale\") \u00e8 stanziale. \u00c8 riscontrata la presenza del lupo (\"Canis lupus\").\nNumerosi sono poi i rettili, fra cui il biacco, natrici, colubri, vipere, cervone (\"Elaphe quatuorlineata\") e testuggine di Herman (\"Testudo hermanni\").\nL'area della riserva e le sue immediate vicinanze ospitano anche una delle pi\u00f9 importanti colonie di nidificazione di albanella minore in Italia. Sono presenti inoltre numerose specie di uccelli caratteristici delle zone montane, come i fringuelli alpini e i sordoni, che frequentano la cima del Monte Labbro in inverno, o i culbianchi e gli ortolani, che vi nidificano. Altri uccelli presenti sono la poiana, l'astore, lo sparviero, l'albanella minore, il lanario, il martin pescatore, il gruccione, la ghiandaia marina e il merlo acquaiolo.\nIl SIR ha un valore molto elevato per l'avifauna legata agli ambienti rupicoli, alle praterie rocciose o agli ambienti agro-pastorali \"tradizionali\": ad esempio ospita probabilmente il principale nucleo nidificante della Toscana di \"Circus pygargus\"; per molte specie rare e minacciate \u00e8 uno dei siti pi\u00f9 importanti a livello regionale; sono soprattutto da ricordare, fra le specie nidificanti, il lanario (\"Falco biarmicus\"), nidificante regolare, per il quale questo \u00e8 uno dei siti chiave della Toscana, ma anche il biancone (\"Circaetus gallicus\"), l'ortolano (\"Emberiza hortulana\"), nidificante in quello che \u00e8 uno dei pochi siti dove la specie \u00e8 ancora presente, oltre a \"Falco subbuteo\", \"Lanius senator\", \"Oenanthe oenanthe\", \"Monticola saxatilis\", e \"Monticola solitarius\", e, fra quelle svernanti, \"Tichodroma muraria\" e \"Circus cyaneus\"."}
{"id": "2223836", "revid": "767487", "url": "https://it.wikipedia.org/wiki?curid=2223836", "title": "Cool McCool", "text": "Cool McCool \u00e8 una serie animata prodotta da King Features Syndicate.\nEpisodi.\nShow 01.\nCool McCool in \"The Big Blowout\"\nHarry McCool in \"The Phantom of the Opera House\"\nCool McCool in \"Fine Feathered Fiends\"\nShow 02.\nCool McCool in \"If the Hat Fits... Watch It\"\nHarry McCool in \"Horsehide and Go Seek\"\nCool McCool in \"The House that Jack Built\"\nShow 03.\nCool McCool in \"The Odd Boxes Caper\"\nHarry McCool in \"The Vaishing Shoehorns\"\nCool McCool in \"Garden of Evil\"\nShow 04.\nCool McCool in \"Rocket Racket\"\nHarry McCool in \"Here's Pie in Your Eye\"\nCool McCool in \"Queen's Ransom\"\nShow 05.\nCool McCool in \"The Big Brainwash\"\nHarry McCool in \"The Woodchopper\"\nCool McCool in \"Shrinking the Slinker\"\nShow 06.\nCool McCool in \"The Box Fox\"\nHarry McCool in \"Gym Dandy\"\nCool McCool in \"Bagging the Windbag\"\nShow 07.\nCool McCool in \"Will the Real Cool Mobile Please Stand Up\"\nHarry McCool in \"Big Top Cops\"\nCool McCool in \"Owl on the Prowl\"\nShow 08.\nCool McCool in \"Sniffin, Snoozen, and Sneezen\"\nHarry McCool in \"The New Car\"\nCool McCool in \"How Now Foul Owl\"\nShow 09.\nCool McCool in \"Caps and Robbers\"\nHarry McCool in \"Three Men on a House\"\nCool McCool in \"The Romantic Rattler\"\nShow 10.\nCool McCool in \"Jack in the Boxer\"\nHarry McCool in \"Fowl Play\"\nCool McCool in \"Love is a Gas\"\nShow 11.\nCool McCool in \"Who Stole my 32 Secret Agents?\"\nHarry McCool in \"The Jet Set, Yet\"\nCool McCook in \"The 500 Pound Canary Caper\"\nShow 12.\nCool McCool in \"Fun and Games\"\nHarry McCool in \"McCool Jazz\"\nCool McCool in \"Mother Greta's Wrinkle Remover\"\nShow 13.\nCool McCool in \"The Shombrero Affair\"\nHarry McCool in \"Dog Tired\"\nCool McCool in \"The Moon Goon\"\nShow 14.\nCool McCool in \"Two Fats and a Fink\"\nHarry McCool in \"High Jokers\"\nCool McCool in \"Rockabye for Rattler\"\nShow 15.\nCool McCool in \"High Jacker Jack\"\nHarry McCool in \"Time Out\"\nCool McCool in \"The Wind Goddess\"\nShow 16.\nCool McCool in \"Hot McHot\"\nHarry McCool in \"Monkey Dizziness\"\nCool McCool in \"A Growing Problem\"\nShow 17.\nCool McCool in \"Oh Say Can You Seed\"\nHarry McCool in \"Green Dragon\"\nCool McCool in \"What Goes Up... Must Come Down\"\nShow 18.\nCool McCool in \"Birds of a Feather Flop Together\"\nHarry McCool in \"A Lot of Ballooney\"\nCool McCool in \"The Box Popper\"\nShow 19.\nCool McCool in \"Owl's Well That Ends Well\"\nHarry McCool in \"Goat Chaser\"\nCool McCool in \"A Tree is a... Tree?\"\nShow 20.\nCool McCool in \"The Whistler's Mommy Case\"\nHarry McCool in \"In the Dough\"\nCool McCool in \"The College of Crooks\""}
{"id": "2223842", "revid": "81484", "url": "https://it.wikipedia.org/wiki?curid=2223842", "title": "Splitscreen", "text": ""}
{"id": "2223844", "revid": "709565", "url": "https://it.wikipedia.org/wiki?curid=2223844", "title": "Calvin e il colonnello", "text": "Calvin e il colonnello (\"Calvin and the Colonel\") \u00e8 una serie animata prodotta da Kayro Productions."}
{"id": "2223845", "revid": "161374", "url": "https://it.wikipedia.org/wiki?curid=2223845", "title": "Parchi reali di Londra", "text": ""}
{"id": "2223847", "revid": "709565", "url": "https://it.wikipedia.org/wiki?curid=2223847", "title": "Il cane Mendoza", "text": "Il cane Mendoza (\"Fat Dog Mendoza\") \u00e8 una serie televisiva animata britannica-statunitense-germano del 2000, creata da Scott Musgrove.\nLa serie \u00e8 stata trasmessa per la prima volta nel Regno Unito su Cartoon Network dal 2000 al 2001, per un totale di 26 episodi ripartiti su due stagioni. In Italia la serie \u00e8 stata trasmessa su Cartoon Network.\n\u00c8 liberamente ispirata all'omonimo fumetto della Dark Horse Comics.\nTrama.\nMendoza \u00e8 un intelligente cane parlante, grasso e arancione, con una testa al posto del resto del corpo, ma ha anche delle piccole zampe senza dita e una coda molto lunga. Insieme ai suoi amici Buddy, un ragazzino con uno stravagante costume da supereroe, Piranha, una ragazza alquanto sgradevole d'aspetto, e Cipollino, che come dice il nome \u00e8 un ragazzo-cipolla, forma il gruppo \"Neighbourhood X\" intento a risolvere i guai del loro quartiere, ma spesso fallendo umoristicamente."}
{"id": "2223848", "revid": "838137", "url": "https://it.wikipedia.org/wiki?curid=2223848", "title": "TV Land Award", "text": "Il TV Land Award (conosciuto anche come The Annual TV Land Awards: A Celebration of Classic TV) \u00e8 un premio televisivo statunitense, assegnato generalmente a spettacoli non andati pi\u00f9 in onda, a differenza degli Emmy Awards che vengono assegnati a produzioni televisive contemporanee. La cerimonia di assegnazione \u00e8 presentata in maniera parodistica ed \u00e8 finalizzata esclusivamente al divertimento dello spettatore. Creati nel 2003 dal produttore esecutivo Michael Levitt, i premi sono presentati e trasmessi in diretta dal canale TV Land.\nI premi sono assegnati in differenti categorie (che variano di anno in anno), grazie anche al contributo dei visitatori del sito web di TV Land, i quali possono esprimere liberamente le loro scelte attraverso un voto. Il programma \u00e8 solitamente condotto da una coppia di attori/attrici, non necessariamente di particolare rilevanza.\nVincitori del passato.\nLa seguente tabella riassume i vincitori dei \"Discretionary Awards\" della TV Land, senza includere ulteriori premi votati dai telespettatori. "}
{"id": "2223850", "revid": "188116", "url": "https://it.wikipedia.org/wiki?curid=2223850", "title": "Lord custode del sigillo privato", "text": "Il lord custode del sigillo privato (\"Lord Privy Seal\" o, pi\u00f9 formalmente, \"Lord Keeper of the Privy Seal\"), nel Regno Unito \u00e8 il quinto dei grandi ufficiali dello Stato, dopo il lord presidente del Consiglio e prima del lord gran ciambellano.\nStoria.\nL'ufficio \u00e8 uno dei pi\u00f9 antichi del regno fra quelli tradizionali ed \u00e8 una \"sinecura\". Esso venne creato nel 1307, prima di allora (fino all'epoca di Edoardo I) le sue funzioni erano demandate ad un altro dignitario di corte, il maestro del guardaroba. Originariamente il lord del sigillo privato custodiva il Sigillo Privato del Re (mentre il Grande Sigillo dello Stato era custodito dal lord cancelliere). Per tutto il XIV secolo la carica fu appannaggio esclusivo di vescovi.\nOggi al titolare della carica viene assegnato un posto nel Gabinetto del Regno, anche se non ha pi\u00f9 l'importanza di un tempo e ha perso gran parte delle sue prerogative. L'ufficio, infatti, non ha pi\u00f9 alcuna funzione politica particolare ed \u00e8 generalmente utilizzato per attribuire un posto di ministro senza portafoglio. Dall'epoca di Clement Attlee in poi la posizione di lord del sigillo privato \u00e8 stata spesso associata a quella di leader in uno dei due rami del parlamento."}
{"id": "2223853", "revid": "767487", "url": "https://it.wikipedia.org/wiki?curid=2223853", "title": "John Neal", "text": "Precursore in svariati ambiti della letteratura, fu il primo autore statunitense a impiegare il colloquialismo nelle sue opere, rompendo con le tradizioni classiche, pi\u00f9 formali, della letteratura. Personaggio scostante, ha lasciato un'opera letteraria frammentaria. Fu propugnatore dei diritti delle donne, del movimento per la temperanza. Svolse anche l'attivit\u00e0 di pugile e architetto."}
{"id": "2223856", "revid": "1543377", "url": "https://it.wikipedia.org/wiki?curid=2223856", "title": "Monte san Bernardo", "text": "Il Monte san Bernardo (1.625 ) \u00e8 una montagna delle Alpi del Monviso nelle Alpi Cozie. \nCaratteristiche.\nSi trova sullo spartiacque che divide la Valle Varaita e la Valle Maira, in provincia di Cuneo. Sul versante della valle Maira, si trova all'inizio della valle, e domina gli abitati di Dronero e Villar San Costanzo, sul versante della valle Varaita, si trova alla testata della secondaria Valmala. La vetta \u00e8 il punto di unione dei tre comuni di Valmala, Busca, e Villar San Costanzo.\nLa vetta \u00e8 caratterizzata da una grande croce metallica, eretta nel 1994 in sostituzione di una pi\u00f9 piccola preesistente.\nEssendo l'ultima cima prima della pianura non ha impedimenti di visuale, e consente una veduta magnifica che spazia dalle Langhe a Torino, dalle Alpi Liguri al monte Bianco, al monte Rosa ed al Cervino.\nDal punto di vista geologico, la montagna \u00e8 costituita da gneiss normali ed occhiadini, facenti parte del \"complesso Dora-Maira\".\nAscensione alla vetta.\nLa via di accesso pi\u00f9 facile \u00e8 dalla valle Varaita. Si raggiunge il Santuario di Valmala con l'automobile, e da qui si risale seguendo la carrareccia (\"strada dei cannoni\") fino al \"colle di Valmala\"; da qui si segue la cresta verso est fino in vetta. Un'altra possibilit\u00e0 \u00e8 arrivare fino alla piazza di Lemma e proseguire a piedi tramite le strade sterrate fino a Pian Pietro e poi salire tramite un sentiero piuttosto ripido fino alla cima arrivando cos\u00ec prima alla croce della diocesi di Rossana-Lemma e poi alla vetta vera e propria del monte.\n\u00c8 possibile accedere alla vetta, con itinerari pi\u00f9 impegnativi, anche dalla valle Maira. Gli itinerari partono sia da Roccabruna che da Villar San Costanzo. I due itinerari si incontrano nei pressi della \"meira Maggiorino\", da dove si raggiunge la cresta spartiacque tra i due comuni, risalendo la quale si raggiunge la vetta. Entrambi gli itinerari sono di tipo escursionistico."}
{"id": "2223857", "revid": "709565", "url": "https://it.wikipedia.org/wiki?curid=2223857", "title": "John Neal (calciatore)", "text": "Carriera.\nCalciatore.\nDifensore, dal 1949 al 1955 milit\u00f2 nelle file dell'Hull City e dal 1957 al 1958 nello Swindon Town. Nei tre anni seguenti gioc\u00f2 nell', con la cui maglia visse l'apice della carriera. Con i \"Villans\" vinse la Second Division nel 1960 e, un anno pi\u00f9 tardi, la prima edizione della League Cup. Chiuse la carriera nel Southend United, dove milit\u00f2 dal 1962 al 1965.\nNel 1968 fu nominato allenatore del Wrexham, che condusse sino ai quarti di finale della Coppa delle Coppe 1971-1972 dopo il trionfo in Coppa del Galles. Due anni dopo raggiunse i quarti di finale di FA Cup. Successe quindi a Jack Charlton al , ma lasci\u00f2 l'incarico per divergenze sulla politica di calciomercato del club.\nAllenatore.\nNominato manager del nel maggio 1981, con Ian McNeill come assistente, prese le redini di un club in una situazione movimentata. I primi anni videro la squadra lottare per evitare la retrocessione in Third Division, sventata nel 1982-1983 con una sofferta vittoria contro il Bolton Wanderers. Nel 1984, un solo anno dopo aver evitato la caduta in Third Division, il Chelsea fu promosso nella Second Division da primo classificato.\nTornato nella massima serie, grazie a Neal il club consolid\u00f2 la propria posizione, fino a competere per la qualificazione nelle coppe europee, che comunque sarebbe stata resa vana dalla squalifica susseguente alla strage dell'Heysel. Neal guid\u00f2 il Chelsea al sesto posto e si dimise per problemi di cuore. Si oper\u00f2 nel 1986."}
{"id": "2223859", "revid": "767487", "url": "https://it.wikipedia.org/wiki?curid=2223859", "title": "Raymond Ebanks", "text": "Biografia.\nInizi.\n\u00c8 nato a Londra da padre giamaicano e madre finlandese, e vive a Kontula, nei pressi di Helsinki, dal 1971. Ha iniziato a registrare musica da adolescente all'inizio degli anni '90 come parte del gruppo hip hop \"The Master Brothers\", che spesso si esibiva sui dj set nei club. Anche se non sono state fatte registrazioni, alcune delle loro esibizioni sono state registrate e sono emerse online. In questo periodo, Raymond ha rappato come ospite sulla canzone Cryin' Out di Rama.\nSoup de Loop.\nNel 1995, Raymond ha collaborato con il produttore di lunga data Jaakko \"JS16\" Salovaara e la cantante Mari Vesala per formare il gruppo pop Soup De Loop, e ha firmato per la ormai defunta Blue Bubble Records. La loro musica era una combinazione di musica house femminile cantata e musica hip hop G-Funk, con Mari che cantava e Raymond che rappava. Il gruppo ha pubblicato un album, \"Brainspotting\" nel 1997, e diversi singoli tra cui \"Keep On Doing\", che \u00e8 stato un successo in Finlandia ed \u00e8 apparso in diverse compilation dance in quel periodo. Nonostante ci\u00f2, il gruppo non ebbe alcun successo al di fuori della Finlandia. Mari lasci\u00f2 il gruppo qualche tempo dopo l'uscita dell'album, e si sciolsero piuttosto che cercare un altro cantante.\nBomfunk MC's.\nDopo la rottura di Soup De Loop, Ebanks e Salovaara si sono uniti al DJ Ismo \"DJ Gismo\" Lappalainen per formare i Bomfunk MC's. La band \u00e8 stata ingaggiata dalla Sony Music Finland a causa del fallimento della Blue Bubble Records. La band si \u00e8 rapidamente fatta conoscere per la breakdance nei loro video e per i graffiti nelle copertine degli album, entrambe le cose che hanno contribuito alla loro popolarit\u00e0. Nonostante le associazioni con la breakdance, la band si \u00e8 esibita anche con canzoni hip hop dal ritmo pi\u00f9 lento e con un po' pi\u00f9 di materiale trancey in seguito. Il gruppo ha pubblicato due album con DJ Gismo, \"In Stereo\" e \"Burnin' Sneakers\", e ha pubblicato una serie di singoli di successo, il pi\u00f9 notevole dei quali \u00e8 \"Uprocking Beats\" e Freestyler.\"Freestyler\", in particolare, \u00e8 diventata la canzone simbolo della band, per la quale sono ancora oggi ricordati.\nLa band \u00e8 rimasta popolare in Finlandia e in Europa, ma ha perso popolarit\u00e0 altrove e la loro ultima pubblicazione nel Regno Unito \u00e8 stata \"Super Electric\", il cui album, \"Burnin' Sneakers\", non \u00e8 mai stato pubblicato nel Regno Unito a causa delle scarse vendite del singolo. Tuttavia, la band ha contribuito con la canzone ufficiale della Coppa del Mondo 2002 per la Svezia \"(Crack It) Something Goin' On\", cos\u00ec come ha contribuito con \"Put Your Hands Up\" e \"We R Atomic\" al gioco per PlayStation Firebugs, in cui sono apparsi come personaggi giocabili. Queste apparizioni hanno fatto rivivere la popolarit\u00e0 della band nel Regno Unito, ma non \u00e8 stato sufficiente per l'uscita dell'album. DJ Gismo ha lasciato i Bomfunk MC nel 2002 per unirsi al gruppo Stonedeep. \u00c8 stato sostituito dal duo Skillsters, composto da Riku Pentti (DJ) e Okke Komulainen (tastiere).\nNel 2004, Salovaara \u00e8 stato ospite di alcune canzoni dei Beats And Styles. Queste sono state erroneamente accreditate come canzoni di Bomfunk MC's.\nNel 2005 il gruppo ha firmato con la Universal/Polydor e ha pubblicato l'album \"Reverse Psychology\". Questo album era molto diverso dai due precedenti, in quanto aveva molto pi\u00f9 di un semplice suono hip hop, sotto questo aspetto, pi\u00f9 in comune con il materiale Soup De Loop. L'album \u00e8 stato prodotto per met\u00e0 da Salovaara, e per l'altra met\u00e0 da Pentti e Komulainen. La band sperimentava anche brani ispirati alla trance come \"Hypnotic\" e \"Turn It Up\", e canzoni dance-rock come \"No Way In Hell\" e \"Reverse Psychology\". L'album ha anche avuto un'apparizione come ospite di Kurtis Blow, dei The Breaks. Mentre l'album ha prodotto il grande successo europeo \"No Way In Hell\", \u00e8 diventato rapidamente raro, a causa della sua uscita solo in Scandinavia, Germania ed Europa dell'Est. DJ Gismo apparve sulla copertina dell'album nonostante non vi abbia contribuito.\nUn po' di tempo dopo l'uscita dell'album, il gruppo si separ\u00f2 tranquillamente. Si \u00e8 detto che ci\u00f2 era dovuto al desiderio di Ebanks di ritirarsi dai riflettori. Salovaara ha continuato a produrre musica.\nDopo Bomfunk MC's.\nDopo la rottura di Bomfunk MC, Ebanks \u00e8 in gran parte scomparso dall'industria musicale, anche se \u00e8 stato ospite di alcuni brani.\nNel 2011 \u00e8 uscita la compilation rap finlandese \"\", in cui Ebanks esegue una canzone intitolata \"Keijo Ei Pelaa\" con lo pseudonimo di Keijo K del 1990. \u00c8 l'unica registrazione pubblicata di Ebanks che rappa in finlandese.\nNel 2014 l'album Brainspotting di Soup De Loop \u00e8 apparso per il download digitale in tutto il mondo.\nDiscografia.\nCon Soup de Loop.\n\"Brainspotting\" (1997)"}
{"id": "2223860", "revid": "124994926", "url": "https://it.wikipedia.org/wiki?curid=2223860", "title": "Richie Rich (serie animata 1980)", "text": "Richie Rich \u00e8 una serie animata prodotta da Hanna-Barbera."}
{"id": "2223862", "revid": "33277", "url": "https://it.wikipedia.org/wiki?curid=2223862", "title": "San Norberto", "text": ""}
{"id": "2223877", "revid": "1543377", "url": "https://it.wikipedia.org/wiki?curid=2223877", "title": "Henry Louis Gates Jr.", "text": " Attualmente lavora alla Harvard University, dove \u00e8 anche direttore del W.E.B. Du Bois Institute for African and African American Research.\nBiografia.\nPrimo afroamericano ad essere premiato con una borsa di studio della \"Andrew W. Mellon Foundation\", ha studiato letteratura inglese al Clare College della University of Cambridge.Grazie ad un'altra borsa di studio della Ford Foundation \u00e8 riuscito ad ottenere un Master of Arts e un Ph.D. in inglese. Mentre gli studi di storia a Yale lo hanno reso un abile archivista, gli studi al Clare College lo hanno introdotto alla letteratura inglese e alla teoria letteraria.\nAl Clare College, Gates ha anche lavorato con Wole Soyinka, scrittore Nigeriano a cui era stato negato un impiego al dipartimento in quanto a quei tempi la letteratura africana era considerata \u201c\"al massimo sociologia o socio-antropologia, ma non vera letteratura\"\u201d.\nSoyinka, che sarebbe diventato in seguito il primo africano nero a ricevere il Premio Nobel, rimase un influente mentore per Gates e divenne il protagonista di molti suoi lavori. Tra gli altri suoi punti di riferimento, con i quali Gates divideva la \u201c\"stessa sensibilit\u00e0\"\u201d pi\u00f9 che l'appartenenza etnica, ci sono Raymond Williams, George Steiner, e John Holloway.\nCarriera.\nGates si \u00e8 ritirato dopo un mese alla Yale Law School, e nell'ottobre 1975 \u00e8 stato assunto da Charles T. Davis come segretario del dipartimento di studi Afroamericani di Yale. Nel luglio del 1976, Gates \u00e8 stato promosso a lettore, con la promessa di farlo avanzare di grado fino al ruolo di assistente al completamento della tesi. Nominato assistente agli studi inglesi e afroamericani nel 1979, Gates \u00e8 stato promosso a professore associato nel 1984. Dopo che gli \u00e8 stato negato l'incarico di ruolo, si trasfer\u00ec alla Cornell University dal 1985 al 1989. Dopo due anni di permanenza alla Duke University, si \u00e8 trasferito alla Harvard University nel 1991, dove tuttora insegna. Ad Harvard, Gates ricopre il ruolo di professore di inglese Inoltre, \u00e8 direttore del W.E.B. Du Bois Institute for African and African American Research.\nNel frattempo, come teorico e critico letterario, Gates ha combinato tecniche letterarie di decostruzionismo con le tradizioni letterarie afroamericane, ha attinto a strutturalismo, post-strutturalismo e semiotica per le analisi testuali e le questioni di identit\u00e0 politica.\nCome intellettuale nero e personaggio pubblico, Gates \u00e8 stato un critico del canone letterario eurocentrico, insistendo sul fatto che la letteratura nera dovrebbe essere valutata dai criteri estetici della sua cultura di origine e non con quelli della tradizione europea o occidentale. Gates ha provato ad articolare quello che potrebbe costituire un'estetica culturale nera nel suo principale lavoro accademico \"The Signifying Monkey\", vincitore nel 1989 dell'American Book Awards; estende l'applicazione del concetto di \u201cSignifyin'\u201d per analizzare le opere afroamericane e di conseguenza la critica letteraria.\nPonendo l'accento sul bisogno di un maggior riconoscimento della cultura nera, Gates non intende invocare un canone a parte ma piuttosto un maggiore riconoscimento per alcuni lavori che potrebbero essere integrati in un canone pluralista. Inoltre, Gates ha argomentato che un'educazione afrocentrica separatista perpetuerebbe solamente gli stereotipi razzisti, cos\u00ec come sarebbe ridicolo che solo le persone di colore studiassero la letteratura afroamericana, lo esemplifica dicendo \u201c\"\u00e8 ridicolo quanto sarebbe se qualcuno mi dicesse che non posso apprezzare Shakespeare perch\u00e9 non sono anglosassone. \u00c8 volgare e razzista, indipendentemente dal fatto che a pronunciarlo sia un bianco o un nero\"\u201d.\nMediando una posizione a met\u00e0 tra i radicali che richiedono il separatismo ed i tradizionalisti, guardiani di canone occidentale fisso ed omogeneizzato, Gates ha affrontato critiche da entrambi gli schieramenti. Alcuni sostengono che la letteratura nera far\u00e0 diminuire il valore del canone occidentale, mentre per i separatisti Gates tiene in eccessiva considerazione la cultura bianca dominante, chiedendo l'integrazione.\nCome storico letterario assegnato alla preservazione e allo studio dei testi storici, Gates ha fatto parte del Black Periodical Literature Project, una raccolta di giornali e riviste neri, creati con l'assistenza finanziaria del National Endowment for the Humanities.\nPer costruire gli archivi letterari e visivi di testi afroamericani ad Harvard, Gates si accord\u00f2 per l'acquisto di \u201cThe Image of the Black in Western Art,\u201d una raccolta messa insieme da Dominique de Menil a Houston, Texas.\nIn precedenza, aveva scoperto \"Our Nig\", il primo romanzo degli Stati Uniti scritto da una persona di colore, Harriet E. Wilson, nel 1859; a questo ritrovamento segu\u00ec l'acquisizione del manoscritto di \"The Bondwoman's Narrative\", altro scritto dello stesso periodo.\nDa intellettuale nero famoso, durante la sua carriera Gates non ha focalizzato la sua attenzione solo sulle sue ricerche e sull'insegnamento, ma ha cercato anche di costruire istituzioni per studiare la cultura nera. Inoltre, ha lavorato per ottenere la parit\u00e0 sociale, intellettuale e didattica per gli afroamericani ed ha scritto degli articoli su \"The New York Times\" in difesa del rap ed un articolo su \"Sports Illustrated\" che critica la cultura giovanile che pone il basket prima dell'istruzione scolastica. Nel 1992 ha ricevuto un George Polk Award per la sua cronaca sociale sul \"The New York Times\". Intervistato da Bruce Cole su come descriverebbe il suo mestiere, Gates ha risposto: \u201cDirei che sono un critico letterario. \u00c8 la prima definizione che mi viene in mente. Dopodich\u00e9 direi di essere un insegnante. Entrambi sarebbero allo stesso livello di importanza\u201d.\n\"African American Lives\".\nGates \u00e8 stato conduttore e co-produttore di \"African American Lives\" (2006) e \"African American Lives 2\" (2008) programmi in cui la discendenza degli afroamericani famosi \u00e8 tracciata usando ricerche genealogiche e test del DNA. Nella prima serie, Gates \u00e8 venuto a conoscenza della sua stirpe per met\u00e0 europea, e nella seconda puntata scopriamo che discende dal re irlandese Niall dei Nove Ostaggi e dagli Yoruba della Nigeria.\nPremi ed onorificenze.\nHa ricevuto circa 50 lauree onorarie e numerosi premi accademici e sociali. Ha ricevuto un MacArthur Fellow nel 1981 ed \u00e8 entrato a far parte della classifica del Time dei 25 americani pi\u00f9 influenti nel 1997. Il 23 ottobre 2006 \u00e8 stato nominato \"Alphonse Fletcher Jr. University Professor\" ad Harvard. Nel gennaio 2008 ha cofondato \"The Root\", un sito web dedicato alla prospettiva afroamericana.\nAttualmente presiede la Fletcher Foundation, ed \u00e8 membro del Council on Foreign Relations. Fa parte di molte istituzioni tra cui New York Public Library, Jazz at Lincoln Center, Aspen Institute, Brookings Institution, lo Studio Museum di Harlem, il NAACP Legal Defense Fund, HEAF (Harlem Educational Activities Fund) e il Center for Advanced Study in the Behavioral Sciences, di Stanford (California).\nNel 2006, Gates \u00e8 stato inserito in Sons of the American Revolution, dopo che aveva tracciato la sua genealogia fino a John Redman, un negro libero che aveva combattuto la guerra di indipendenza.\nNell'estate del 2009 \u00e8 stato al centro di un presunto caso di razzismo a opera della locale polizia. L'incidente si \u00e8 concluso pacificamente nel giardino della Casa Bianca davanti a una birra, in compagnia del sergente Crawley, autore dell'arresto, e alla presenza del presidente Obama e del suo vice Biden."}
{"id": "2223878", "revid": "121658", "url": "https://it.wikipedia.org/wiki?curid=2223878", "title": "Copenaghen Jazz Festival", "text": ""}
{"id": "2223883", "revid": "1748167", "url": "https://it.wikipedia.org/wiki?curid=2223883", "title": "Richie Rich (serie animata 1996)", "text": "Richie Rich \u00e8 una serie animata prodotta da Harvey Films, Film Roman, Universal e distribuito da Claster Television."}
{"id": "2223884", "revid": "729019", "url": "https://it.wikipedia.org/wiki?curid=2223884", "title": "C\u00e9dric Soulette", "text": "Biografia.\nNato a B\u00e9ziers e cresciuto nel locale club, in cui esord\u00ec in campionato a inizio anni novanta e con il quale divenne professionista, debutt\u00f2 in Nazionale nel 1997 in occasione di un \"test match\" contro la .\nPrese poi parte al Cinque Nazioni 1998 che la vinse con il Grande Slam e l'anno successivo disput\u00f2 la in Galles, giocandovi 5 incontri compresa la finale, persa contro l' (il suo ultimo incontro internazionale).\nDal 1999 al 2003 al Tolosa, vinse con tale club un campionato francese e una Heineken Cup; la parte finale della sua carriera fu segnata da un incidente stradale occorsogli dopo la finale di campionato 2000-01; a causa delle conseguenze di tale sinistro (frattura dell'astragalo, complicazioni al ginocchio), Soulette non riusc\u00ec se non sporadicamente a garantire il rendimento che era abituato a fornire in precedenza; al Montferrand dal 2003 al 2005, con tale squadra giunse fino alla finale di European Challenge Cup nel 2004.\nIl 30 giugno 2005 pose fine alla sua carriera agonistica e si impegn\u00f2 nello sviluppo di alcuni marchi da lui ideati, la societ\u00e0 di diffusione artistica e organizzazione eventi Stan'Art e la promozione del marchio di design Cocoritocopyright, che ebbe modo di farsi conoscere per le sue opere presentate in occasione della in Francia."}
{"id": "2223885", "revid": "1149807", "url": "https://it.wikipedia.org/wiki?curid=2223885", "title": "Buzzy Beetle", "text": ""}
{"id": "2223892", "revid": "1226", "url": "https://it.wikipedia.org/wiki?curid=2223892", "title": "Palazzo Porto Colleoni Thiene", "text": ""}
{"id": "2223895", "revid": "24443", "url": "https://it.wikipedia.org/wiki?curid=2223895", "title": "San Bernardo (monte)", "text": ""}
{"id": "2223897", "revid": "628767", "url": "https://it.wikipedia.org/wiki?curid=2223897", "title": "Delta interno del Niger", "text": "La savana inondabile del delta interno del Niger-Bani \u00e8 un'ecoregione dell'ecozona afrotropicale, definita dal WWF (codice ecoregione: AT0903), situata al centro del Mali. Forma, assieme alle ecoregioni della prateria inondabile del Sahara e della savana inondabile del lago Ciad, la regione denominata praterie e savane inondabili del Sudd-Sahel, inclusa nella lista Global 200.\nTerritorio.\nIl delta interno del Niger \u00e8 situato al centro del Mali, nella fascia semi-arida del Sahel, appena a sud del deserto del Sahara. Le imponenti dune dell'Erg Ouagadou lo cingono a nord e ad est. Costituito da un reticolo di canali, paludi e laghi, il delta si espande fino a ricoprire una superficie di 20.000\u00a0km\u00b2 durante la stagione delle piogge, per poi contrarsi fino a 3900\u00a0km\u00b2 durante la stagione secca. Si estende per 425\u00a0km ed ha una larghezza media di 87\u00a0km, assottigliandosi nei pressi di Timbuct\u00f9, dove il fiume curva ad est. La pianura alluvionale \u00e8 straordinariamente piatta, e i punti pi\u00f9 elevati si innalzano solamente di 8 m rispetto al livello del fiume.\nLe acque che alimentano il delta provengono soprattutto dal fiume Niger, dal suo principale affluente, il Bani, e da torrenti pi\u00f9 piccoli che scorrono gi\u00f9 dall'altopiano dei Dogon. Il Niger \u00e8 il fiume pi\u00f9 lungo dell'Africa occidentale, nonch\u00e9 il terzo dell'intera Africa. Dalla sua sorgente, sul massiccio del Fouta Djalon in Guinea, scorre per 4100\u00a0km prima di sfociare nell'oceano Atlantico lungo le coste della Nigeria. Il Bani \u00e8 lungo 1100\u00a0km e nasce nella regione al confine tra Costa d'Avorio e Burkina Faso. L'apporto d'acqua dei torrenti dell'altopiano dei Dogon \u00e8 pressoch\u00e9 insignificante, ma essi colmano i laghi del settore sud-occidentale del delta. Il Mali, arido e senza sbocco sul mare, dipende interamente da questi fiumi per l'approvvigionamento idrico.\nLe precipitazioni nella regione del delta variano per durata e volume a seconda della latitudine. Nel sud, la stagione delle piogge dura da luglio a ottobre, e le precipitazioni annue medie sono di 750\u00a0mm. Nel nord, va da luglio a settembre, e le precipitazioni annue medie sono di 250\u00a0mm. Questo apporto delle piogge non ha nessun impatto sul delta, in quanto il suo regime \u00e8 regolato dalle piogge che cadono nella regione in cui nascono il Niger e il Bani. Le piogge che cadono sulle sorgenti del Niger da maggio a settembre creano un'onda di piena che raggiunge il delta interno in ottobre. L'onda diminuisce il suo impeto man mano che prosegue attraverso il delta, e quasi i due-terzi del volume delle acque del Niger va perso per infiltrazione ed evaporazione. Le vaste paludi del delta filtrano sedimenti e sali dall'acqua, tanto che una volta lasciata la zona del delta il Niger \u00e8 caratterizzato da acque limpide, povere di sali disciolti e prive di sedimenti.\nFlora.\nNel delta interno del Niger sono stati identificati tre tipi diversi di vegetazione: vegetazione sommersa e galleggiante in acque poco profonde o stagnanti, vegetazione parzialmente sommersa e ripariale dominata da erbe, e vegetazione che si sviluppa su banchi di sabbia che a seconda della stagione rimangono esposti dal ritirarsi delle acque. Nelle acque dei laghi sono comuni fioriture di alghe che riducono notevolmente la trasparenza delle acque.\nLa met\u00e0 meridionale del delta \u00e8 costituita da una pianura alluvionale dove crescono erbe come \"Acroceras amplectens\", \"Echinochloa pyramidalis\", \"E. stagnina\" ed \"Eragrostis atrovirens\". Ai margini del delta, nei pascoli pesantemente danneggiati dal bestiame, dominano \"Andropogon gayanus\", \"Cynodon dactylon\" e \"Hyperthelia dissoluta\". Lungo i corsi d'acqua, al di sopra di un sottobosco di \"Cyperus maculatus\", crescono alberi di \"Mimosa asperata\" e \"Pleiarina chevalieri\". Nel sud, sparse zone di foresta a galleria si estendono fin nel delta, lungo il corso dei fiumi. Nelle zone pi\u00f9 elevate crescono alberi di \"Diospyros\" spp. e \"Kigelia africana\". La met\u00e0 settentrionale del delta \u00e8 caratterizzata da creste di sabbia emergenti e da palme \"Hyphaene thebaica\" e \"Borassus aethiopum\" che crescono nei pressi dei villaggi. Altri alberi e arbusti delle aree pi\u00f9 elevate sono \"Acacia nilotica\", \"Khaya senegalensis\", \"Mimosa asperata\" e \"Ziziphus abyssinica\".\nFauna.\nIl delta \u00e8 la dimora di un gran numero di uccelli, tra cui centinaia di migliaia di marzaiole (\"Anas querquedula\"), codoni (\"Anas acuta\") e combattenti (\"Philomachus pugnax\") che giungono qui per svernare, e colonie riproduttive di cormorani, aironi, spatole, ibis e altri uccelli acquatici, tra cui la sottospecie occidentale della gru coronata nera (\"Balearica pavonina pavonina\"), in pericolo di estinzione. La maggior parte dei grandi mammiferi \u00e8 scomparsa dall'area a seguito della caccia da parte dell'uomo. Tra le poche specie rimaste vi \u00e8 il lamantino africano (\"Trichechus senegalensis\"), che vive nei fiumi nutrendosi di piante subacquee. Inoltre i fiumi sono ricchi di pesci, tra cui figurano due specie endemiche: il pesce gatto della famiglia Mochokidae \"Synodontis gobroni\" e un ciclide, \"Gobiocichla wonderi\".\nConservazione.\nLa costruzione di un vasto sistema di irrigazione a monte del delta interno del Niger minaccia la sua ecologia e la sopravvivenza dei suoi abitanti. Il programma, grazie al quale saranno irrigati 100.000 ettari di terreno, costituisce l'estensione di una struttura di irrigazione gi\u00e0 esistente, costruita dall'Office du Niger, il canale di Malibya. Il progetto, tuttora in costruzione, \u00e8 finanziato dal Libya Africa Investment Portfolio, societ\u00e0 che ha anche il diritto di sfruttare la nuova terra irrigata. Secondo il ricercatore James Leten, il progetto ridurr\u00e0 l'estensione dell'area inondata dal Niger del 43%. Tale area \u00e8 di fondamentale importanza per la pastorizia, poich\u00e9 solo qui cresce il \"borgou\" (\"Echinochloa stagnina\"), un'erba particolarmente nutriente per il bestiame. I pastori nomadi giungono nell'area fin dal Burkina Faso e dalla Mauritania per permettere alle loro mandrie di nutrirsi del \"borgou\" del delta interno del Niger. Secondo un servizio pubblicato da \"Jeune Afrique\", il ricercatore avrebbe cercato di allertare le autorit\u00e0 riguardo alla necessit\u00e0 di trovare una fonte alternativa di sostentamento per i pastori, apparentemente senza successo.\nNel delta sono stati istituiti tre siti Ramsar, per un totale di 1620\u00a0km\u00b2: quello del lago Horo, del lago Debo e della pianura alluvionale di S\u00e9ri. Tuttavia la maggior parte del delta non gode di nessuna protezione e allo stesso tempo la pesca e l'allevamento praticati nella zona sono di fondamentale importanza per la sopravvivenza degli abitanti del Mali. Il minore volume di acqua apportata dai fiumi, la scarsit\u00e0 delle piogge, l'incremento demografico e il venir meno della tradizionale condivisione delle risorse tra le trib\u00f9 del delta sono tutti fattori che possono contribuire a danneggiare irreparabilmente l'ecosistema. La pesca in particolare \u00e8 meno regolamentata (in passato solamente a due trib\u00f9 era consentito di praticare tale attivit\u00e0) e il numero di pesci nel fiume \u00e8 in netta diminuzione. Una simile mancanza di controllo sta anche impoverendo sempre pi\u00f9 i pascoli, troppo sfruttati dal bestiame. Infine, la diga di S\u00e9lingu\u00e9 e altri progetti per il controllo delle acque influiscono sui livelli e il comportamento stagionale dei fiumi."}
{"id": "2223899", "revid": "88740", "url": "https://it.wikipedia.org/wiki?curid=2223899", "title": "Julius", "text": ""}
{"id": "2223900", "revid": "726373", "url": "https://it.wikipedia.org/wiki?curid=2223900", "title": "Fragolina Dolcecuore", "text": "Fragolina Dolcecuore (\"Strawberry Shortcake\") \u00e8 un personaggio immaginario, i cui diritti appartengono alla American Greetings, originariamente utilizzato in alcune cartoline di auguri, ed in seguito apparso in linee di poster, giocattoli ed altri prodotti. La propriet\u00e0 di \"Fragolina Dolcecuore\" include anche una linea di personaggi e cuccioli legati a quello principale.\nNel 2003 \u00e8 stata prodotta una serie televisiva animata ispirata al personaggio ed intitolata appunto \"Fragolina Dolcecuore\".\nPersonaggi.\nI suoi nemici.\nAltre apparizioni:"}
{"id": "2223904", "revid": "1452073", "url": "https://it.wikipedia.org/wiki?curid=2223904", "title": "SuperTuxKart", "text": "SuperTuxKart \u00e8 un videogioco, un simulatore di guida, open source e multipiattaforma. \u00c8 un software libero, programmato principalmente per il sistema operativo Linux ma disponibile anche per Microsoft Windows, macOS e Android.\nIl gioco si ispira alle meccaniche di gioco di \"Mario Kart\", un prodotto commerciale sviluppato da Nintendo.\nStoria.\nTra aprile 2000 e marzo 2004, il programmatore Steve Baker e suo figlio Oliver crearono un semplice videogioco di corsa intitolato \"TuxKart\", incentrato sulla figura del pinguino Tux, simbolo e mascotte del sistema operativo Linux.\nIn seguito, il progetto \"TuxKart\" fu decretato come \u00abGioco del mese\u00bb dal sito \"Linux Game Tome\". Questo port\u00f2 numerosi programmatori a collaborare, causando per\u00f2 un disaccordo generale.\nIl gioco, che soffriva di numerosi errori di programmazione, fu abbandonato fino al 2006, quando Joerg Henrichs decise di riprenderne lo sviluppo. Il gioco fu rinominato \"SuperTuxKart\". Il 28 ottobre 2017 ne viene annunciata una versione anche per Android.\nModalit\u00e0 di gioco.\nIn \"SuperTuxKart\" vi sono due principali modalit\u00e0: la prima \u00e8 a giocatore singolo, mentre la seconda \u00e8 multiplayer.\nIn entrambe \u00e8 possibile gareggiare liberamente in una gara singola (su un percorso a scelta) o in un Gran Premio (su quattro percorsi scelti dal computer). Vi \u00e8 poi una modalit\u00e0 \u00abSegui il primo\u00bb (in inglese, \u00ab\"Follow the leader\"\u00bb), sbloccabile vincendo i Gran Premi, che consiste nel gareggiare evitando di raggiungere la prima posizione: allo scadere del tempo, il giocatore in testa perder\u00e0 e sar\u00e0 escluso dalla gara.\n\"SuperTuxKart\" offre ventuno circuiti, tutti basati su uno specifico tema, e venti kart differenti. Dal gioco \u00e8 poi possibile scaricare varie aggiunte contenenti percorsi e kart aggiuntivi, tratti dalle versioni precedenti del gioco o dalla versione successiva ancora in fase di sviluppo.\nLungo i percorsi appaiono dei pacchi-regalo azzurri che, se catturati, offrono un bonus come ad esempio una maggior accelerazione,un dolcino che fa esplodere l'avversario tuo vicino, un paracadute per rallentare i tuoi compagni, una spatola per schiacciare i tuoi avversari e rallentarli, una palla da basket che fa esplodere direttamente il primo nella gara oppure una palla da bowling che pu\u00f2 essere tirata contro i veicoli avversari. Possono anche essere raccolte le taniche di \u00ab\"nitro\"\u00bb, che permettono di incrementare notevolmente la velocit\u00e0 del proprio kart per un tempo limitato e le banane che per\u00f2 ti danno uno svantaggio nella gara. In SuperTuxKart sono molto importanti le derapate, che rispetto al tempo per il quale si allungano, danno una maggiore accelerata.\nMultiplayer.\nIl multiplayer locale a schermo diviso permette di sfidare fino a quattro giocatori sullo stesso computer.\nSolo se si \u00e8 in almeno due giocatori \u00e8 possibile utilizzare la modalit\u00e0 \u00abBattaglia\u00bb, nella quale vince chi riesce a colpire pi\u00f9 volte i nemici con gli oggetti che possono essere raccolti sul percorso. In questo tipo di gara non si utilizzano i normali circuiti, ma una delle due arene create appositamente.\nIl multiplayer on-line \u00e8 stato inserito ufficialmente nel gioco nella versione 1.0, e implementa la possibilit\u00e0 di chat online e di avere una lista di amici. \nSviluppo.\nLa versione 0.3 del gioco fu distribuita nel maggio 2007 ed includeva una lista dei tempi migliori, un nuovo percorso e il supporto a Mac OS X; la successiva 0.4, uscita a febbraio 2008, miglior\u00f2 la qualit\u00e0 di alcuni percorsi e la 0.5, di maggio dello stesso anno, incluse invece molte migliorie tra cui nuovi tracciati, sfide da sbloccare e la localizzazione e traduzione in varie lingue.\nLa versione 0.6, uscita a gennaio 2009, aggiunge nuovi percorsi e personaggi, nuovi bonus, la \u00ab\"nitro\"\u00bb, la derapata, nuove musiche di sottofondo e le arene di battaglia.\nIl miglioramento di \"SuperTuxKart\" \u00e8 aperto a tutti; \u00e8 infatti possibile creare nuovi percorsi e nuovi corridori utilizzando programmi di modellazione 3D come Blender.\nSebbene il gioco sia pubblicato con licenza GNU General Public License, i suoi creatori stanno cercando di migrarlo interamente verso una licenza Creative Commons; tutti i nuovi contributi, quindi, sono regolamentati da quest'ultimo tipo di licenza. I contenuti ereditati dall'originario \"TuxKart\" (che comunque stanno lentamente scomparendo ad ogni nuova versione di \"SuperTuxKart\") non possono essere tuttavia convertiti per volere di Steve Baker.\nLa versione 0.7, uscita a dicembre 2010, porta significativi miglioramenti, e il passaggio al motore grafico Irrlicht Engine. La versione 0.8, uscita a dicembre 2012, porta diverse migliorie generali, tra cui l'aggiunta della modalit\u00e0 Storia. La versione 0.9, uscita nell'aprile del 2015, porta miglioramenti generali e l'introduzione di un nuovo motore grafico denominato \"antarctica\".\nLa versione 0.9.3, fu distribuita il 20 novembre 2017. Da questa versione \u00e8 stata aggiunta la modalit\u00e0 Battaglia a 3 spari e la modalit\u00e0 Replay fantasma.\nLa versione 0.10 (che si pu\u00f2 considerare una versione beta della versione 1.0) \u00e8 stata rilasciata il 6 aprile 2019, con al suo interno nuovi tracciati e la modalit\u00e0 multiplayer online con altri giocatori (in rete locale o globale). Da questa versione \u00e8 anche stata aggiunta una classifica mondiale, in cui si avanza vincendo le gare multiplayer in rete.\nLa versione 1.0 del gioco \u00e8 stata rilasciata il 20 aprile 2019. Essa \u00e8 molto simile alla versione 0.10, ma si differenzia per qualche particolare grafico.\nLa versione 1.1 \u00e8 stata rilasciata il 5 gennaio 2020 e aggiunge, tra gli altri miglioramenti:"}
{"id": "2223905", "revid": "81484", "url": "https://it.wikipedia.org/wiki?curid=2223905", "title": "Super Tux Kart", "text": ""}
{"id": "2223906", "revid": "6923", "url": "https://it.wikipedia.org/wiki?curid=2223906", "title": "Max Minghella", "text": "Biografia.\nMinghella \u00e8 nato a Hampstead, un sobborgo di Londra, il 16 settembre del 1985, figlio del regista inglese Anthony Minghella (deceduto nel 2008, per complicazioni emorragiche in seguito ad un intervento chirurgico) e della coreografa cinese Carolyn Jane Choa. Il padre era di origini italiane (pi\u00f9 precisamente della provincia di Frosinone), mentre la madre, nativa di Hong Kong, \u00e8 di origini cinesi han ed ebraiche per parte paterna e d'origini inglesi, irlandesi, parsi, svedesi e cinesi per quella materna. Minghella ha frequentato la Columbia University, che considerava la sua \"prima priorit\u00e0\" ed infatti ha lavorato generalmente solo durante la pausa estiva. A proposito di questo ha detto di sentirsi come \"un ragazzo inglese in una scuola americana\" e che la maggior parte degli studenti della Columbia \"non aveva idea\" di chi lui fosse. Terminati gli studi \u00e8 entrato nella compagnia del National Youth Theatre.\nDopo aver partecipato al cortometraggio \"Toy Boys\" ed una comparsata non accreditata nel film diretto dal padre \"Ritorno a Cold Mountain\", debutta professionalmente nel 2005 nel film \"Parole d'amore\". Nello stesso anno ottiene una parte nel thriller politico \"Syriana\", dove interpreta il figlio del personaggio di George Clooney. Nel 2006 recita nella bizzarra commedia \"Art School Confidential - I segreti della scuola d'arte\", seguita dalla commedia romantica \"Elvis and Anabelle\", con Blake Lively. Nel 2008 fa parte del cast di \"Star System - Se non ci sei non esisti\" e partecipa all'adattamento cinematografico della raccolta di racconti dello scrittore David Foster Wallace \"Brevi interviste con uomini schifosi\".\nNel 2009 recita al fianco di Rachel Weisz in \"Agora\", di Alejandro Amen\u00e1bar. Nel 2010 prende parte al film di David Fincher, \"The Social Network\", dove interpreta la parte di Divya Narendra, socio dei gemelli Winklevoss che avevano affidato a Mark Zuckerberg, fondatore di Facebook, il compito di creare un sito internet per Harvard, da cui poi Zuckerberg ha preso l'ispirazione per creare Facebook. Il film narra dei due processi intentati contro Zuckerberg per aver copiato la loro idea: uno dai gemelli Cameron e Tyler Winklevoss e uno dal suo ex socio Eduardo Saverin.\nVita privata.\nDal 2010 al 2014 \u00e8 stato fidanzato con Kate Mara. Dal 2018 ha una relazione con l'attrice Elle Fanning.\nDoppiatore italiani.\nNelle versioni in italiano dei suoi film, \u00e8 stato doppiato da:"}
{"id": "2223907", "revid": "287204", "url": "https://it.wikipedia.org/wiki?curid=2223907", "title": "Ruggiero Romano", "text": "Biografia.\nFormatosi alla scuola di Federico Chabod e Delio Cantimori, nel 1947 si trasfer\u00ec in Francia, dove insegn\u00f2 alla Sorbona.\nIn Francia conobbe anche Fernand Braudel (tra i suoi principali maestri, cui vanno aggiunti, oltre ai nomi gi\u00e0 citati, Nino Cirtese e Lucien Febvre), con il quale intrattenne anche intensi contatti personali.\nTitolare poi della cattedra di \"Problemi e metodi di storia economica\" presso l'\u00c9cole pratique des hautes \u00e9tudes di Parigi, fu lo studioso italiano che ha vissuto pi\u00f9 da vicino l'esperienza dell'\u00c9cole des Annales, la prestigiosa corrente storiografica francese nata attorno all'omonima rivista, cui la storiografia di questo secolo deve fondamentali acquisizioni.\nCon l'occhio fisso alle strutture economiche, Romano \u00e8 andato accumulando negli anni una produzione ricchissima, priva di specializzazione cronologica o spaziale; dall'Italia del Rinascimento all'America indiana, dal Regno di Napoli al Cile del XVII secolo e all'industria moderna. Per l'editore Einaudi ha guidato con Corrado Vivanti, una \"Storia d'Italia Einaudi\" in sei volumi (1972-1976) in cui si tratta di regni, di guerre, di scioperi, ma anche di cucina, di moda, di canzone popolare, di suolo; in seguito, con pi\u00f9 attenzione alle nuove strade del sapere che alla storia economica, diresse l\"'Enciclopedia Einaudi\" (1977-1982).\nInsieme ad Alberto Tenenti ha curato il dodicesimo volume (\"Die Grundlegung der modernen Welt: Sp\u00e4tmittelalter, Renaissance, Reformation\") della collana \"Fischer Weltgeschichte\", disponibile anche in traduzione italiana (\"Alle origini del mondo moderno, 1350-1550\", 1967, 357 pp.), quale dodicesimo volume della \"Storia Universale Feltrinelli\", versione italiana della collana dell'editore Fischer.\nTra i suoi lavori si ricordano anche \"\" (1971), \"L'Europa tra due crisi\" (1980), \"Storia dell'economia italiana\" (1991), \"Opposte congiunture. La crisi del Seicento in Europa e in America\" (1992) e \"Braudel e noi\" (1995), dedicato allo storico francese.\nHa inoltre introdotto opere storiche e antropologiche di Celso Furtado, Jacques Le Goff, Fernand Braudel, Alexander Gerschenkron, Paul Bairoch, Alfred M\u00e9traux, Bernard H. Slicher Van Bath, Luigi Einaudi, Stelio Marchese, Wilhelm Abel, John V. Murra, Genevieve Drohet, Alberto Flores Galindo, Giovanni Haussmann, Alphonse Dupront, Vanni Blengino, Gianni Cisbani, Aldo Alessandro Mola, Alejandro Tortolero, Giovanni Iannettone e Raymond Queneau, oltre a qualche classico di Leon Battista Alberti e Giovanni Della Casa.\nDi Romano \u00e8 la conduzione, gestione e moderazione, nel 1985, della breve ma assai approfondita serie televisiva RAI dedicata alla Guerra di Spagna del 1936-1939. Fondata su una precedente versione della BBC, la serie ospit\u00f2 in studio, alternando alla realizzazione britannica, un interessante discussione tra Romano e colleghi specializzati sul tema, quali Ignazio Delogu, Giorgio Rovida, Dario Puccini, e altri. Tale trasmissione resta una delle migliori realizzazioni RAI-BBC sulla guerra spagnola.\nFondo Ruggiero Romano.\nIl Fondo Ruggiero Romano, lascito di grande valore, collocato presso la Scuola Superiore di Studi Storici dell'Universit\u00e0 della Repubblica di San Marino, contiene 7000 volumi, 200 riviste di particolare valore per lo studio della storia di et\u00e0 moderna e 3000 estratti.\nUn altro importante fondo, contenente corrispondenza, appunti e documenti di vario genere \u00e8 conservato a Milano dalla Fondazione Feltrinelli."}
{"id": "2223908", "revid": "120194280", "url": "https://it.wikipedia.org/wiki?curid=2223908", "title": "Ambrogio Catarino Politi", "text": "Biografia.\nIl giurista senese Lancillotto Puliti, fratello dell'altrettanto noto Giovambattista (ricordato quale emerito insegnante di medicina presso l'universit\u00e0 di Siena e dotto matematico), fu avvocato concistoriale prima di entrare in quel convento di San Marco, a Firenze, che solo pochi anni prima era stato il quartier generale di Girolamo Savonarola e dove divenne frate domenicano nel 1517, assumendo il nome religioso di Ambrogio Catarino in segno di devozione nei confronti di due illustri domenicani suoi concittadini: il beato Ambrogio Sansedoni e santa Caterina da Siena. Sotto l'iniziale influsso delle opere del Savonarola, esord\u00ec come controversista e non fu immune da contrasti anche all'interno del proprio ordine. Dopo essere stato inviato in Francia, oper\u00f2 soprattutto a Napoli frequentando il circolo di artisti e intellettuali radunatosi intorno alla poetessa Vittoria Colonna a Ischia e tenendo rapporti con gli spirituali italiani.\nNominato vescovo di Minori il 27 agosto 1546, nel 1552 partecip\u00f2 al Concilio di Trento e, il 3 giugno dello stesso anno, fu promosso arcivescovo di Conza. Il suo stemma episcopale \u00e8 simile a quello dei nobili Caterini di Siena, composto questo di dieci monti posti in piramide con albero di palma in cima accostato da due rose rosse, mentre quello del vescovo Ambrogio Catarino possiede sei monti posti in piramide, con le iniziali A. C. e con il ramo di palma in cima, simbolo del martirio di Santa Caterina d'Alessandria.\nMor\u00ec di apoplessia, all'et\u00e0 di settant'anni, mentre stava per andare a Roma, chiamato da papa Giulio III che voleva promuoverlo al cardinalato. Il poeta Fausto Sabeo scrisse questi versi in sua lode: \"Sacrati hoc cineres tumulo: pia ossa quietem assiduos fluctus post maris huius habent. Cuius erant, cernes in caelo nomen astrum, si virtus rupto carcere in astra volat\".\nOpere.\nAutore assai prolifico di testi soprattutto teologici, polemizz\u00f2 contro i luterani (\"Compendio d'errori, et inganni luterani\", \"cit.\") e contro il calvinista ex francescano Bernardino Ochino (\"Reprobatione de la dottrina di frate Bernardino Ochino\", \"cit.\"), trattando problemi allora di particolare attualit\u00e0 come la predestinazione e la grazia (\"Trattato de la giustificatione de l'huomo nel conspetto di Dio\", 1544; \"De certitudine inh\u00e6rentis grati\u00e6. De pr\u00e6destinatione Dei. De natura peccati originalis. De potentia liberi arbitrii in statu natur\u00e6 laps\u00e6. De desertione ac induratione Dei\", 1551), l'immacolata concezione (\"Disputatio pro veritate immaculat\u00e6 conceptionis Beat\u00e6 Virginis Mari\u00e6\", 1532; \"Disputatio pro veritate Immaculat\u00e6 Conceptionis Beatissim\u00e6 Virginis et eius celebranda a cunctis fidelibus festivitate\", 1552), il culto dei santi (\"De certa gloria, invocatione ac veneratione sanctorum\", 1542), l'autorit\u00e0 della chiesa cattolica (\"Apologia pro veritate catholic\u00e6 &amp; apostolic\u00e6 fidei ac doctrin\u00e6. Adversus impia ac valde pestifera Martini Lutheri dogmata\", 1520). Al suo libello \"l'Anticristo\" (1521) risponder\u00e0 Lutero stesso con il pamphlet Passional Christi und Antichristi.\nGenealogia episcopale.\nLa genealogia episcopale \u00e8:"}
{"id": "2223909", "revid": "327865", "url": "https://it.wikipedia.org/wiki?curid=2223909", "title": "TV Land Awards", "text": ""}
{"id": "2223919", "revid": "287204", "url": "https://it.wikipedia.org/wiki?curid=2223919", "title": "Conti di Lennox", "text": ""}
{"id": "2223920", "revid": "287204", "url": "https://it.wikipedia.org/wiki?curid=2223920", "title": "Duchi di Lennox", "text": ""}
{"id": "2223921", "revid": "126257", "url": "https://it.wikipedia.org/wiki?curid=2223921", "title": "Bentley R type", "text": ""}
{"id": "2223923", "revid": "126257", "url": "https://it.wikipedia.org/wiki?curid=2223923", "title": "Bentley r-type", "text": ""}
{"id": "2223932", "revid": "1543377", "url": "https://it.wikipedia.org/wiki?curid=2223932", "title": "Football Club Jazz", "text": "Il Football Club Jazz \u00e8 una societ\u00e0 di calcio finlandese con sede nella citt\u00e0 di Pori. Fondata nel 1934 come \"Porin Pallotoverit\" o \"PPT\", nel 1992 assunse la denominazione che la accompagn\u00f2 fino al 2005, quando il club venne sciolto in seguito a problemi finanziari. Disput\u00f2 19 edizioni del campionato finlandese di prima divisione tra il 1984 ed il 2004. Nella stagione 2017 gioca nella Kakkonen, terza serie del campionato finlandese di calcio. Ha una squadra riserve che nella stagione 2016 gioca nella Kolmonen ed a partire dal 2016 ha assunto il nome di PPT.\nStoria.\nLa societ\u00e0 fu fondata nel 1934 come Porin Pallo-Toverit. Venne alla ribalta nazionale nei primi anni ottanta, quando nel giro di tre anni pass\u00f2 dalla III divisioona, quarta serie nazionale, alla Mestaruussarja, massima serie, dove rimase per cinque stagioni consecutive. Nel 1988 retrocesse in I divisioona, ma nel 1990 conquist\u00f2 la promozione in Veikkausliiga, nuova denominazione della massima serie. Nel 1991 la squadra, guidata da Markku Wacklin, concluse il campionato all'ottavo posto.\nAl termine della stagione 1991 fu annunciato il cambio di denominazione della societ\u00e0 in Football Club Jazz, nome ispirato dal Pori Jazz, un festival di musica jazz che si tiene nella citt\u00e0 di Pori dal 1966. Nel 1992, alla prima stagione con la nuova denominazione, il Jazz concluse il campionato al terzo posto a pari punti con il Kuusysi, che termin\u00f2 al secondo posto, e a tre punti di distanza dall'HJK, vincitore del campionato. Nel 1993 arriv\u00f2 il trionfo in campionato. Il Jazz raggiunse la vetta della classifica nel mese di agosto e la tenne fino alla fine della stagione regolare, per poi confermarsi in vetta anche al termine della seconda fase per l'assegnazione del titolo, tenendo dietro il MyPa. Nelle due stagioni consecutive concluse il campionato al quarto posto. Nel 1994 fece il suo debutto nelle competizioni UEFA, disputando il turno preliminare della Coppa UEFA 1994-1995, venendo subito eliminato dal Copenaghen. Nel 1996 arriv\u00f2 la vittoria del campionato per la seconda volta: concluse la stagione regolare al primo posto a pari punti con lo Jaro e con il TPS, ma nella seconda fase seppe mantenere la testa della classifica fino alla fine. Nello stesso anno partecip\u00f2 alla Coppa UEFA 1996-1997, superando il turno preliminare grazie alla doppia vittoria sul G\u00cd G\u00f8tu, ma venendo poi eliminato nel turno successivo dalla Dinamo Mosca. Grazie alla vittoria della Veikkausliiga 1996, il Jazz fu ammesso al primo turno preliminare della UEFA Champions League 1997-1998: dopo aver eliminato il Lantana Tallinn, pass\u00f2 al secondo turno, dove fu eliminato dal Feyenoord. Con l'eliminazione dalla Champions League entr\u00f2 nei trentaduesimi di finale della Coppa UEFA 1997-1998, dove fu sorteggiato con il Monaco 1860: una doppia sconfitta decret\u00f2 l'eliminazione anche dalla Coppa UEFA. Nelle stagioni successive non riusc\u00ec pi\u00f9 a mantenersi nelle prime posizioni, ma lott\u00f2 spesso per mantenere la categoria. Infine, nel 2004 il Jazz concluse il campionato al tredicesimo e penultimo posto, retrocedendo in Ykk\u00f6nen. Nel marzo 2005 la societ\u00e0 fall\u00ec a causa di problemi finanziari.\nDopo il fallimento e la mancata iscrizione in Ykk\u00f6nen, la nuova societ\u00e0 continu\u00f2 con l'attivit\u00e0 giovanile costituendo il Football Club Jazz-juniorit, iscritto nelle categorie minori del campionato finlandese. Nel 2006 si iscrisse in Vitonen, sesto livello, e nel giro di tre stagioni, dopo aver vinto anche i campionati di Nelonen e Kolmonen, approd\u00f2 in Kakkonen, terzo livello del campionato finlandese.\nNel 2010 torn\u00f2 alla vecchia denominazione di Football Club Jazz e nel 2013 vinse prima il suo girone di Kakkonen e poi lo spareggio promozione contro l'Eken\u00e4s, tornando in Ykk\u00f6nen."}
{"id": "2223934", "revid": "216401", "url": "https://it.wikipedia.org/wiki?curid=2223934", "title": "FC Jazz", "text": ""}
{"id": "2223938", "revid": "113504418", "url": "https://it.wikipedia.org/wiki?curid=2223938", "title": "Le bourru bienfaisant", "text": "Le bourru bienfaisant (it. Il burbero benefico) \u00e8 una commedia in tre atti di Carlo Goldoni scritta in francese e rappresentata a Parigi il 4 novembre 1771.\nL'opera ebbe due traduzioni in italiano: la prima nel 1772 ad opera di Pietro Condoni con il titolo \"Il burbero benefico\", mentre la seconda fu tradotta dallo stesso Goldoni nel 1789 col titolo \"Il burbero di buon cuore\".\nTrama.\nIl burbero Geronte decide di dare in moglie la giovane nipote Angelica all'amico Dorval, con cui \u00e8 solito giocare a scacchi.\nDorval, all'inizio titubante, accetta ma solamente a condizione che la giovane sia consenziente. Angelica \u00e8 per\u00f2 innamorata di Valerio, che alla fine sposer\u00e0."}
{"id": "2223957", "revid": "767487", "url": "https://it.wikipedia.org/wiki?curid=2223957", "title": "Jean-Marc Leclercq", "text": "Esperantista, vegetariano convinto e poliglotta, ha cominciato la sua carriera nel 1977. Il suo nome d'arte \u00e8 semplicemente l'unione delle due lettere iniziali del suo nome, JM, che in esperanto sono appunto chiamate \"Jo\" e \"Mo\".\nHa fatto parte di diversi gruppi musicali quali: Les Diam's, Les Gringos, Les Evad\u00e9s d'Alcatraz, Dougherty, Les Vicomtes, Les Rosemary's Babies, Leclerq et les Mammouths, Black &amp; Wesson...\nIl padre \u00e8 nativo del nord della Francia. Lui \u00e8 Guascone, Catalano e italiano da parte di madre; ha sposato una donna polacca e sua figlia ha gi\u00e0 fatto alcuni spettacoli cantando canzoni polacche.\nBiografia.\nAnni 80.\nJean-Marc Leclercq si \u00e8 fatto conoscere all'inizio degli anni ottanta come bassista e compositore del gruppo \"Les Diam's\" che egli stesso ha creato insieme a John Szgaboonian, soprannominato \"Le Szgab\", e attualmente leader dei Szgaboonistes. Il gruppo suonava un pop trascinante, influenzato talvolta dalla musica reggae o dallo ska, guardando sia al Rock francese che ai gruppi internazionali come Clash o Ramones; hanno addirittura adattato di questi ultimi la canzone \"KKK Took My Baby Away\" che in francese \u00e8 diventata \"Le RPR a enlev\u00e9 mon amie\".\nTuttavia il loro repertorio era costituito principalmente da originali\nIl gruppo \"Les Diam's\" si \u00e8 sciolto nel 1983, poco dopo l'entrata del chitarrista Michel Bonneval che, insieme al batterista Jean Michel Daulon, raggiunger\u00e0 un poco pi\u00f9 tardi il gruppo rock Gamine e successivamente i Surrenders.\nJean Marc Leclercq former\u00e0 allora insieme a Zahardin Boukortt, futuro cantante-bassista degli \"Shifters\", il duo contrabbasso-chitarra \"Les Gringos\". Il loro repertorio era costituito sulla base del country e del rockabilly (Hank Williams, Everly Brothers...) magnificamente esaltato dalle voci armonizzate, a loro si unir\u00e0 in seguito il chitarrista Gill Dougherty.. \nQuesta nuova formazione prender\u00e0 allora il nome di \"Les Evades d'Alcatraz\", con Zara alla batteria.\nParallelamente, parteciper\u00e0 a numerosi progetti musicali, tra cui uno con le \"Queen Bees\". In questa formazione prevalentemente femminile formata dalle sorelle Monique e Dominique Sabatier, rispettivamente al canto e alla chitarra, Corinne Gire al basso, troviamo Jean Marc alla chitarra solista e Jean Luc Huitard alla batteria.\nJean Marc ha molto investito in campo associativo, facendo attivamente parte in maniera regolare dei programmi della radio libertaria FMR che esiste dal 1983.\nHa creato l'etichetta indipendente Pink City Records (che vanta, tra gli altri, nomi come: St\u00e9phane Gire, Szgab, Outsiders e Art Mengo). Questa etichetta si \u00e8 specializzata nella produzione a basso costo di cassette prodotte artigianalmente o, quantomeno in studi di registrazione minimalista, che conferiscono ai pezzi registrati un particolare senso di autenticit\u00e0.\nAnni 90.\nAll'inizio degli anni novanta, sotto il nome di Karol Kriglsztajn egli diventa bassista del trio Rosemary's Babies, composto da Eric Ivan il \"Cane Pazzo\" e da El Rubio de la Ganaderia de Santander.\nI Rosmary's Babies firmeranno il loro primo album \"Lutte de Classe\"(Lotta di Classe) presso la Boucherie Productions, l'etichetta di Boucherie Productions, ed un secondo \"Malin Plaisr\" presso la Willing Productions nel 1993.\nDopo la separazione del gruppo, Jean Marc inizia la sua carriera di solista, che gli permetter\u00e0 di fare spettacoli nei locali di Tolosa con una discreta dose d'umore.\nQuesta \u00e8 l'epoca in cui vede la luce un nuovo gruppo musicale \"Libertarios\" o \"I Libertari\" coi quali registra il suo primo album di sette titoli, e realizza il primo record di un concerto multilingue (22 canzoni in 22 lingue diverse), per questo dall'anno 2000 \u00e8 iscritto nel Guinness dei primati.\nLibertario e Esperantista.\nJean-Marc Leclercq ha imparato l'esperanto nel 1988, ed in maniera del tutto naturale ha iniziato a scrivere e a cantare canzoni nella Lingua Internazionale. Da quel momento in poi si presenter\u00e0 in scena sotto il nome di \"Jomo kaj Liberecanoj \". Il gruppo \u00e8 costituito da: Jean Marc, Irina Lebedeva (cantante ucraina), Mauriel Pelca (contrabbasso), Poey Bertrand (membro anche dei Prisca) e da Gerhard B\u00f6rder (ex Winnipeg), batterista.\nLa passione di JoMo per questa Lingua Internazionale \u00e8 grande al punto di aver pubblicato tre album in questa lingua internazionale (vedi discografia).\n\u00c8 anche autore di una guida di conversazione francese-guascone edita dalla casa editrice ASSIMIL (Il guascone in tasca) ed \u00e8 anche autore di un romanzo in occitano di guascogna, \"Ucra\u00efna\", vincitore nel 2006 del premio letterario Paul Froment.\nDetiene il record di spettacoli al Bikini, celebre sala da concerto tolosana: pi\u00f9 di 40 secondo le stime ufficiali.\nSolo o con gruppo gira continuamente il mondo partecipando a numerosi festival.\nHa battuto il suo stesso record del Guinness dei Primati in occasione del congresso dell'associazione britannica d'Esperanto che ebbe luogo a Letchworth Garden City, a 40\u00a0km a nord di Londra, le 4 luglio 2007. Egli \u00e8 comunque solito cantare in lingua (o anche dialetto) locale in ogni luogo in cui tiene un concerto, cosicch\u00e9 il numero di lingue e dialetti da lui usati durante la sua carriera sono pi\u00f9 numerosi del record, in cui si contano il numero di lingue usate in una sola serata.\nOggi JoMo \u00e8 ospite fisso sul palcoscenico del Mulligans, un pub irlandese tolosano sotto il nome di Mister Wesson, anche insieme ad una formazione di canti e balli russo-ukraini dal nome di \u0412\u043e\u043b\u044f (Volia)."}
{"id": "2223958", "revid": "709565", "url": "https://it.wikipedia.org/wiki?curid=2223958", "title": "Hey, Arnold!", "text": "Hey, Arnold! (\"Hey Arnold!\") \u00e8 una serie televisiva a cartoni animati prodotta da Nickelodeon.\nTrama.\nLa storia racconta di un ragazzo di nome Arnold che \u00e8 soprannominato \"testa da football\" per via della forma della sua testa. Vive coi nonni nel loro pensionato, che sono la nonna, Pookie, \u00e8 quella che si dice una cowgirl: sportiva, combattiva, sempre pronta ad intonare le canzoni del vecchio west. Il nonno, Phil, passa invece le sue giornate in interminabili discussioni con gli amici, nonch\u00e9 pensionanti, Oskar, Ernie e Mr Hyunh. Arnold frequenta anche gli amici del quartiere: Helga, sembra gelosa ma segretamente innamorata di lui; Gerald, il suo inossidabile amico, Phoebe, Rhonda e Harold, Stinky, Sid e Eugene.\nFilm.\nIl 28 giugno del 2002, \u00e8 stato distribuito il film inerente alla serie, dal titolo \"\". Verr\u00e0 realizzato un altro film previsto per il novembre del 2017, intitolato \"Hey Arnold! Il film della giungla\"."}
{"id": "2223959", "revid": "6923", "url": "https://it.wikipedia.org/wiki?curid=2223959", "title": "Kymco Agility R16", "text": ""}
{"id": "2223969", "revid": "1149807", "url": "https://it.wikipedia.org/wiki?curid=2223969", "title": "George della Giungla", "text": ""}
{"id": "2223974", "revid": "186709", "url": "https://it.wikipedia.org/wiki?curid=2223974", "title": "Stazione di Napoli", "text": ""}
{"id": "2223975", "revid": "965226", "url": "https://it.wikipedia.org/wiki?curid=2223975", "title": "Paolo Danieli", "text": "Biografia.\nNasce ad Ancona il 12 agosto 1950 da genitori veneti. Vive a Verona dal 1954 dove ha frequentato le scuole conseguendo la maturit\u00e0 classica al liceo Scipione Maffei. Si \u00e8 laureato in Medicina e Chirurgia presso l'Universit\u00e0 di Padova, dove si \u00e8 specializzato in odontoiatria. Svolge la libera professione a Verona.\nCarriera politica.\nLa politica costituisce la sua grande passione. Ha frequentato la sede storica del Movimento Sociale Italiano di Verona fin dal 1965. Dopo una breve esperienza extra-parlamentare nel movimento \u201cEuropa Civilt\u00e0\u201d si \u00e8 iscritto al Movimento Sociale nel 1969, dove ha sempre svolto la sua attivit\u00e0. Tra l'altro \u00e8 stato redattore, nei primi anni '70, di un notiziario telefonico, primo tentativo di una comunicazione \u201cmoderna\u201d che andasse oltre la classica propaganda cartacea. Nel '77 \u00e8 stato animatore di una delle prime radio private a carattere politico, \u201cOnda Europa\u201d.\nDanieli \u00e8 stato tra i promotori del rinnovamento generazionale del MSI che a Verona ha avuto una delle realt\u00e0 pi\u00f9 vivaci. Espulso con l'intero gruppo dirigente e militante all'epoca della gestione di Pino Rauti nella seconda met\u00e0 degli anni'80, vi \u00e8 rientrato con l'elezione di Fini alla segreteria nazionale nel novembre del 1991.\nNel \u201892 viene eletto in Parlamento assieme a Nicola Pasetto, leader veneto della destra giovanile. Viene riconfermato al Senato per quattro legislature. Nel '94 \u00e8 stato tra i fondatori di Alleanza Nazionale. Coordinatore regionale tra il 1998 ed il 2002 \u00e8 stato poi Presidente della Consulta nazionale della Sanit\u00e0 e capogruppo in Commissione Sanit\u00e0 del Senato.\nUscito da An nel 2007, ha fondato La Destra con Francesco Storace, da cui per\u00f2 se n'\u00e8 andato per dissensi politici. Ha collaborato negli anni con diversi giornali e riviste. Nel 2009 fonda il centro politico-culturale \"L'Officina\" come laboratorio politico per la ricostruzione della destra e del centrodestra."}
{"id": "2223977", "revid": "287204", "url": "https://it.wikipedia.org/wiki?curid=2223977", "title": "Federico Rosazza", "text": "Biografia.\nFiglio di Anna Maria Mosca Belrosa e di Vitale, notaio e impresario edile, nacque il 4 marzo 1813 a Rosazza.\nInizi\u00f2 gli studi in Valle Cervo e poi nel seminario di Biella, orientato ad abbracciare la carriera ecclesiastica. A quindici anni abbandon\u00f2 il seminario e chiese alla propria famiglia di essere impiegato in un cantiere di Genova, citt\u00e0 nel cui ampliamento ottocentesco l'impresa familiare ebbe un ruolo notevole. Frequent\u00f2 il collegio presso i padri Somaschi ed entr\u00f2 poi all'universit\u00e0 laureandosi in giurisprudenza nel 1835. Nel corso dei suoi studi strinse amicizia con vari patrioti liguri tra i quali Giuseppe Mazzini ed ader\u00ec alla Giovine Italia.\nIl ricordo della moglie e della sua unica figlia, entrambe morte prematuramente, lo spinsero ad agire a favore della propria terra d'origine e della popolazione locale.\nNell'ultimo trentennio dell'Ottocento realizz\u00f2 a proprie spese numerose opere pubbliche per migliorare la vita dei propri concittadini ed abbellire Rosazza e la Valle Cervo.\nUtilizz\u00f2 per queste opere maestranze e materiali locali, contribuendo cos\u00ec allo sviluppo economico di questa area montana. La sua fede mazziniana e i suoi legami con la massoneria gli alienarono le simpatie di parte degli ambienti ecclesiastici, nonostante il fatto che tra le opere da lui finanziate fossero compresi anche alcuni edifici religiosi (primo fra tutti la chiesa di Rosazza).\nL'appartenenza alla massoneria oltre agli interessi all'alchimia e in generale il mondo esoterico, fino ai templari, lo portarono a riempire di simboli legati a quel mondo tutte le opere da lui realizzate chiese e cimiteri compresi. Cos\u00ec in Valle Cervo, e soprattutto nel paese di Rosazza, galleria compresa, possiamo ritrovare decine di simboli massonici.\nIl 21 novembre 1892 fu nominato Senatore del Regno; mor\u00ec a Rosazza il 25 settembre 1899.\nOpere.\nLe principali opere volute da Federico Rosazza riguardano il paese natale, ai tempi frazione di Piedicavallo. A lui si devono il cimitero monumentale, la chiesa parrocchiale, l'attuale sede del Municipio e il castelletto neogotico che sorge a monte dell'abitato in direzione del Colle della Gragliasca.\nRealizz\u00f2 poi comode mulattiere per migliorare il collegamento pedonale tra la Valle Cervo e le vallate circostanti, le pi\u00f9 note delle quali sono quelle che conducono al Colle della Vecchia e a quello della Gragliasca.\nMa l'infrastruttura viaria pi\u00f9 importante fu senza dubbio il collegamento stradale tra i santuari di San Giovanni d'Andorno e di Oropa tramite una galleria che sottopassa il Colle della Colma.\nIl traforo e la strada di accesso furono costruiti fra il 1889 ed 1898 e sono utilizzati ancora oggi.\nVanno infine ricordati numerosi interventi minori tra i quali fontane e abbeveratoi sparsi per le borgate della valle ed alcune belle incisioni rupestri nel vallone della Gragliasca ed attorno al Lago della Vecchia.\nIn molte di queste opere \u00e8 possibile ritrovare simboli legati alla massoneria e all'occultismo, interessi che Federico Rosazza condivise con un suo grande amico, il pittore e architetto di Graglia Giuseppe Maffei (1821-1901). Quest'ultimo fu stretto collaboratore del senatore in molte delle sue realizzazioni nel biellese (palazzi, edifici, monumenti) e a lui fu affidata la guida dei lavori artistici connessi con la realizzazione della Galleria Rosazza. Alcune fonti sostengono che fosse dotato di poteri medianici e facolt\u00e0 paranormali, ed \u00e8 certo il suo forte interesse per lo spiritismo. Pare per esempio che molte decisioni in campo artistico venissero prese dal pittore solo dopo la consultazione del proprio \"spirito guida\".\nSu progetto di Maffei, il senatore Rosazza finanzi\u00f2 la costruzione della Chiesa-Tempio nel paese omonimo. Riteneendo il Maffei dotato di facolt\u00e0 extrasensoriali, i due furono impegnati in sedute spiritiche con lo scopo di invocare gli spiriti-guida e le anime di illustri maestri spirituali defunti.\nLa loro attivit\u00e0 fu profondamente influenzata dall'incontro col medium polacco Andrzej Towia\u0144ski\n, accolto a Torino dalle leggi volute da Cavour e dalla corona sabauda in un periodo nel quale gli occultisti erano condannati all'eislio in tutta Europa."}
{"id": "2223978", "revid": "124927408", "url": "https://it.wikipedia.org/wiki?curid=2223978", "title": "George della giungla (serie animata 2007)", "text": "George della giungla (\"George of the Jungle\") \u00e8 una serie televisiva a cartoni animati statunitense-canadese-filippinese prodotta da Classic Media, Studio B Productions, Top Draw Animation, Teletoon Productions, Bullwinkle Studios e Cartoon Network Studios, ed in replica sulle reti Cartoon Network. Si tratta del rifacimento dell'omonima serie animata del 1967.\nLa serie debutt\u00f2 in Canada su Teletoon il 29 giugno 2007, mentre approd\u00f2 negli Stati Uniti su Cartoon Network il 22 dicembre dello stesso anno. In Italia venne mandata in onda su Boomerang dal 3 dicembre 2007, per poi essere trasmessa su Cartoon Network il 9 giugno 2008."}
{"id": "2223979", "revid": "1121152", "url": "https://it.wikipedia.org/wiki?curid=2223979", "title": "Bouvard e P\u00e9cuchet", "text": "Bouvard e P\u00e9cuchet (\"Bouvard et P\u00e9cuchet\") \u00e8 un romanzo incompiuto di Gustave Flaubert pubblicato postumo nel 1881.\nIl libro fu scritto da Flaubert negli ultimi cinque anni di vita, durante i quali assorb\u00ec sentimenti e idee contrastanti nei confronti degli accadimenti della sua epoca, dal progresso agli ideali democratici, dall'affermazione della borghesia al momentaneo successo del movimento che lo insospett\u00ec maggiormente, ossia \"la marea che rischiava di trascinare tutto davanti a s\u00e9\", come Flaubert defin\u00ec la Comune di Parigi.\nTrama.\nA Parigi due uomini, Bouvard e P\u00e9cuchet, si incontrano e fanno conoscenza, scoprendo che non solo svolgono lo stesso lavoro di copisti, ma hanno gli stessi interessi, specialmente per quanto concerne l'agricoltura. Una eredit\u00e0 improvvisa consente loro di cambiare vita e vanno a vivere in una fattoria nel Calvados, vicino a Caen, dedicandosi all'agricoltura. Si rivelano per\u00f2 incapaci di gestire le difficolt\u00e0 derivanti dalla nuova occupazione.\nDecidono quindi di occuparsi d'altro e si dedicano prima alla medicina, poi alla chimica, alla geologia, alla politica con gli stessi tragicomici risultati, nonostante l'uso di manuali e l'intervento di vicini pi\u00f9 esperti. Non contenti di tutti questi esperimenti i due protagonisti si accostano alla letteratura per scoprire l'importanza della psicologia, del romanzo storico e della scrittura, poi alla ginnastica, allo spiritismo, alla magia e alla filosofia e proprio quando meditano un suicidio da eseguire nella notte di Natale, scoprono l'importanza della pedagogia e decidono di adottare due orfani. Stanchi dei tanti fallimenti, decidono di tornare alla loro antica professione.\nA questo punto l'opera si interrompe. Nelle intenzioni di Flaubert, desunte dagli scartafacci rimasti circa il progetto, il romanzo avrebbe dovuto comprendere un secondo volume destinato a riunire ci\u00f2 che i due personaggi avevano deciso di copiare e raccogliere insieme. Tale materiale intitolato provvisoriamente \"Dizionario delle idee correnti\" e \"Catalogo delle idee chic\" costitu\u00ec il postumo \"Dizionario dei luoghi comuni\", dal quale lo scrittore avrebbe presumibilmente tratto le idee per il proseguimento e la conclusione della storia.\nSecondo lo scrittore \"flaubertiano\" Julian Barnes, \u00ab\"Bouvard e P\u00e9cuchet\" \u00e8 un libro che parla proprio dell'eccesso di erudizione, o del dilettantismo ossessivo, o dell'erudizione inutile o dell'erudizione maldestra\u00bb. Inoltre, si tratterebbe in sostanza di una commedia avente al centro nientemeno che \u00abi pi\u00f9 patetici sforzi dell'umanit\u00e0 verso la conoscenza e l'illuminazione\u00bb."}
{"id": "2223984", "revid": "1603714", "url": "https://it.wikipedia.org/wiki?curid=2223984", "title": "Mascherone", "text": "Un mascherone \u00e8 una scultura o una decorazione raffigurante un volto umano, animale o di fantasia. \nNel periodo manierista e barocco, nell'ambito della rivalutazione del grottesco, fu molto usato nella decorazione delle chiavi di volta dei portali e delle roste dei portoni, dove venivano spesso raffigurati sorridenti o viceversa minacciosi o con la linguaccia.\nL'origine di tale usanza deriverebbe dall'antica Grecia (in particolare dall'et\u00e0 ellenistica) ed era considerato come un segno di benvenuto mentre nel Regno delle Due Sicilie acquist\u00f2 anche un carattere di protezione dalle sventure, alimentato da una forte superstizione dei committenti di tali opere. Un esempio notissimo di mascherone si ha nella cosiddetta Bocca della Verit\u00e0.\nIl mascherone fu usato, dal XVI al XVIII secolo, come motivo decorativo di diverse fontane essendo l'elemento da cui sgorgava l'acqua. Spesso si trova nelle cornici di stemmi scolpiti, su volute, su intarsi pavimentali, sulle suppellettili pi\u00f9 preziose; in pittura, prevalentemente, quale elemento decorativo all'interno di cartigli e festoni e con uso frequente nella decorazione di mobili, porcellane e maioliche."}
{"id": "2223985", "revid": "287204", "url": "https://it.wikipedia.org/wiki?curid=2223985", "title": "Rosazza (disambigua)", "text": ""}
{"id": "2223987", "revid": "709565", "url": "https://it.wikipedia.org/wiki?curid=2223987", "title": "George della giungla (serie animata 1967)", "text": "George della giungla (\"George of the Jungle\") \u00e8 una serie televisiva a cartoni animati classica prodotta da Jay Ward e Bill Scott. La sigla italiana era suonata dai Mini Robots (prodotta da Vito Tommaso)."}
{"id": "2223988", "revid": "1543377", "url": "https://it.wikipedia.org/wiki?curid=2223988", "title": "Clan Gordon", "text": "Il Clan Gordon fu un antico clan scozzese. Il nome forse proviene dal gaelico scozzese \"Gordin\", che significa \"sulla collina\".\nStoria.\nOrigini.\nIl primo Gordon ad essere ricordato nei registri \u00e8 Richard di Gordon, precedentemente di Swinton, il quale si diceva essere stato nipote di un famoso cavaliere che aveva ucciso diversi mostri nel Merse al tempo di re Malcolm III di Scozia. Questo Richard era signore della baron\u00eca di Gordon nel Merse. Tra il 1150 ed il 1160 egli garant\u00ec una parte delle proprie terre ai monaci di Santa Maria a Lelso, donazione che venne riconfermata da suo figlio Thomas Gordon. Tra gli altri Gordon notabili a questo tempo ricordiamo Bertram de Gordon che fer\u00ec re Riccardo d'Inghilterra con una freccia a Ch\u00e2lons.\nAlicia Gordon, IV della famiglia Gordon ed erede, spos\u00f2 suo cugino Adam Gordo. Adam era un soldato che Alessandro III di Scozia invi\u00f2 presso re Luigi di Francia in Palestina. La tradizione vuole che dal nipote di Adam siano discesi tutti i Gordon di Scozia. Questo Adam support\u00f2 sir William Wallace nel 1297 nella sua cattura del Castello di Wigtown agli inglesi e Adam ne divenne poi castellano.\nLe guerre d'indipendenza scozzesi.\nDurante le Guerre d'indipendenza scozzesi sir Adam Gordon che aveva supportato William Wallace, sostenne anche la causa di Robert the Bruce. Adam venne ucciso durante la Battaglia di Halidon Hill nel 1333 ma suo figlio sir Alexander Gordon riusc\u00ec a fuggire e fu il primo Gordon ad essere indicato come \"di Huntly\".\nIl capo sir John Gordon venne ucciso alla testa degli uomini del suo clan nella Battaglia di Otterburn, ove gli inglesi vennero sconfitti nel 1388. Suo figlio, il capo sir Adam Gordon venne ucciso a sua volta mentre si trovava a capo delle sue truppe nella Battaglia di Humbleton Hill il 14 settembre 1402. L'unico figlio dell'ultimo capo clan, una figlia di nome Elizabeth Gordon, spos\u00f2 Alexander Seton, figlio di sir William Seton, capo del Clan Seton.\nIl XV secolo ed i conflitti tra clan.\nLa Battaglia di Arbroath venne combattuta nel 1445 e Patrick Gordon di Methlic, cugino del conte di Huntly, venne ucciso combattendo il Clan Lindsay. Da Patrick discenderanno i conti di Aberdeen descend.\nNel 1449 i Gordon sconfissero il Clan Douglas che aveva invaso le loro terre. I Douglas erano nemici del re e i Gordon erano invece schierati con quest'ultimo e con i loro uomini impegnati nel sud della Scozia, il conte di Moray (in alleanza coi Douglas), colse l'opportunit\u00e0 di saccheggiare le terre dei Gordon, bruciando il Castello di Huntly. I Gordon ritornarono subito e in breve tempo distrussero i loro nemici. Anche se il castello appariva completamente raso al suolo, una nuova struttura venne costruita sulle sue rovine. Sempre nel 1449, Alexander Gordon, I conte di Huntly, il figlio primogenito di Elizabeth Gordon e Alexander Seton, venne nominato capoclan, signore di Gordon e Huntly. Ad ogni modo, i suoi eredi maschi avuti dalla terza moglie Elizabeth Crichton vennero obbligati a mantenere il cognome di Gordon per succedere come capi del clan.\nIl capo del Clan Lindsay Alexander Lindsay, IV conte di Crawford, conosciuto anche come il Conte Tigre o il Conte Beardie venne sconfitto pesantemente dal Clan Gordon e dal Clan Ogilvy al comando del Conte di Huntly nella Battaglia di Brechin del 1452.\nNuovi conflitti tra clan nel XVI secolo.\nNel 1513, durante le Guerre anglo-scozzesi, il Clan Gordon guidato da Alexander Gordon, III conte di Huntly combatt\u00e9 nella Battaglia di Flodden Field.\nDurante i secoli XV e XVI il Clan Gordon fu coinvolto in una serie di faide con il Clan Forbes. La faida pi\u00f9 duratura raggiunse il culmine negli anni '20 del Cinquecento con continui assassini da entrambe le parti. Uno degli assassinati pi\u00f9 celebri di questo periodo, Seton di Meldrum, era in stretta connessione col capo dei Gordon, il Conte di Huntly, il quale venne presto coinvolto direttamente negli scontri.\nNel 1526 il titolo di Conte di Sutherland e capo del Clan Sutherland passarono per diritto matrimoniale ad Adam Gordon che era il figlio minore del capoclan del Clan Gordon.\nNel 1536 il capo dei Gordons, il conte di Huntly, accus\u00f2 il maestro di Forbes di cospirare per assassinare re Giacomo V di Scozia mentre era in visita ad Aberdeen sparandogli con un cannone. Il maestro di Forbes venne quindi processato e giustiziato, ma pochi giorni dopo la sua morte la sentenza venne revocata ed il Clan Forbes venne ripristinato al favore del re. Ad ogni modo, il danno alle relazioni tra i Forbes ed i Gordon fu irreparabile. Attacchi a ciascuna delle due famiglie continuarono durante tutto il resto del secolo, riducendo la contea di Aberdeen ad un covo di senzalegge.\nDurante le Guerre anglo-scozzesi il Clan Gordon, sotto la guida di George Gordon, IV conte di Huntly, sconfisse l'esercito inglese nella Battaglia di Haddon Rig del 1542. Successivamente durante le medesime guerre il Clan Gordon combatt\u00e9 nell'esercito scozzese che venne sconfitto nella Battaglia di Pinkie Cleugh nel 1547.\nIl capo George Gordon, IV conte di Huntly fu generale delle forze confinarie che si opposero a quelle di Enrico VIII d'Inghilterra e Gordon vinse molti scontri. Egli venne ad ogni modo poi ucciso nella Battaglia di Corrichie del 1562 combattendo contro le forze di James Stuart, conte di Moray (fratellastro della regina Maria di Scozia). Gordon venne ucciso e suo figlio, sir John, e altri membri della sua famiglia vennero poi giustiziati ad Aberdeen.\nDurante i secoli XV e XVI il clan venne ingaggiato in una serie di piccole lotte contro il Clan Forbes. Nel 1571 la faida raggiunse il suo apice con altri clans che si unirono allo scontro. Il Clan Leslie, il Clan Irvine ed il Clan Seton che avevano le loro faide personali in corso con i Forbes aderirono alle forze del Clan Gordon. Opposti ai Gordon vi furono invece il Clan Keith, il Clan Fraser ed il Clan Crichton che aderirono alle forze dei Forbes. La faida culmin\u00f2 in due battaglie su larga scala nel 1571: la Battaglia di Tillieangus e quella di Craibstone. Sempre nel 1571 il Castello di Druminnor, sede del lord Forbes, venne saccheggiato e nello stesso mese i Gordon compirono altri massacri ai danni dei Forbes. Fu necessario al parlamento emettere due atti per costringere i due clan a porre fine ai loro scontri, da cui ad ogni modo i Forbes uscirono impoveriti e indebitati a tal punto da essere costretti a vendere alcuni dei loro possedimenti.\nAlla Battaglia di Glenlivet nel 1594 le forze del Conte di Argyll che consistevano nel Clan Campbell, nel Clan Stewart di Atholl, nel Clan Forbes e nella Confederazione di Chattan del Clan Mackintosh vennero sconfitte dal Conte di Huntly e dai suoi uomini, composti dai gruppi del Clan Gordon, del Clan Comyn/Cumming e del Clan Cameron.\nIl XVII secolo e la guerra civile.\nTra il 1615 ed il 1616 apparvero nuove problematiche tra i Gordon e il vicino Clan Leask. In tutti i casi bellici registrati, i Gordon apparvero sempre come gli aggressori.\nNel 1644 Alexander Bannerman di Pitmedden combatt\u00e9 un duello con suo cugino, sir George Gordon di Haddo, e lo fer\u00ec. Sempre nel 1644 durante la Guerra civile inglese alla Battaglia di Aberdeen vi furono dei membri del clan Gordon su ciascuno dei due fronti. Lord Lewis Gordon guid\u00f2 le sue forze sul lato dei covenanti mentre sir Nathaniel Gordon guid\u00f2 le proprie forze in supporto dei realisti.\nDopo la guerra civile la cavalleria del Clan Gordon combatt\u00e9 in supporto del realista James Graham, I marchese di Montrose nella Battaglia di Auldearn dove essi aiutarono a sconfiggere i covenanti di lord Seaforth il quale era a capo del Clan Mackenzie. La battaglia ebbe luogo il 9 maggio 1645. Il Clan Gordon combatt\u00e9 nella Battaglia di Alford nel 1645. La fazione risult\u00f2 vittoriosa, guidata da George Gordon, II marchese di Huntly combattendo sotto il comando di James Graham, I marchese di Montrose. Il figlio primogenito del marchese di Huntly, George Gordon, cadde in quella stessa battaglia. Sempre nel 1645, Lewis Gordon, capoclan e III marchese di Huntly del Clan Gordon attacc\u00f2 e bruci\u00f2 il Castello di Brodie del Clan Brodie.\nNel 1682 ebbe luogo una nuova battaglia sul possesso del bestiame e della terra con la famiglia MacCulloch di Myreton. A seguito di questo combattimento, sir Godfrey Macculloch dovette lasciare la sua terra d'origine per qualche tempo, ma ritornato venne catturato e giustiziato nel 1697.\nNel XVII secolo il Clan Gordon aveva un gran numero di proficue alleanze matrimoniali o di amicizie, tra le quali spiccava il Clan Burnett di Leys. A testimonianza di questi stretti legami lo stemma dei Gordon si trova in una scultura a stucco sul soffitto Seicentesco della sala principale del Castello di Muchalls, fatto costruire da Alexander Burnett.\nIl XVIII secolo e le rivolte giacobite.\nNel 1715 le forze combattenti del Clan Gordon (1000 uomini) vennero sottoposte al comando del generale George Wade. Durante le insurrezioni giacobite del 1715\u20131716 e del 1745\u20131746 vi furono nuovamente dei membri del clan Gordon schierati nell'una e nell'altra fazione. Il secondo duca di Gordon segu\u00ec i giacobiti nel 1715, ma Cosmo Gordon, III duca di Gordon support\u00f2 il governo inglese nel 1745. Sull'altro lato, suo fratello, Lord Lewis Gordon, elev\u00f2 due reggimenti contro gli Hannover e prese parte alla Battaglia di Inverurie, a quella di Falkirk ed a quella finale di Culloden (1746).\nIn questo stesso periodo vennero creati due reggimenti col nome di \"Gordon Highlanders\" e provvisti dal Clan Gordon. Il primo di questi era l'\"81st\" formato nel 1777 dal colonnello William Gordon, figlio del conte di Aberdeen, che venne sciolto nel 1783. Il secondo fu il \"92nd\" elevato dal marchese di Huntly nel 1794.\nCollegamenti esterni.\nThe House of Gordon - Sito ufficiale della societ\u00e0 clan"}
{"id": "2223992", "revid": "88740", "url": "https://it.wikipedia.org/wiki?curid=2223992", "title": "Rovella", "text": "Rovella pu\u00f2 riferirsi a:"}
{"id": "2223994", "revid": "162719", "url": "https://it.wikipedia.org/wiki?curid=2223994", "title": "Classe Typ 148 Tiger (pattugliatore)", "text": ""}
{"id": "2223997", "revid": "767487", "url": "https://it.wikipedia.org/wiki?curid=2223997", "title": "Stomu Yamashta", "text": "Biografia.\nStudi\u00f2 presso l'Accademia di Musica di Kyoto facendo il suo concerto di debutto come solista all'et\u00e0 di 16 anni.\nDopo il 1964 ha studiato percussioni jazz al Berklee School of Jazz.\nIn seguito ha suonato sia con la Chicago Chamber Orchestra che col complesso rock dei \"Come to The Edge\".\n\u00c8 stato uno dei membri del supergruppo \"Go\" insieme a Steve Winwood, Al Di Meola, Klaus Schulze, e Michael Shrieve.\nHa composto brani per il Royal Ballet britannico, alcuni suoi brani, tratti dagli album Floating Music e The man from the East, sono stati usati nella colonna sonora del film \"L'uomo che cadde sulla Terra\" di Nicolas Roeg con David Bowie, \"I diavoli\" di Ken Russell, \"La tempesta\" di Paul Mazursky.\nLa sua musica \u00e8 un mix di rock, jazz, soul, musica popolare e new age."}
{"id": "2224005", "revid": "22356", "url": "https://it.wikipedia.org/wiki?curid=2224005", "title": "Aigialosaurus dalmaticus", "text": "L'aigialosauro (Aigialosaurus dalmaticus) \u00e8 un rettile estinto appartenente agli squamati. Visse all'inizio del Cretaceo superiore (Cenomaniano \u2013 Turoniano, circa 100-95 milioni di anni fa). L'unico resto finora rinvenuto \u00e8 stato trovato a Hvar, in Croazia.\nDescrizione.\nLungo poco pi\u00f9 di un metro, questo animale era un rettile semiacquatico ancora poco specializzato per la vita marina. Una ridescrizione dell'esemplare avvenuta nel 2006, per\u00f2, ha messo in luce alcune caratteristiche molto particolari nella regione del bacino: questo, infatti, era fornito di processi iliaci anteriori e posteriori, probabilmente un adattamento alla vita acquatica. Il cranio era allungato e fornito di denti aguzzi; quattro corte zampe (forse palmate) erano poste ai lati del corpo simile a quello di una lucertola.\nClassificazione.\nL'unico esemplare noto \u00e8 stato rinvenuto a Hvar, in Croazia, che al tempo del ritrovamento apparteneva al territorio italiano ed era nota come isola di Lesina. Le ricerche effettuate nel 2006 pongono l'aigialosauro come un rappresentante primitivo dei mosasauroidi, un gruppo di rettili simili a lucertole che nel corso del Cretaceo svilupparono dimensioni e caratteristiche adatte alla vita in mare. Sembra che \"Aigialosaurus\", insieme all'assai simile \"Opetiosaurus\", fosse il membro pi\u00f9 primitivo del gruppo. Questo genere d\u00e0 il nome alla famiglia degli aigialosauridi, che molti studiosi ritengono essere un gruppo polifiletico. "}
{"id": "2224007", "revid": "1543377", "url": "https://it.wikipedia.org/wiki?curid=2224007", "title": "Baude Fastoul", "text": "Probabilmente nel 1272, circa settant'anni dopo Jean Bodel, scrisse un poemetto, il \"Cong\u00e9\", composto da 696 versi, in cui saluta i suoi compatrioti e benefattori, prima di morire in un lebbrosario ad Arras."}
{"id": "2224015", "revid": "30610", "url": "https://it.wikipedia.org/wiki?curid=2224015", "title": "Quantestorie", "text": "Quantestorie \u00e8 stato un programma televisivo italiano a tematica LGBT, in onda tra il 2002 e il 2004 sul canale satellitare GAY.tv e condotto da Luca Zanforlin. Nato come video racconto di storie di coming out, il programma si \u00e8 trasformato in un vero e proprio talk show. Attraverso filmati e interviste Zanforlin discute con gli ospiti delle esperienze che accomunano le persone LGBT, trattando temi di scottante attualit\u00e0 come il rapporto tra omosessualit\u00e0 e religione, discriminazione, AIDS, transessualit\u00e0, luogo di lavoro, rapporti tra i giovani gay e le loro famiglie."}
{"id": "2224019", "revid": "879070", "url": "https://it.wikipedia.org/wiki?curid=2224019", "title": "Carsosaurus marchesettii", "text": "Il carsosauro (Carsosaurus marchesettii) \u00e8 un rettile acquatico estinto appartenente ai lepidosauri. Visse all'inizio del Cretaceo superiore (circa 100 milioni di anni fa), e i suoi resti sono stati ritrovati in Slovenia.\nDescrizione.\nQuesto animale, lungo oltre un metro e mezzo, era il pi\u00f9 grande rappresentante dei cosiddetti aigialosauridi, un gruppo di lucertole dalle abitudini semiacquatiche caratteristici della parte finale del Cretaceo inferiore e dei primi tempi del Cretaceo superiore. Il corpo era allungato, cos\u00ec come la coda, e le corte zampe erano probabilmente palmate. Il cranio era relativamente leggero ma fornito di mascelle dai denti acuminati.\nFossili eccezionali.\nNel 2001 \u00e8 stato descritto un ritrovamento eccezionale di fossile di carsosauro: una femmina gravida, nella cui regione addominale erano presenti almeno quattro embrioni ben sviluppati, il cui orientamento suggerisce che non erano stati divorati dalla femmina ma stavano effettivamente per nascere. La posizione di questi esemplari, inoltre, ha fatto supporre che sarebbero dovuti nascere dalla parte della coda (con le narici che emergevano per ultime); questo \u00e8 un adattamento che previene il soffocamento del piccolo, e si riscontra in numerosi altri amnioti acquatici come i cetacei, i sirenii e gli ittiosauri. Un embrione era posizionato esattamente in mezzo al bacino, a suggerire che la femmina probabilmente era morta proprio durante il parto.\nQuesta condizione di viviparit\u00e0 negli aigialosauridi, animali di media taglia e dalle abitudini semiacquatiche, potrebbe averli liberati della necessit\u00e0 di tornare a riva per deporre le uova, e quindi potrebbe aver permesso la conseguente evoluzione di forme giganti e totalmente marine, come i mosasauridi."}
{"id": "2224020", "revid": "224230", "url": "https://it.wikipedia.org/wiki?curid=2224020", "title": "Francisco Remolins", "text": ""}
{"id": "2224030", "revid": "21880", "url": "https://it.wikipedia.org/wiki?curid=2224030", "title": "Orchidea farfalla", "text": ""}
{"id": "2224032", "revid": "767487", "url": "https://it.wikipedia.org/wiki?curid=2224032", "title": "Carentonosaurus mineaui", "text": "Il carentonosauro (Carentonosaurus mineaui) \u00e8 un rettile estinto appartenente agli squamati. Visse all'inizio del Cretaceo superiore (Cenomaniano, circa 100 milioni di anni fa), e i suoi resti sono stati ritrovati in Francia.\nDescrizione.\nDi medie dimensioni (1-2 metri di lunghezza), questo animale esternamente doveva essere simile a un varano con alcune specializzazioni per la vita acquatica. Le zampe erano probabilmente palmate, mentre il cranio era sottile e munito di denti acuminati. La caratteristica pi\u00f9 interessante del carentonosauro, per\u00f2, era data dalle vertebre dorsali: queste erano molto pi\u00f9 ingrossate rispetto a quelle delle lucertole (condizione nota come pachiostosi), in un modo molto simile a quanto si riscontra in numerosi altri amnioti acquatici; la pachiostosi, infatti, permette a questi animali di rimanere immersi pi\u00f9 a lungo, sfruttando il maggior peso.\nHabitat.\nI fossili di questo rettile, come quelli di tutti gli altri aigialosauridi, sono stati ritrovati in sedimenti marini di acque poco profonde e calde. Durante il Cenomaniano vi furono numerosi rettili simili a lucertole che svilupparono la pachiostosi e si adattarono all'ambiente marino, in particolare nella regione dell'oceano scomparso Tetide delimitata dalle attuali regioni dell'Europa, del Nordafrica e del Medio Oriente. \u00c8 interessante notare come questi animali si svilupparono nel periodo pi\u00f9 caldo di tutto il Mesozoico."}
{"id": "2224033", "revid": "22356", "url": "https://it.wikipedia.org/wiki?curid=2224033", "title": "Carentonosaurus", "text": ""}
{"id": "2224034", "revid": "729019", "url": "https://it.wikipedia.org/wiki?curid=2224034", "title": "Lockheed Martin Polecat", "text": " \nIl Lockheed Martin Polecat \u00e8 un aeromobile a pilotaggio remoto (APR) sviluppato dalla Skunk Works, divisione di ricerca avanzata della Lockheed Martin, con sede a Palmdale in California. Il nome \"Polecat\" in lingua inglese pu\u00f2 essere utilizzato come sinonimo di puzzola, in un apparente riferimento al soprannome \"Skunk Works\" con cui si identifica l'azienda che ha progettato il mezzo aereo.\nProgettazione e sviluppo.\nIl Polecat, designato P-175, venne concepito internamente alla Lockheed Martin (usando i fondi del governo degli Stati Uniti) agli inizi del 2005, e non fu rilevato fino al Airshow di Farnborough. Venne sviluppato per un periodo 18 mesi. Il 18 dicembre 2006, l'aereo si schiant\u00f2 al suolo a causa di un \"irreversibile fallimento non-intenzionabile dell'equipaggiamento di volo, che caus\u00f2 l'automatico modalit\u00e0 per un volo sicuro finito nel disastro\", come citato dalla Lockheed Martin."}
{"id": "2224035", "revid": "339392", "url": "https://it.wikipedia.org/wiki?curid=2224035", "title": "Carsosaurus", "text": ""}
{"id": "2224036", "revid": "22356", "url": "https://it.wikipedia.org/wiki?curid=2224036", "title": "Aigialosaurus", "text": ""}
{"id": "2224038", "revid": "838137", "url": "https://it.wikipedia.org/wiki?curid=2224038", "title": "Caveolina", "text": "Le caveoline sono proteine di membrana principali costituenti delle caveole, invaginazioni delle membrane plasmatiche presenti in alcune zone delle membrane biologiche a doppio strato fosfolipidico.\nLe caveole sono coinvolte nell'endocitosi indipendente da recettori e, a differenza della clatrina, non destinano il materiale rivestito alla digestione ad opera dei lisosomi; infatti esse trasportano il materiale ad apparati cellulari (Es: Golgi) che lo modifichino. In tal modo ne permettono il riutilizzo. Hanno una tipica forma a fiasco, a differenza della forma a canestro delle clatrine.\nLe caveoline interagiscono con molecole segnale e costituiscono l'impalcatura per organizzare i preassemblati complessi della segnalazione intracellulare (Ras, src, proteine G, PKC, RhoA).\nLe caveoline sono codificate da almeno 3 geni nei vertebrati.\nIn seguito a oligomerizzazione nel reticolo endoplasmatico, interagiscono con i glicosfingolipidi (lipidi di membrana).\nPresentano un dominio carbossi-terminale in grado di interagire con le membrane; un dominio di oligomerizzazione; un dominio transmembrana e un dominio amino-terminale di interazione con le membrane, noto anche come CSD (\"Caveolin Scaffolding Domain\"). Le caveoline subiscono inoltre modificazioni post-traduzionali che vedono l'aggiunta di gruppi palmitoilici.\nIl CSD \u00e8 composto da 21 amminoacidi e pu\u00f2 essere considerata una sequenza \"velcro\" perch\u00e9 \u00e8 questa la parte della caveolina coinvolta nei processi di oligomerizzazione e nel riconoscimento di altre proteine e colesterolo."}
{"id": "2224042", "revid": "22356", "url": "https://it.wikipedia.org/wiki?curid=2224042", "title": "Acleistorhinus", "text": ""}
{"id": "2224044", "revid": "228587", "url": "https://it.wikipedia.org/wiki?curid=2224044", "title": "La vita con Louie", "text": "La vita con Louie (\"Life with Louie\") \u00e8 un cartone animato raccontato da Louie Anderson in persona."}
{"id": "2224047", "revid": "56620", "url": "https://it.wikipedia.org/wiki?curid=2224047", "title": "Il figlio di Stalin", "text": "Il figlio di Stalin \u00e8 un breve romanzo che Riccardo Bacchelli scrisse nel 1953, l'anno della morte del dittatore russo e che venne pubblicato in quell'anno dalla Rizzoli.\nQuesto romanzo fa parte del ciclo della rievocazione storica, con \"Il mulino del Po\", \"Il diavolo al Pontelungo\", \"I tre schiavi di Giulio Cesare\".\nTrama.\nIl romanzo narra la storia di Jakov Iosifovi\u010d D\u017euga\u0161vili nel suo tentativo di affermare la propria personalit\u00e0 e venire considerato indipendentemente dalla figura del padre. Jakov cerca di mantenere il segreto sulla sua vera identit\u00e0 nei vari frangenti della sua vita, prima operaio in Siberia, poi soldato nell'esercito, e infine prigioniero in un campo di concentramento tedesco. La sua identit\u00e0 viene scoperta: le autorit\u00e0 cercano di sfruttarla a loro vantaggio con fini propagandistici, e cominciano a migliorare il trattamento riservato a Jakov, che per questo viene considerato una spia dai compagni di prigionia."}
{"id": "2224049", "revid": "484362", "url": "https://it.wikipedia.org/wiki?curid=2224049", "title": "Bazar de la Charit\u00e9", "text": "Il Bazar de la Charit\u00e9 fu un evento di beneficenza, organizzato dall'aristocrazia cattolica francese a Parigi e creato da Harry Blount nel 1885. \u00c8 conosciuto soprattutto per l'incendio del 1897, nel quale persero la vita 126 persone, di cui ben 118 donne; molte appartenevano all'aristocrazia e tra di esse la pi\u00f9 famosa fu Sua Altezza Reale, la duchessa di Alen\u00e7on, nata Sofia Carlotta di Baviera, sorella della celebre Sissi, imperatrice d'Austria e regina d'Ungheria.\nIl \"Bazar de la Charit\u00e9\" si svolgeva ogni anno in luoghi diversi grazie a un consorzio di organizzazioni di beneficenza che condividevano l'affitto e le tasse, riducendo cos\u00ec i costi e favorendo l'afflusso di potenziali acquirenti.\nL'incendio del 1897.\nNel 1897 il Bazar si tenne in un grande capannone di legno, di 80 metri per 13, a rue Jean-Goujon 17, nell'ottavo \"arrondissement\" di Parigi. All'interno di questo capannone fu costruita una strada in stile medievale con legno, cartone, stoffa e cartapesta. Le uscite non vennero adeguatamente contrassegnate. Questi fatti contribuirono notevolmente al disastro. Una delle attrazioni di questo Bazar era una stanza dove si potevano ammirare le immagini in movimento proiettate con la tecnologia messa a punto dai fratelli Lumi\u00e8re.\nIl pomeriggio del 4 maggio, il secondo dei previsti quattro giorni di bazar, le attrezzature del proiezionista (che utilizzava un sistema a base di etere e di ossigeno anzich\u00e9 di energia elettrica) presero fuoco. Il conseguente incendio e il panico della folla causarono la morte di 126 persone. Oltre 200 persone rimasero ferite. Il disastro ebbe risonanza a livello nazionale e internazionale.\nAlcuni dei visitatori, in fuga attraverso il cortile, furono salvati dalla cuoca e dalla direttrice dell'Hotel du Palais, M. Gaum\u00e9ry e Madame Roche-Sautier rispettivamente, che li aiutarono a sfuggire al fuoco attraverso le finestre della cucina del palazzo adiacente. L'identificazione dei resti carbonizzati mediante metodi dentali costituisce una pietra miliare nella storia dell'odontoiatria forense.\nDopo la terribile catastrofe del Bazar de la Charit\u00e8 furono tenute orazioni funebri e discorsi da parte di Frate Marie-Joseph Ollivier (1835-1910), domenicano, predicatore, storico e biografo. Dopo i suoi discorsi a Notre Dame del 1897, egli dovette dimettersi poich\u00e9 i suoi discorsi furono interpretati come une attacco contro il governo di allora. Ollivier si ritir\u00f2 in Belgio.\nCappella di Nostra Signora della Consolazione.\nUna cappella espiatoria, Nostra Signora della Consolazione (\"Notre-Dame de Consolation\"), fu costruita sul percorso del Bazar. Questa cappella \u00e8 dedicata alle vittime dell'incendio ed \u00e8 utilizzata dalla comunit\u00e0 cattolica italiana a Parigi."}
