{"id": "2272219", "revid": "2135896", "url": "https://it.wikipedia.org/wiki?curid=2272219", "title": "Prionailurus bengalensis", "text": "Il gatto leopardo (\"Prionailurus bengalensis\") \u00e8 un piccolo felino selvatico del Sud-est asiatico e del subcontinente indiano. A causa della vastit\u00e0 del suo areale ne vengono riconosciute undici sottospecie. Il suo nome deriva dalle macchie simili a quelle del leopardo prevalenti in quasi tutte le sottospecie; nonostante la somiglianza superficiale non \u00e8 affatto imparentato con il suo pi\u00f9 grande omonimo, appartenente invece al genere \"Panthera\".\nDistribuzione.\nIl gatto leopardo \u00e8 il piccolo felide con la distribuzione geografica pi\u00f9 grande. Vive nelle aree forestali di Indonesia, Filippine, Borneo, Malaysia, Singapore, Thailandia, Myanmar, Laos, Cambogia, Cina e Taiwan. \u00c8 diffuso inoltre in Corea, Bangladesh, India e Pakistan. La gamma degli habitat che occupa \u00e8 molto varia e comprende foreste tropicali, boscaglie, foreste di pini, foreste secondarie, semi-deserti e regioni agricole, soprattutto nei pressi di fonti d'acqua; talvolta si spinge fino ad altitudini di 3000 m.\nCaratteristiche fisiche.\nIn media, il gatto leopardo \u00e8 grande quanto un gatto domestico, ma sono presenti molte e considerevoli differenze regionali: in Indonesia la lunghezza media del corpo \u00e8 di 45\u00a0cm e quella della coda di 20\u00a0cm, mentre \u00e8 rispettivamente di 60 e 40\u00a0cm nelle regioni meridionali dell'Amur. L'altezza media al garrese \u00e8 sui 41\u00a0cm ed il peso sui 4,5 - 6,8\u00a0kg, dimensioni simili a quelle di un gatto domestico. Anche il colore del mantello varia molto: giallo nelle sottospecie meridionali, diventa grigio argenteo in quelle settentrionali. Il petto e le zone inferiori della testa sono bianche. \u00c8 ricoperto da macchie nere che a seconda delle sottospecie possono essere tonde o a forma di rosetta. D\u00e0 alla luce nidiate composte da due a quattro piccoli; il periodo di gestazione varia tra i 60 e i 70 giorni.\nHabitat e comportamento.\nIl gatto leopardo \u00e8 un ottimo arrampicatore. Sia pure molto raramente, a volte va in acqua e nuota. Ha abitudini notturne e trascorre il giorno in rifugi che possono essere costituiti da tronchi cavi, cavit\u00e0 sotto le radici degli alberi o caverne. Nelle regioni dove non \u00e8 presente l'uomo, tuttavia, passa la giornata all'aperto. \u00c8 una creatura solitaria, tranne che nella stagione degli amori. Quest'ultima, nelle zone meridionali dell'areale, non ha un periodo fisso, mentre in quelle settentrionali, dal clima pi\u00f9 rigido, \u00e8 situata intorno a marzo o aprile, quando la stagione \u00e8 abbastanza clemente da permettere ai piccoli di sopravvivere. Solitamente i gatti leopardi formano coppie che rimangono unite per tutta la vita e si prendono insieme cura dei neonati per circa 7 - 10 mesi. La piena maturit\u00e0 viene raggiunta a 18 mesi, ma in cattivit\u00e0 questo periodo si riduce a 7 mesi per il maschio e a 10 per la femmina.\nRiproduzione e sviluppo.\nL'estro dura 5 - 9 giorni. Dopo una gestazione di 9 - 10 settimane (60 - 70 giorni) vengono alla luce da due a quattro gattini, che rimarranno al sicuro della tana fino all'et\u00e0 di un mese. Alla nascita pesano circa 75 - 130 g, ma gi\u00e0 dopo due settimane il peso \u00e8 raddoppiato; a cinque settimane pesano quattro volte pi\u00f9 che alla nascita. I piccoli aprono gli occhi dopo dieci giorni ed a 23 giorni iniziano a nutrirsi di cibo solido. A quattro settimane compaiono i canini permanenti e tale sviluppo segna il passaggio ad una dieta completamente solida. Se i piccoli non sopravvivono, la madre pu\u00f2 entrare nuovamente in calore e partorire ancora nel corso dello stesso anno.\nDieta.\nI gatti leopardi sono carnivori e si nutrono di una grande variet\u00e0 di piccole prede, compresi mammiferi, lucertole, anfibi, uccelli ed insetti. Le sottospecie settentrionali catturano anche lepri. La dieta viene spesso integrata con erba, uova, pollame e animali acquatici.\nConservazione.\nA Hong Kong il gatto leopardo \u00e8 una specie protetta dall'Ordinanza per la Protezione degli Animali Selvatici n\u00ba 170. La popolazione globale supera i 50.000 esemplari, ma, nonostante il declino, la specie non \u00e8 ancora minacciata.\nViene classificato nell'Appendice II della CITES (che comprende quelle specie che al momento non sono minacciate di estinzione e delle quali viene permesso il commercio sotto stretto controllo) e tra le specie a rischio minimo dalla Lista rossa IUCN delle Specie Minacciate.\nSottospecie.\nAnche il gatto di Iriomote (\"P. iriomotensis\") veniva un tempo considerato una sottospecie del gatto leopardo. Esso vive esclusivamente sulla minuscola isola di Iriomote, una delle Isole Yaeyama, nell'arcipelago giapponese.\nIl gatto di Tsushima vive esclusivamente sull'Isola di Tsushima, nello Stretto di Corea. \u00c8 molto raro, tanto che nel 1997 la sua popolazione veniva stimata tra i 70 ed i 90 esemplari. Inizialmente venne considerato una specie a s\u00e9 stante, ma in seguito si inizi\u00f2 a classificare come una sottospecie di gatto leopardo; viene considerato una semplice variet\u00e0 della sottospecie della Manciuria, \"P. b. euptailurus\".\nAnalisi molecolari delle popolazioni di gatto leopardo hanno riscontrato una netta distinzione tra le popolazioni settentrionali (quelle di Tsushima, Corea, Siberia, Cina e Taiwan) e quelle del Sud-est asiatico. Se queste differenze genetiche indicassero anche una distinzione specifica, bisognerebbe iniziare a considerare \"P. b. euptailurus\" una specie valida.\nIl gatto leopardo come animale domestico.\nAllevare un gatto leopardo \u00e8 possibile, ma in quasi tutti i Paesi \u00e8 necessaria un'apposita licenza. I requisiti per ottenerla variano da un luogo all'altro.\nIl gatto leopardo asiatico (\"P. b. bengalensis\") viene spesso fatto accoppiare con il gatto domestico per produrre nidiate ibride note come gatti Bengala. Questi ibridi possono generalmente essere allevati senza bisogno di licenza. Secondo i normali standard, per essere allevato come animale domestico un gatto del Bengala deve essere distante almeno quattro generazioni (F4) dal gatto leopardo. I \"gatti fondatori\" delle prime tre generazioni filiali (F1\u2013F3) vengono di solito riservati a scopi riproduttivi o tenuti come animali strettamente domestici."}
{"id": "2272221", "revid": "22631296", "url": "https://it.wikipedia.org/wiki?curid=2272221", "title": "Susan Kyle", "text": ""}
{"id": "2272223", "revid": "22631319", "url": "https://it.wikipedia.org/wiki?curid=2272223", "title": "Susan S. Kyle", "text": ""}
{"id": "2272234", "revid": "767487", "url": "https://it.wikipedia.org/wiki?curid=2272234", "title": "Atakapa", "text": "Gli Atakapa (o Ishaks) sono una trib\u00f9 di Nativi americani degli Stati Uniti, stanziati lungo la costa del Golfo del Messico prima dell'arrivo degli europei, in un territorio compreso tra il fiume Atchafalaya in Louisiana, e il fiume Trinity e la Baia di Galveston in Texas. "}
{"id": "2272243", "revid": "1305772", "url": "https://it.wikipedia.org/wiki?curid=2272243", "title": "Whittaker", "text": "Whittaker \u00e8 un cognome anglosassone di numerosi personaggi:"}
{"id": "2272245", "revid": "599", "url": "https://it.wikipedia.org/wiki?curid=2272245", "title": "E. T. Whittaker", "text": ""}
{"id": "2272246", "revid": "110157", "url": "https://it.wikipedia.org/wiki?curid=2272246", "title": "Identit\u00e0 di Picone", "text": "In analisi matematica, nel settore delle equazioni differenziali ordinarie, l'identit\u00e0 di Picone, il cui nome si deve a Mauro Picone, \u00e8 un risultato considerato classico per le equazioni differenziali lineari omogenee del secondo ordine. \u00c8 utile per studiare le oscillazioni delle loro soluzioni, ma \u00e8 stata generalizzata per altri tipi di equazioni differenziali e di equazioni alle differenze.\nL'identit\u00e0 di Picone serve per dimostrare il teorema del confronto di Sturm-Picone.\nEnunciato.\nSi supponga che formula_1 e formula_2 siano le soluzioni di due equazioni differenziali omogenee lineari del secondo ordine, scritte in forma autoaggiunta:\ne:\nAllora, per ogni formula_5 tale che formula_6, vale la seguente identit\u00e0:\nDimostrazione.\nBasta svolgere i calcoli:\nformula_8"}
{"id": "2272247", "revid": "599", "url": "https://it.wikipedia.org/wiki?curid=2272247", "title": "Funzioni ipergeometriche confluenti", "text": ""}
{"id": "2272257", "revid": "1543377", "url": "https://it.wikipedia.org/wiki?curid=2272257", "title": "Hiemalora", "text": "La Hiemalora (gen. Hiemalora) \u00e8 un enigmatico organismo estinto, vissuto nel Precambriano superiore (Ediacarano, circa 550 milioni di anni fa). I suoi resti sono stati ritrovati in Russia settentrionale e in Nordamerica.\nDescrizione.\nI fossili, del diametro di circa 3 centimetri, mostrano un organismo di forma simile a quella degli anemoni di mare. Era presente un corpo a forma di sacco, con linee che si irradiavano dal centro, originariamente interpretate come tentacoli; la scoperta di una struttura simile a una fronda, probabilmente attaccata ad alcuni esemplari, ha per\u00f2 spinto alcuni paleontologi a ipotizzare che \"Hiemalora\" fosse in realt\u00e0 un peduncolo di un organismo pi\u00f9 grande. Altri resti rinvenuti in Nordamerica, completi di evidenti tentacoli, hanno rimesso in discussione quest'ultima interpretazione.\nClassificazione.\nQuesta interpretazione dei resti sarebbe in contrasto con l'originale classificazione di \"Hiemalora\", ritenuto un rappresentante degli cnidari oppure dei condrofori. In effetti, la fossilizzazione dei presunti \u201ctentacoli\u201d sarebbe stata davvero difficile per strutture cos\u00ec fragili. Resti simili, rinvenuti negli stessi depositi e appartenenti al genere \"Cyclomedusa\", non presentano la minima traccia di tentacoli. La iemalora, quindi, \u00e8 attualmente considerata uno dei numerosi organismi dell'Ediacarano dalle incerte affinit\u00e0."}
{"id": "2272260", "revid": "22356", "url": "https://it.wikipedia.org/wiki?curid=2272260", "title": "Gargantuavis philoinos", "text": "Il gargantuave (Gargantuavis philoinos) \u00e8 un grande uccello estinto, vissuto nel Cretaceo superiore (Maastrichtiano, circa 72 milioni di anni fa). I suoi resti sono stati ritrovati in Francia meridionale.\nDescrizione.\nTutto quello che si conosce di questo animale sono una pelvi lunga 20 centimetri con dieci vertebre fuse e un femore destro di 15 centimetri di diametro, ma dalla forma e dalle dimensioni delle ossa gli studiosi sono riusciti a tracciare una descrizione dell'animale. \"Gargantuavis\" doveva essere un uccello gigantesco: l'osso sacro era robusto e pesante, cos\u00ec come il femore. Probabilmente l'animale raggiungeva l'altezza di uno struzzo attuale, e potrebbe aver superato il peso di 140 chilogrammi. Di sicuro, questo animale rappresenta il pi\u00f9 grande uccello del Mesozoico.\nClassificazione.\nNon sono note le parentele di questo uccello: nelle ricche faune nordamericane e asiatiche, infatti, non esistono animali simili. Tutto ci\u00f2 che si pu\u00f2 supporre \u00e8 che \"Gargantuavis\" costituisse un gruppo endemico, evolutosi in isolamento in Europa, allora in gran parte costituita da isole.\nUova fossili?\nLa scoperta di un uccello di tali dimensioni \u00e8 particolarmente interessante, poich\u00e9 potrebbe essere stato proprio \"Gargantuavis\" ad aver deposto alcune delle grandi uova tondeggianti rinvenute con una certa frequenza nella Francia meridionale, e precedentemente attribuite a dinosauri sauropodi come \"Hypselosaurus\".\nSignificato del nome.\nIl nome \"Gargantuavis\" deriva chiaramente da Gargantua, il gigante dell'opera del francese Rabelais \"Gargantua e Pantagruel\"; l'epiteto specifico \"philoinos\", invece, significa pi\u00f9 o meno \u201cgoloso di vino\u201d, con riferimento alla regione delle vigne della Linguadoca, dove sono stati rinvenuti i fossili."}
{"id": "2272273", "revid": "767487", "url": "https://it.wikipedia.org/wiki?curid=2272273", "title": "Vincent Alo", "text": "Alo collabor\u00f2 con Meyer Lansky, nella gestione dei casin\u00f2 di Cuba e della Florida.\nI primi anni.\nNato il 26 maggio del 1904, nel Lower East Side, di New York, Alo incominci\u00f2 a lavorare nella criminalit\u00e0 a 14 anni. Giovanissimo fu condannato per rapina a mano armata, scont\u00f2 la pena nel carcere di Dannemora. Nel 1926, fu fatto uomo d'onore nella famiglia di Joe Masseria, ed affidato come soldato nel gruppo di Lucky Luciano. Nel 1929, Luciano lo present\u00f2 a Meyer Lansky. Sia Alo che Lansky erano molto simili, infatti entrambi aspiravano a diventare degli imprenditori legittimi, i due divennero grandi amici. \nI Casin\u00f2 in Florida.\nAlla fine degli anni trenta Lucky Luciano lo mand\u00f2 in Florida, assieme a Meyer Lansky, per la costruzione e la gestione di un piccolo casin\u00f2, nella cittadina di Hallandale. Appena arrivati in citt\u00e0 Alo e Lansky iniziarono a dare dei contributi finanziari alle locali associazioni, per accattivarsi la benevolenza della cittadinanza, e attivarono i contatti con i politici e la polizia locale, corrompendoli con forti somme di denaro.\nGli affari nel primo casin\u00f2 andarono cos\u00ec bene, che dopo poco tempo ne aprirono un secondo nella stessa citt\u00e0. Questo rapporto di cooperazione tra i mafiosi e la cittadinanza, continu\u00f2 ininterrottamente fino al 1947, anno in cui Alo e Lansky chiusero le operazioni nella cittadina, per trasferirsi a curare gli interessi nei casin\u00f2 di Cuba. Nel 1953, dopo la deportazione in Italia di Joe Adonis, Frank Costello boss della famiglia lo richiam\u00f2 a New York, e lo nomin\u00f2 capodecina, affidandogli il vecchio gruppo di Adonis. Alo ed i suoi uomini si occuparono di racket come: prostituzione, traffico di stupefacenti, e gioco d'azzardo.\nLa sua decina comprendeva i seguenti soldati: Nicholas Belangi, Joseph Bernava, Lawrence Centore, Francesco Cucola, Anello Ercole, Frank Galluccio, Angelo Iandosco, August Laietta, Gaetano \"Mimmi\" Martino, Aldo Mazzarati, Louis Milo, Sabato Milo, Thomas Milo, Rocco Perrotta, James Picarella, Louis Prado, Rudolph Prisco, Nicholas Ratenni, Batista Salvo, George Smurra, Gaetano Somma.\nGli ultimi anni.\nNel 1970, Alo venne condannato con l'accusa di ostruzione alla giustizia. Il procuratore distrettuale dello stato meridionale di New York, Robert Morgenthau dichiar\u00f2: \"Alo \u00e8 una delle figure pi\u00f9 importanti della criminalit\u00e0 organizzata negli Stati Uniti, egli e strettamente associato con Meyer Lansky. Alo era descritto come un uomo affascinante ed intelligente.\nAlo muore di cause naturali il 9 marzo del 2001, all'et\u00e0 di 96 anni nella sua residenza in Florida. \u00c8 stato sepolto nel cimitero di Woodlawn nel Bronx.\nInfluenza sui media.\nVincent Alo ha ispirato il personaggio di Johnny Ola nel film Il padrino - Parte II."}
{"id": "2272280", "revid": "767487", "url": "https://it.wikipedia.org/wiki?curid=2272280", "title": "Cianato", "text": "Il cianato \u00e8 un anione formato da un atomo di ossigeno, uno di carbonio e uno di azoto, connessi in questo ordine; la formula \u00e8 [OCN]\u2212. \u00c8 considerato uno pseudoalogenuro.\nStruttura.\nLo ione cianato ha una struttura lineare, come tutte le specie triatomiche contenenti 16 elettroni nel livello pi\u00f9 esterno (ad esempio, CO2, N3\u2212). Si possono considerare le seguenti strutture limite di risonanza:\nLo ione cianato \u00e8 quindi ambidentato e pu\u00f2 formare composti covalenti legandosi sia con l'ossigeno che con l'azoto.\nSintesi.\nFormalmente, il cianato \u00e8 l'anione che deriva dalla neutralizzazione dell'acido cianico HOCN; quest'ultimo per\u00f2 \u00e8 instabile e non pu\u00f2 essere preparato puro. Lo ione cianato si pu\u00f2 invece ottenere per debole ossidazione di soluzioni acquose di cianuro, CN\u2212:\nCommercialmente, NaOCN \u00e8 preparato invece trattando urea con carbonato di sodio:\nReattivit\u00e0.\nIn chimica organica il cianato \u00e8 un gruppo funzionale ambidentato in reazioni di sostituzione nucleofila, e reagisce formando cianati alchilici R\u2212OCN (raramente) e pi\u00f9 spesso isocianati R\u2212NCO. Facendo reagire fenolo con cloruro di cianogeno (ClCN) in presenza di basi si formano cianati arilici (C6H5OCN).\nIn chimica inorganica i cianati sono i sali contenenti lo ione cianato, come NaOCN, KOCN.\nNella chimica di coordinazione \u00e8 noto come legante ambidentato, potendosi legare al metallo sia con l'ossigeno che con l'azoto.\nTossicit\u00e0.\nLo ione cianato \u00e8 relativamente poco tossico rispetto allo ione cianuro (CN\u2212). Alcuni metodi per eliminare lo ione cianuro si basano sulla facilit\u00e0 con cui CN\u2212 pu\u00f2 essere ossidato a cianato. Ad esempio, si pu\u00f2 usare ipoclorito (ClO\u2212) o permanganato (MnO4\u2212):"}
{"id": "2272284", "revid": "775372", "url": "https://it.wikipedia.org/wiki?curid=2272284", "title": "Generaloberst", "text": "Il grado di Generaloberst, tradotto come colonnello generale, \u00e8 stato un grado militare dell'esercito tedesco e dell'esercito austro-ungarico. Il grado era equiparabile a quello di generale dell'Esercito di molti stati.\nStoria.\nIl grado venne introdotto nella K\u00f6niglich Preu\u00dfische Armee (Reale armata prussiana) nel 1854 come grado pi\u00f9 alto raggiungibile in tempo di pace. La scala gerarchica era la seguente: \"maggior generale \u2013 tenente generale \u2013 generale \u2013 colonnello generale \u2013 feldmaresciallo\".\nIl grado rimase dopo la prima guerra mondiale nel \"Reichsheer\" e poi dal 1935 sia nella Wehrmacht per l'esercito e per l'aeronautica) sia nella polizia e venne abolito nel 1945.\nImpero austro-ungarico.\nNell'imperial-regio esercito dell'Impero austro-ungarico il grado venne introdotto nel 1915 nel corso del primo conflitto mondiale su modello tedesco. Con la fine della guerra nel novembre 1918 l'uso cess\u00f2, e non fu ripreso da nessuno dei Paesi sorti dalla dissoluzione dell'impero.\nAnche nelle forze armate della Seconda Repubblica austriaca il grado non \u00e8 pi\u00f9 stato ripristinato.\nGermania.\nNell'impero tedesco era il secondo grado nella scala gerarchica, preceduto dal grado di Feldmaresciallo generale. Il grado era in uso anche nel Regno di Baviera, nel Regno di Sassonia e nel Regno di W\u00fcrttemberg. Dopo la costituzione dell'Impero tedesco il 16 aprile 1871, nacque di conseguenza anche un esercito imperiale, il Reichsheer formato da contingenti bavaresi, sassoni, del W\u00fcrttemberg e del Baden, mentre i comandi dell'Esercito prussiano assunsero il controllo quasi totale sugli eserciti degli altri Stati dell'Impero. Dopo il 1871, tuttavia, gli eserciti di Prussia, Baviera, Sassonia, del Baden e del W\u00fcrttemberg continuarono a mantenere identit\u00e0 distinte e anche se nei documenti ufficiali e nei codici penali militari era citato l'esercito imperiale (Kaiserliches Heer) ogni regno aveva il suo Ministero della Guerra e Baviera e Sassonia pubblicavano direttive distinte e liste di anzianit\u00e0 per i loro ufficiali diverse da quello che facevano singolarmente gli eserciti del W\u00fcrttemberg e della Prussia.\nAl termine della prima guerra mondiale nella Repubblica di Weimar era il grado pi\u00f9 alto.\nNel Terzo Reich \u00e8 stato il secondo grado pi\u00f9 alto della Wehrmacht dal 1935 al 1940 preceduto dal grado di Feldmaresciallo generale, che per\u00f2 veniva conferito tradizionalmente solo in tempo di guerra, salvo conferimenti a titolo onorifico a membri di case regnanti straniere; un Generaloberst poteva ricevere la qualifica di Generaloberst im Rang eines Generalfeldmarschalls (GenO con rango di GFM) con lo stesso stipendio del GenO, ma con l'autorit\u00e0 di comando di un Generalfeldmarschall. Tuttavia nonostante il rango di Generalfeldmarschall fosse per consuetudine conferito solo in tempo di guerra, Hermann G\u00f6ring ne fu insignito gi\u00e0 nel 1938. Il grado di Generaloberst veniva usato sia nell'Esercito sia nella Luftwaffe e divenne il terzo grado della scala gerarchica nel 1940, quando venne introdotto il grado di Maresciallo del Reich, creato appositamente da Hitler per Hermann G\u00f6ring, per farlo figurare un gradino pi\u00f9 in alto rispetto a tutti gli altri feldmarescialli. La motivazione militare della promozione era la vittoria tedesca nella campagna di Francia, mentre la motivazione politica era la designazione di G\u00f6ring di \"vice\" ed eventuale successore di Hitler.\nNelle Schutzstaffeln, l'organizzazione paramilitare del Partito Nazionalsocialista il grado corrispondente era Oberst-Gruppenf\u00fchrer ed \u00e8 stato creato nel 1942, quando venne introdotto il grado di Reichsf\u00fchrer-SS, omologo di Reichsmarschall. Nelle Sturmabteilung (tedesco: reparti di assalto), primo gruppo paramilitare del Partito Nazionalsocialista il grado pi\u00f9 alto era quello di Obergruppenf\u00fchrer corrispondente al generale della Esercito, mentre nelle Waffen-SS, braccio militare delle SS, il grado corrispondente era SS-Oberst-Gruppenf\u00fchrer und Generaloberst der Waffen-SS Il grado di Oberst-Gruppenf\u00fchrer era stato concepito originariamente come grado delle Waffen-SS per designare i comandanti dei reparti corazzati, tuttavia, lo Stato Maggiore della Wehrmacht, contraria che un generale delle SS tenesse cos\u00ec tanto potere, si oppose. A risolvere il conflitto entr\u00f2 personalmente nella primavera del 1942 Adolf Hitler, che cre\u00f2 il grado di Oberst-Gruppenf\u00fchrer riorganizzando al contempo le SS con tanto di promozione doppia all'interno dell'Ordnungspolizei.\nNella Ordnungspolizei, principale forza di polizia della Germania nazista, considerata l'origine e la militarizzazione della polizia tedesca, l'ORPO venne gerarchizzata in gradi che spesso erano uguali a quelli dell'Esercito), per cui il grado corrispondente era Generaloberst, ed era anche il grado pi\u00f9 alto; l'unico a ricoprire questa carica fu Kurt Daluege ufficiale delle SS comandante della Ordnungspolizei e Viceprotettore di Boemia e Moravia, che venne promosso prima a Generaloberst der Polizei e quindi a Oberst-Gruppenf\u00fchrer delle SS, primo a ricevere questo grado.\nDopo la seconda guerra mondiale le Forze armate tedesche sia quelle della Germania Ovest, sia quelle poi della Germania riunificata, a partire del 1955 hanno seguito la comparazione dei gradi degli eserciti degli stati membri della NATO e per l'esercito e l'aeronautica militare tedesca la gerarchia degli ufficiali generali \u00e8 la seguente: Brigadegeneral \u2013 Generalmajor \u2013 Generalleutnant \u2013 General; di conseguenza il grado di Generaloberst \u00e8 stato abolito.\nRepubblica Democratica Tedesca.\nLa Repubblica Democratica Tedesca ha adottato il modello dei gradi dei paesi del patto di Varsavia. Nell'Esercito e nell'Aeronautica della Nationale Volksarmee, cos\u00ec come nelle truppe di frontiera il grado di Generaloberst era fino al 1982 il secondo grado della gerarchia militare, preceduto da quello di Armeegeneral e a partire dal 1982 il terzo grado della gerarchia militare, preceduto oltre dal grado di Armeegeneral, dal grado di Maresciallo della Repubblica Democratica Tedesca, grado istituito il 25 marzo 1982 a imitazione del grado di maresciallo dell'Unione Sovietica, ma che non venne mai assegnato ad alcun ufficiale generale fino alla sua abolizione, nel novembre 1989.\nIl grado di Generaloberst era utilizzato anche dalla Stasi, principale organizzazione di sicurezza e spionaggio della Germania Est, e dalla Volkspolizei.\nGenerali della Nationale Volksarmee che hanno raggiunto il grado di Generaloberst come loro massimo grado:\nL'unico generale della Stasi che raggiunse un grado superiore a quello di Generaloberst fu Erich Mielke (1907-2000), titolare del Ministerium f\u00fcr Staatssicherheit (Ministero della sicurezza dello Stato) dall'11 dicembre 1957 al 18 novembre 1989, che nel 1980 raggiunse in grado di armeegeneral. I seguenti generali della Stasi hanno raggiunto il grado di Generaloberst come loro massimo grado:\nNella Volkspolizei (MdI) l'unico generale che raggiunse un grado superiore a quello di Generaloberst fu Friedrich Dickel (1913-1993), titolare del Ministerium des Innern (ministero degli interni) dal 14 novembre 1963 al 18 novembre 1989, che nel 1984 raggiunse il grado di armeegeneral. Altri due generali raggiunsero invece il grado di generaloberst: "}
{"id": "2272286", "revid": "1431409", "url": "https://it.wikipedia.org/wiki?curid=2272286", "title": "General", "text": ""}
{"id": "2272287", "revid": "77960974", "url": "https://it.wikipedia.org/wiki?curid=2272287", "title": "Generalleutnant", "text": ""}
{"id": "2272289", "revid": "115533", "url": "https://it.wikipedia.org/wiki?curid=2272289", "title": "Generalmajor", "text": ""}
{"id": "2272290", "revid": "115533", "url": "https://it.wikipedia.org/wiki?curid=2272290", "title": "Oberstleutnant", "text": ""}
{"id": "2272291", "revid": "110157", "url": "https://it.wikipedia.org/wiki?curid=2272291", "title": "Coppa del Mondo di cricket 1999", "text": "La Coppa del Mondo di cricket 1999 fu la settima edizione del torneo mondiale di cricket. Fu disputata dal 14 maggio al 20 giugno 1999 e fu organizzata principalmente dall'Inghilterra, tuttavia alcune partite si disputarono in Irlanda, Scozia, Galles e Paesi Bassi. Al torneo presero parte 12 squadre, come nella precedente edizione.\nPartecipanti.\nI nove \"full members\" dell'International Cricket Council sono stati qualificati d'ufficio. Le altre tre squadre sono le prime tre classificate dell'ICC Trophy 1997 (nell'ordine Bangladesh, Kenya e Scozia).\nFormula.\nLa formula del torneo sub\u00ec nuovamente delle modifiche rispetto a quella del precedente torneo. Le squadre partecipanti vennero divise in due gironi all'italiana da 6 squadre ciascuno con partite di sola andata, al termine di tutte le partite del girone le prime tre squadre si qualificavano ad un nuovo girone all'italiana, anche questo con partite di sola andata, detto \"Super Six\". Il regolamento del \"Super Six\" \u00e8 abbastanza complesso poich\u00e9 le squadre fronteggiano solo le avversarie provenienti dall'altro girone, portandosi dietro i risultati ottenuti contro le compagne di girone (\"Points Carried Forward\", o anche \"PCF\"). Le prime quattro classificate del \"Super Six\" approdavano alle semifinali incrociate (la prima con la quarta e la seconda con la terza), le vincenti delle semifinali si giocavano la finalissima.\nCronaca del torneo.\nIl torneo fu caratterizzato da diverse sorprese.\nNel gruppo A si \u00e8 verificata l'inaspettata eliminazione dei padroni di casa dell'Inghilterra e dello Sri Lanka ad opera dello Zimbabwe, cos\u00ec come nel gruppo B il primo posto del girone fu occupato dal Pakistan che, sebbene tra le favorite, riusc\u00ec ad imporsi sulle pi\u00f9 quotate selezioni di Australia e Sudafrica.\nNel Super Six inizi\u00f2 ad emergere lo strapotere della selezione australiana che vinse tutti i tre incontri, rimontando fino al secondo posto della classifica, subito dietro il Pakistan.\nLa prima semifinale vide una combattuta vittoria del Pakistan sulla Nuova Zelanda; ma a fare notizia fu la seconda semifinale fra Australia e Sudafrica. La partita si concluse con un clamoroso \"tie\" (pareggio perfetto, evento raro nel cricket in forma One Day International), il primo della storia della Coppa del mondo. In precedenza in altri tornei in caso di \"tie\" era stata dichiarata vincitrice la squadra che aveva perso il minor numero di wicket, tuttavia in questo caso entrambe le squadre terminarono \"all out\" pertanto non essendo previsti altri sistemi di spareggio e non potendo per motivi organizzativi ripetere la partita venne deciso il passaggio del turno della squadra australiana, poich\u00e9 aveva vinto la precedente partita nel \"Super Six\". La finale non ebbe storia poich\u00e9 gli Aussies riuscirono ad esprimere a pieno il loro enorme potenziale eliminando l'intera formazione pakistana in 39 overs con appena 132 runs concesse. In battuta la selezione australiana raggiunse il target in appena 20.1 overs conquistando il titolo mondiale.\nCampione.\nAustralia(Secondo titolo)"}
{"id": "2272292", "revid": "107198812", "url": "https://it.wikipedia.org/wiki?curid=2272292", "title": "Silice colloidale", "text": "La silice colloidale \u00e8 un composto chimico polimerico, a peso molecolare variabile, costituito da unit\u00e0 di silice SiO2 unite fra loro. Come suggerisce il nome stesso, la struttura molecolare comporta al prodotto propriet\u00e0 colloidali che, unite alle propriet\u00e0 chimiche della superficie molecolare, alla variabilit\u00e0 del peso molecolare, e al costo molto basso, rendono la silice colloidale uno dei polimeri pi\u00f9 versatili a uso industriale e civile. Il composto, quando utilizzato per le sue propriet\u00e0 adsorbenti ed essiccanti, prende generalmente il nome di Gel di silice.\nStruttura molecolare.\nLe unit\u00e0 terminali della molecola sono gruppi idrossilici -OH. Questo rende la silice colloidale molto idrofila e in grado di formare numerosi ponti idrogeno.\nSintesi.\nLa silice colloidale viene pi\u00f9 semplicemente sintetizzata per polimerizzazione dall'acido silicico in ambiente acido. La reazione di polimerizzazione \u00e8 controllata controllando il pH.\nAnalisi.\nL'analisi qualitativa e quantitativa della silice colloidale \u00e8 spesso associata all'analisi della silice come SiO2 e del silicio come elemento. In alcuni casi si possono apportare modifiche al protocollo d'analisi per eliminare o ridurre eventuali interferenze o anomalie.\nL'analisi delle dimensioni delle particelle e/o del peso molecolare della silice colloidale in fase solida, pu\u00f2 essere eseguita con tecniche di scattering. In fase liquida pu\u00f2 applicarsi in taluni casi la tecnica di scattering anche con l'utilizzo di raggi x a basso angolo. Oltre alle tecniche summenzionate esistono tecniche cromatografiche in fase gel, sviluppate solo a livello accademico."}
{"id": "2272293", "revid": "115533", "url": "https://it.wikipedia.org/wiki?curid=2272293", "title": "Oberleutnant", "text": ""}
{"id": "2272294", "revid": "115533", "url": "https://it.wikipedia.org/wiki?curid=2272294", "title": "Brigadegeneral", "text": ""}
{"id": "2272296", "revid": "115533", "url": "https://it.wikipedia.org/wiki?curid=2272296", "title": "Leutnant", "text": ""}
{"id": "2272297", "revid": "486946", "url": "https://it.wikipedia.org/wiki?curid=2272297", "title": "Kapit\u00e4n zur See", "text": ""}
{"id": "2272298", "revid": "115533", "url": "https://it.wikipedia.org/wiki?curid=2272298", "title": "Fregattenkapit\u00e4n", "text": ""}
{"id": "2272310", "revid": "1543377", "url": "https://it.wikipedia.org/wiki?curid=2272310", "title": "Anaconda gigante", "text": "L'anaconda gigante \u00e8 il termine con cui vengono descritti tutti i casi di avvistamento di anaconda abnormi e dalla mole fuori norma. Le storie riguardanti queste creature sproporzionate circolano nell'America del Sud, pi\u00f9 in specifico nell'Amazzonia, dove si registrano casi d'avvistamento e folklore locale sin dall'arrivo dei pionieri nel continente.\nDescrizione.\nUn anaconda medio non supera i 6 metri di lunghezza e i 250 kg di peso, ma proprio i racconti e le storie su esemplari lunghi dagli 11 metri in su hanno scatenato l'interesse da parte di criptozoologi e zoologi. Al pari dell'anaconda gigante, nel Sud-est asiatico corre voce di esemplari giganteschi di pitone reticolato, che comunque mediamente ha una lunghezza superiore all'anaconda ed \u00e8 di proporzioni simili alla anaconda verde, l'esemplare pi\u00f9 lungo e pesante della specie. L'assenza di prove perlomeno fotografiche che confermino l'effettiva presenza di esemplari superiori agli 11 metri fa s\u00ec che l'ipotesi di questa specie cada nella criptozoologia.\nL'arrivo dei coloni europei nelle Americhe ha portato in Occidente il folklore nativo di questi territori, e insieme ad esso i primi avvistamenti di esemplari giganti superiori ai 18 metri, peraltro gi\u00e0 frutto di racconti presso i locali del posto. Esiste un premio in denaro offerto dalla Wildlife Conservation Society dal valore attuale di 50.000 $ per chiunque riesca a portare vivo o morto un esemplare superiore ai 9 metri di lunghezza, ma nonostante i numerosi avvistamenti riportati, nessuno fino ad oggi ha riscosso la somma.\nNel 1906, l'avventuriero Percy Fawcett raccont\u00f2 di aver sparato e ucciso un anaconda di 19 metri, e alla pubblicazione di un libro sulle vicende venne ridicolizzato dalla comunit\u00e0 zoologica; solamente lo zoologo belga Bernard Heuvelmans stette dalla sua parte credendo all'onest\u00e0 delle sue dichiarazioni. Pare che nel 1944, durante una spedizione petrolifera in Colombia, sia stato avvistato e misurato un esemplare di anaconda di 11,4 metri, ma la veridicit\u00e0 di queste affermazioni non \u00e8 mai stata provata. In racconti dei nativi americani si parla di serpenti lunghi dai 30 ai 45 metri, ma anche in questo caso e pi\u00f9 di ogni altro, la mancanza di prove autentiche al riguardo fa ricadere l'argomento puramente nella criptozoologia."}
{"id": "2272313", "revid": "767487", "url": "https://it.wikipedia.org/wiki?curid=2272313", "title": "John Van Seters", "text": "La sua opera principale e pi\u00f9 influente \u00e8 \"Abraham in History and Tradition\" (1975), in cui affermava che non esistono prove convincenti a sostegno dell'esistenza storica di Abramo e degli altri patriarchi della Bibbia, n\u00e9 della storicit\u00e0 del libro della Genesi. Questa pubblicazione mise in discussione sia la scuola dell'\"archeologia biblica\" di William Albright, che nei precedenti cinquanta anni aveva affermato che l'archeologia confermava le verit\u00e0 fondamentali della Genesi, sia la scuola della \"storia della tradizione\" di Martin Noth, che affermava che la Genesi conteneva un nucleo di verit\u00e0 conservatasi attraverso la tradizione orale fino alla posteriore composizione scritta del libro.\nSuccessivamente Van Seters present\u00f2 la propria teoria sull'origine del Pentateuco, sostenendo che fosse stato ottenuto tramite aggiunte e revisioni di un singolo documento originario composto da un autore nel VI secolo a.C. Questa \"ipotesi supplementare\", assieme all'ipotesi documentale e a quella frammentaria, costituisce una delle ipotesi dell'origine del Pentateuco discusse dagli studiosi contemporanei."}
{"id": "2272321", "revid": "217830", "url": "https://it.wikipedia.org/wiki?curid=2272321", "title": "Gran Premio motociclistico del Brasile 1999", "text": "Il Gran Premio motociclistico di Rio 1999 corso il 24 ottobre, \u00e8 stato il quindicesimo Gran Premio della stagione 1999 e ha visto vincere la Yamaha di Norick Abe nella classe 500, Valentino Rossi nella classe 250 e Noboru Ueda nella classe 125."}
{"id": "2272330", "revid": "1305772", "url": "https://it.wikipedia.org/wiki?curid=2272330", "title": "Malaspina (disambigua)", "text": ""}
{"id": "2272337", "revid": "287204", "url": "https://it.wikipedia.org/wiki?curid=2272337", "title": "Dumarkunda", "text": " \nDumarkunda \u00e8 una suddivisione dell'India, classificata come \"census town\", di 10.980 abitanti, situata nel distretto di Dhanbad, nello stato federato del Jharkhand. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 23\u00b0 43' 04 N e 86\u00b0 47' 17 E.\nSociet\u00e0.\nEvoluzione demografica.\nAl censimento del 2001 la popolazione di Dumarkunda assommava a 10.980 persone, delle quali 5.823 maschi e 5.157 femmine. I bambini di et\u00e0 inferiore o uguale ai sei anni assommavano a 1.636, dei quali 841 maschi e 795 femmine. Infine, coloro che erano in grado di saper almeno leggere e scrivere erano 5.696, dei quali 3.685 maschi e 2.011 femmine."}
{"id": "2272343", "revid": "287204", "url": "https://it.wikipedia.org/wiki?curid=2272343", "title": "Dugda", "text": " \nDugda \u00e8 una suddivisione dell'India, classificata come \"census town\", di 18.864 abitanti, situata nel distretto di Bokaro, nello stato federato del Jharkhand. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 23\u00b0 45' 0 N e 86\u00b0 10' 0 E e ha un'altitudine di 217 .\nSociet\u00e0.\nEvoluzione demografica.\nAl censimento del 2001 la popolazione di Dugda assommava a 18.864 persone, delle quali 10.210 maschi e 8.654 femmine. I bambini di et\u00e0 inferiore o uguale ai sei anni assommavano a 2.602, dei quali 1.424 maschi e 1.178 femmine. Infine, coloro che erano in grado di saper almeno leggere e scrivere erano 12.531, dei quali 7.853 maschi e 4.678 femmine."}
{"id": "2272348", "revid": "1543377", "url": "https://it.wikipedia.org/wiki?curid=2272348", "title": "Limerenza", "text": "La limerenza (o ultrattaccamento) \u00e8 uno stato cognitivo ed emotivo caratterizzato da intenso desiderio per un'altra persona. Il termine fu coniato dalla psicologa Dorothy Tennov per descrivere lo stadio finale, quasi ossessivo dell'amore romantico.\nIl concetto rappresenta un tentativo di impostare scientificamente lo studio dell'amore romantico. Il termine \"limerenza\" si riferisce spesso a voler intendere lo stato di una persona che esprime un intenso desiderio di attaccamento, preoccupazione per la persona amata, e, come mostrano recenti ricerche sulla neurochimica, uno stato mentale simile ad un disturbo ossessivo-compulsivo.\nSecondo Tennov, esistono almeno due tipi di amore: \"limerenza\", quello che lei chiama \"attaccamento amoroso\", e l\"'affetto amorevole\", cio\u00e8 il tipo di legame che gli individui instaurano con i propri genitori e i propri figli.\nLo stato di \"limerenza\" \u00e8 caratterizzato da pensieri intrusivi e da un'acuta sensibilit\u00e0 ad eventi esterni che riflettono la disposizione della persona nei confronti degli individui: si pu\u00f2 provare un'intensa gioia o essere inclini a un'estrema disperazione, a seconda di come i propri sentimenti vengono ricambiati.\nMolte lingue, a differenza dell'inglese, posseggono termini tradizionali per denotare la limerenza, come il tedesco \"Verliebtheit\", lo scandinavo \"forelskelse\", il brasiliano \"paixonite\", o il russo \"\u0432\u043b\u044e\u0431\u043b\u0451\u043d\u043d\u043e\u0441\u0442\u044c (\"vlyublyonnost\")\".\nOrigini.\nIl concetto di limerenza si trova per la prima volta nelle ricerche di Tennov a met\u00e0 degli anni sessanta. Ella sottopose ad intervista oltre 500 persone sull'argomento dell'amore. Tennov coni\u00f2 il termine \"limerence\" nel 1977, pubblicandolo poi nel suo libro dello stesso anno, \"Love and Limerence: The Experience of Being in Love\".\nTennov opera una differenziazione tra la limerenza e altri stati emotivi affermando che l'amore implica interesse per il benessere e per i sentimenti dell'altra persona. Sebbene la limerenza non lo presupponga, l'interesse vi pu\u00f2 certamente essere incluso.\nAffetto e tenerezza esistono solo come disposizioni verso un'altra persona, a prescindere dal fatto che questi sentimenti siano ricambiati, laddove invece la limerenza richiede che lo siano. Il contatto fisico con l'oggetto amato non \u00e8 n\u00e9 essenziale n\u00e9 sufficiente a chi stia facendo esperienza di limerenza, a differenza di chi prova un'attrazione sessuale.\nLo stato iniziale dell'innamoramento definito in inglese \"New Relationship Energy (NRE)\" si avvantaggia di una comunicazione aperta e di una consapevole mutualit\u00e0 di sentimenti ed \u00e8 generalmente vista come una positiva esperienza di legame, mentre la limerenza pu\u00f2 disperdersi una volta che si sia stabilita una reciprocit\u00e0, ed \u00e8 caratterizzata da incertezza e ansiet\u00e0.\nIl concetto di \"limerenza\" ha ispirato un cortometraggio del 2012 intitolato proprio \"Limerence\"."}
{"id": "2272355", "revid": "88740", "url": "https://it.wikipedia.org/wiki?curid=2272355", "title": "Sunnyvale", "text": ""}
{"id": "2272358", "revid": "287204", "url": "https://it.wikipedia.org/wiki?curid=2272358", "title": "Dhaunsar", "text": " \nDhaunsar \u00e8 una suddivisione dell'India, classificata come \"census town\", di 9.205 abitanti, situata nel distretto di Dhanbad, nello stato federato del Jharkhand. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 23\u00b0 46' 47 N e 86\u00b0 24' 22 E.\nSociet\u00e0.\nEvoluzione demografica.\nAl censimento del 2001 la popolazione di Dhaunsar assommava a 9.205 persone, delle quali 5.148 maschi e 4.057 femmine. I bambini di et\u00e0 inferiore o uguale ai sei anni assommavano a 1.551, dei quali 821 maschi e 730 femmine. Infine, coloro che erano in grado di saper almeno leggere e scrivere erano 4.424, dei quali 3.021 maschi e 1.403 femmine."}
{"id": "2272360", "revid": "110157", "url": "https://it.wikipedia.org/wiki?curid=2272360", "title": "Sunnyvale (California)", "text": "Sunnyvale \u00e8 una citt\u00e0 della contea di Santa Clara, California, Stati Uniti. La popolazione era di abitanti al censimento del 2010.\nSunnyvale \u00e8 la settima citt\u00e0 pi\u00f9 popolosa della San Francisco Bay Area e una delle principali citt\u00e0 della Silicon Valley. Confina con porzioni di San Jose a nord, il Moffett Federal Airfield a nord-ovest, Mountain View a nord-ovest, Los Altos a sud-ovest, Cupertino a sud e Santa Clara a est. Si trova lungo lo storico El Camino Real e l'U.S. Route 101.\nCome parte dell'area ad alta tecnologia della California conosciuta come Silicon Valley, Sunnyvale \u00e8 la sede principale di molte aziende tecnologiche ed \u00e8 un importante centro operativo per molte altre. Ospita anche diverse compagnie aerospaziali/di difesa. Sunnyvale era anche la sede della Onizuka Air Force Station, spesso chiamata \"il cubo blu\" (\"the Blue Cube\") a causa del colore e della forma dell'edificio principale senza finestre. La struttura, precedentemente nota come Sunnyvale Air Force Station, \u00e8 stata intitolata al defunto astronauta dello Space Shuttle Challenger Ellison Onizuka. Ha servito come impianto di controllo satellitare artificiale dell'Esercito degli Stati Uniti fino all'agosto 2010 e da allora \u00e8 stato ritirato e demolito.\nSunnyvale \u00e8 una delle poche citt\u00e0 degli Stati Uniti ad avere un unico dipartimento unificato di sicurezza pubblica, in cui tutto il personale \u00e8 formato come vigili del fuoco, agenti di polizia e soccorritori, in modo che possano rispondere a un'emergenza in uno dei tre ruoli.\nI servizi bibliotecari per la citt\u00e0 sono forniti dalla Sunnyvale Public Library, situata al Sunnyvale Civic Center.\nGeografia fisica.\nSecondo l'Ufficio del censimento degli Stati Uniti, ha una superficie totale di .\nSociet\u00e0.\nEvoluzione demografica.\nSecondo il censimento del 2010, la popolazione era di abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 43,0% di bianchi, il 2,0% di afroamericani, lo 0,5% di nativi americani, il 40,9% di asiatici, lo 0,5% di oceanici, l'8,7% di altre razze, e il 4,5% di due o pi\u00f9 razze. Ispanici o latinos di qualunque razza erano il 18,9% della popolazione.\nCultura.\nMedia.\nIn questa citt\u00e0, nel 1987, si form\u00f2 il gruppo musicale skate punk dei No Use for a Name.\nEconomia.\n\u00c8 uno dei principali centri della Silicon Valley e vi hanno sede molte aziende di alta tecnologia, tra cui il produttore di semiconduttori AMD e la societ\u00e0 di servizi internet Yahoo!; \u00e8 sede di numerose industrie di costruzioni tecnologiche di materiali spaziali, ed \u00e8 sede di centri di controllo e collegamento satellitare.\nNel 1999 \u00e8 stata fondata la TeleNav, Inc. (NASDAQ: TNAV) con sede a Sunnyvale; azienda di servizi di localizzazione senza fili che offre sistemi di navigazione GPS, ricerca locale, soluzione di navigazione per il settore automobilistico, pubblicit\u00e0 via cellulare, automatizzazione del flusso di lavoro."}
{"id": "2272365", "revid": "287204", "url": "https://it.wikipedia.org/wiki?curid=2272365", "title": "Dhanwar", "text": " \nDhanwar \u00e8 una suddivisione dell'India, classificata come \"census town\", di 7.935 abitanti, situata nel distretto di Giridih, nello stato federato del Jharkhand. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 24\u00b0 25' 0 N e 85\u00b0 58' 60 E e ha un'altitudine di 335 .\nSociet\u00e0.\nEvoluzione demografica.\nAl censimento del 2001 la popolazione di Dhanwar assommava a 7.935 persone, delle quali 4.070 maschi e 3.865 femmine. I bambini di et\u00e0 inferiore o uguale ai sei anni assommavano a 1.300, dei quali 651 maschi e 649 femmine. Infine, coloro che erano in grado di saper almeno leggere e scrivere erano 5.113, dei quali 2.983 maschi e 2.130 femmine."}
{"id": "2272368", "revid": "2036605", "url": "https://it.wikipedia.org/wiki?curid=2272368", "title": "Critica delle forme", "text": "La critica delle forme (in tedesco: \"Formgeschichte\", \"storia delle forme\") \u00e8 un metodo dell'esegesi basato sull'analisi del contesto originale in cui un determinato testo \u00e8 stato formulato ed \u00e8 stato usato (\"Sitz im Leben\"). Sarebbe questa la chiave per comprenderne il significato autentico. \"Forma\" qui \u00e8 traduzione del tedesco \"Gattung\", termine che sarebbe meglio tradotto con \"genere letterario\" (\"genre\"). \nQuesto metodo cerca di isolare le fasi pre-letterarie di un testo biblico ricostruendo la vita sociale e le istituzioni di Israele. \nEsponenti di rilievo di questo metodo sono Hermann Gunkel e Sigmund Mowinckel. \nIl metodo, per\u00f2, \u00e8 stato soprattutto associato con l'opera di Rudolf Bultmann. Egli, appunto, sostiene che i documenti scritti della Bibbia siano basati sulla raccolta di tradizioni orali e afferma che a governare lo sviluppo di queste tradizioni sia stato l'ambiente culturale in cui sono cresciute. \nPer esempio, i Salmi sono considerati testi liturgici per un uso pubblico ed ufficiale in modo simile alle composizioni usate nel mondo antico in simili circostanze. I vangeli non riporterebbero accuratamente gli avvenimenti della vita di Ges\u00f9, ma sarebbero piuttosto miti creati dalle prime comunit\u00e0 cristiane, i quali riflettono le correnti sociali, teologiche e culturali dell'epoca. Secondo i presupposti della critica delle forme, queste varie forme di letteratura popolare, leggende, favole, miti e parabole, sarebbero state evocate quando una comunit\u00e0 soffriva di un qualche problema, e persino il processo con cui il problema veniva affrontato, avrebbe prodotto ulteriori modifiche del racconto. Ci\u00f2 che abbiamo oggi nei vangeli o nell'Antico Testamento, quindi, non sarebbe di fatto una testimonianza della vita di Cristo, ma piuttosto credenze e pratiche in evoluzione della Chiesa primitiva."}
{"id": "2272377", "revid": "486946", "url": "https://it.wikipedia.org/wiki?curid=2272377", "title": "SAN Swiss Arms", "text": ""}
{"id": "2272379", "revid": "767487", "url": "https://it.wikipedia.org/wiki?curid=2272379", "title": "Fatih Solak", "text": ""}
{"id": "2272393", "revid": "1305772", "url": "https://it.wikipedia.org/wiki?curid=2272393", "title": "Italtekna", "text": "Italtekna Progettazione e Servizi di Ingegneria S.p.A. era una societ\u00e0 italiana di ingegneria civile e di costruzioni. Attraverso il 15% di Aligame partecipava alla costruzione di infrastrutture per il turismo. Era del gruppo IRI-Italstat, poi IRI-Iritecna.\nStoria.\nNasce a Roma il 13 febbraio 1972 come \"Porti Turistici Italiani S.p.A.\" in quanto la holding Italstat aveva avvertito la necessit\u00e0 di costituire una societ\u00e0 caposettore che si occupasse della costruzione, della gestione e del funzionamento di porti turistici. Nel 1980 si occupa della ricostruzione dell'Irpinia in seguito al terremoto. Negli stessi anni intraprende attivit\u00e0 in Mauritania. Nel 1982 diventa Italtekna. Nel 1987 \u00e8 chiamata a redigere il Piano di Ricostruzione e Sviluppo della Valtellina, dopo l'alluvione che ha sconvolto l'assetto idrogeologico locale. Nel 1988 svolge in Senegal, dopo un contratto con il Ministero degli Affari Esteri, un programma di sviluppo idroagricolo in Senegal. Nel 1992 viene incorporata in Iritecna. Era proprietaria di Bonifica S.p.A..\nPartecipava anche Gruppo Ponte di Messina, societ\u00e0 che ha partecipato al concorso per il progetto del Ponte sullo Stretto di Messina."}
{"id": "2272397", "revid": "74801", "url": "https://it.wikipedia.org/wiki?curid=2272397", "title": "Dawn Shadforth", "text": "Biografia.\n\u00c8 riconoscibile per la forte impronta \"fashion\", per la coreograficit\u00e0 delle messe in scena (che non sempre includono balletti, ma sempre movimenti studiati) e per i continui richiami all'estetica del glam rock.\nFilmografia.\nLe specifiche sono indicate fra parentesi \"()\", le note dopo il punto e virgola \";\".\nVideoclip.\nLa seguente lista rappresenta una selezione indicativa, ma non esaustiva."}
{"id": "2272400", "revid": "599013", "url": "https://it.wikipedia.org/wiki?curid=2272400", "title": "Rasim Ba\u015fak", "text": ""}
{"id": "2272404", "revid": "287204", "url": "https://it.wikipedia.org/wiki?curid=2272404", "title": "Rasim Basak", "text": ""}
{"id": "2272406", "revid": "729019", "url": "https://it.wikipedia.org/wiki?curid=2272406", "title": "Philippe Gallart", "text": "Biografia.\nNato e cresciuto a B\u00e9ziers, trascorse tutta la sua carriera sportiva nel locale club, con il quale vinse tre campionati francesi e una Coppa di Francia.\nEsord\u00ec in Nazionale francese il 24 maggio 1990 ad Auch contro la , nel corso della Coppa FIRA 1989/90, e disput\u00f2 i tornei del Cinque Nazioni del , e ; il suo ultimo incontro internazionale fu contro nel corso della in Sudafrica.\nRitiratosi nel 2000 e dedicatosi alla sua professione di architetto, si \u00e8 anche dedicato all'allenamento: tra le altre, ha guidato una formazione di Agde.\nDal 2011 \u00e8, insieme al neozelandese Andrew Mehrtens l'allenatore in seconda, incaricato della mischia, di Philippe Benetton al B\u00e9ziers."}
{"id": "2272410", "revid": "46291", "url": "https://it.wikipedia.org/wiki?curid=2272410", "title": "Crocus biflorus", "text": "Lo zafferano selvatico (Crocus biflorus ) \u00e8 una pianta erbacea, perenne, appartenente alla famiglia delle Iridaceae, tipica nella sua precoce fioritura primaverile.\nEtimologia.\nIl nome del genere (\"Crocus\") deriva dal greco \"Kr\u00f2kos\", che significa \u201cfilo di tessuto\u201d e si riferisce ai lunghi stigmi ben visibili nella specie pi\u00f9 conosciuta (e coltivata) di questo genere (\"Crocus sativus\"). Mentre L'epiteto specifico (\"biflorus\") deriva dal fatto che spesso si presenta con una doppia infiorescenza (anche su fusti separati).\nIl nome scientifico di questa pianta \u00e8 stato definito dal botanico scozzese Philip Miller (Chelsea, 1691 \u2013 Chelsea, 1771) nel 1768.\nIn tedesco questo fiore si chiama \"Zweibl\u00fctiger Safran\" oppure \"Zweibl\u00fctiger Krokus\"; mentre in francese si chiama \"Crocus \u00e0 deux fleurs\"; mentre in inglese si chiama \"Silvery Crocus\".\nDescrizione.\nL'altezza della pianta varia da 12 a 20\u00a0cm. La forma biologica \u00e8 geofita bulbosa (G bulb), ossia sono piante perenni erbacee che portano le gemme in posizione sotterranea. Durante la stagione avversa non presentano organi aerei e le gemme si trovano in organi sotterranei chiamati bulbi (organo di riserva che annualmente produce nuovi fusti, foglie e fiori).\nRadici.\nLe radici sono del tipo fascicolato e si generano alla base del bulbo.\nFoglie.\nSono presenti solamente delle lunghe foglie basali (o radicali) originate direttamente dal bulbo sotterraneo; il loro numero va da 3 a 7; hanno una forma lineare-laminata ma sottile con una linea longitudinale e centrale pi\u00f9 chiara (\u00e8 una scanalatura); la pagina superiore \u00e8 colorata di verde scuro, quella inferiore \u00e8 biancastra; il bordo \u00e8 lievemente revoluto, mentre le parti terminali sono arcuate e rivolte verso il basso. Sono presenti anche delle foglie inferiori (2-3), ma generalmente sono ridotte a delle guaine biancastre. Larghezza della lamina delle foglie: 1 \u2013 2\u00a0mm. In lunghezza possono superare (di poco) i fiori.\nInfiorescenza.\nL'infiorescenza \u00e8 formata da un unico fiore (raramente anche 2 - 5), non sono odorosi e sono avvolti in due-tre spate membranose. La forma \u00e8 quella di un tubo eretto e molto lungo che nella parte terminale si apre con 6 segmenti (tepali). Dimensione delle spate : 6 \u2013 9\u00a0mm.\nFiori.\nLa struttura del fiore \u00e8 quella tipica delle monocotiledoni: un perigonio con tre doppi tepali di tipo corollino (o petaloideo) e di colore generalmente bianco (o lillacino molto chiaro) con all'esterno 3 \u2013 5 venature screziate, scure e longitudinali, mentre all'interno le fauci sono colorate di giallo. Sono inoltre ermafroditi, attinomorfi, tetraciclici (con 4 verticilli: due verticilli del perigonio \u2013 androceo \u2013 gineceo) e trimeri (i verticilli sono composti da tre parti). La lunghezza del solo fiore \u00e8 tra i 20 e 40\u00a0mm.\nFrutti.\nIl frutto \u00e8 una capsula loculicida oblunga formata da tre valve (capsula triloculare). I semi contenuti nel frutto sono molto numerosi e di forma globulare.\nFitosociologia.\nDal punto di vista fitosociologico la specie di questa scheda appartiene alla seguente comunit\u00e0 vegetale:\nTassonomia.\nLa famiglia delle Iridaceae comprende un gruppo abbastanza omogeneo di piante con una ottantina di generi e circa 1000-1500 specie (il numero dipende dalle varie classificazioni), mentre il genere \"Crocus\" comprende circa 80 specie di cui una trentina sono coltivate e 15 sono presenti nella flora spontanea italiana.\nVariabilit\u00e0.\nQuesto genere, e quindi anche il fiore di questa scheda si presenta con una estrema variabilit\u00e0 citologica (morfologia e struttura interna delle cellule), questo a causa dell'alto numero dei cromosomi (fenomeno della poliploidia). Ci\u00f2 determina un alto grado di segregazione di specie locali (gruppi di individui isolati geograficamente possono evolvere rapidamente in forme pi\u00f9 o meno diverse) e quindi in definitiva a vari problemi di sistematizzazione e classificazione.\nLa specie della presente scheda, ad esempio, \u00e8 molto instabile nel colore e nella forma e dimensione dei tepali. Al sud della nostra penisola (Sicilia) sono stati trovati individui con tuniche smembrate e con perigonio pi\u00f9 grande del normale. Da studi fatti sono stati rilevati diverse serie (fino a 6) di numeri cromosomici (da 2n = 8 a 2n = 22) che sembrano indicare stirpi diverse, ma soprattutto rende verosimile la segregazione di stirpi locali. Questo \u00e8 anche dimostrato dal fatto che diverse specie del genere \"Crocus\" sono abbastanza simili tra di loro: oltre alle due citate nel paragrafo \u201cSpecie simili\u201d (\"Crocus weldeni\" Baker e \"Crocus reticulatus\" Steven), ricordiamo il \"Crocus imperati\" Ten. - Zafferano d'Imperato e il \"Crocus suaveolens\" Bertol. - Zafferano profumato.\nQui di seguito \u00e8 indicata una sottospecie del \"Crocus biflorus\" :\nSinonimi.\nLa specie di questa scheda, in altri testi, pu\u00f2 essere chiamata con nomi diversi. L'elenco che segue indica alcuni tra i sinonimi pi\u00f9 frequenti:\nUsi.\nFarmacia.\nGli stimmi (come in altre specie del genere) sono usati nella medicina popolare per le loro propriet\u00e0 quali quella tonica (rafforza l'organismo in generale), emmenagoga (regola il flusso mestruale) e stimolante (rinvigorisce e attiva il sistema nervoso e vascolare)."}
{"id": "2272413", "revid": "199745", "url": "https://it.wikipedia.org/wiki?curid=2272413", "title": "Zafferano selvatico", "text": ""}
{"id": "2272414", "revid": "181699", "url": "https://it.wikipedia.org/wiki?curid=2272414", "title": "Rallo rosso", "text": ""}
{"id": "2272415", "revid": "322321", "url": "https://it.wikipedia.org/wiki?curid=2272415", "title": "Commissione disciplinare della Curia romana", "text": "La Commissione disciplinare della Curia romana \u00e8 un organo della Curia romana incaricato a determinare sanzioni disciplinari ai dipendenti della stessa.\nLa commissione, che non ha il grado di pontificia, \u00e8 stata voluta il 5 ottobre 1981 da papa Giovanni Paolo II.\nComposta da un presidente e sei membri nominati per cinque anni dal pontefice, prevede sanzioni disciplinari quali:"}
{"id": "2272424", "revid": "44627", "url": "https://it.wikipedia.org/wiki?curid=2272424", "title": "Insieme negativo", "text": ""}
{"id": "2272428", "revid": "767487", "url": "https://it.wikipedia.org/wiki?curid=2272428", "title": "\u00d6mer Onan", "text": ""}
{"id": "2272429", "revid": "287204", "url": "https://it.wikipedia.org/wiki?curid=2272429", "title": "Omer Onan", "text": ""}
{"id": "2272430", "revid": "54666", "url": "https://it.wikipedia.org/wiki?curid=2272430", "title": "Esercito imperiale tedesco", "text": ""}
{"id": "2272432", "revid": "110157", "url": "https://it.wikipedia.org/wiki?curid=2272432", "title": "Lost in Blue", "text": "Lost in Blue \u00e8 un videogioco sviluppato da Konami nel 2005 per Nintendo DS. Il gioco ha ricevuto due seguiti per la medesima console portatile.\nModalit\u00e0 di gioco.\nI protagonisti di \"Lost in Blue\" sono due ragazzi, Keith e Skye, che devono cercare di sopravvivere su un'isola deserta.\nL'ambientazione del gioco \u00e8 mostrata in tridimensionalit\u00e0 sullo schermo inferiore del Nintendo DS. Sono presenti diversi minigiochi in cui \u00e8 necessario utilizzare il touch screen per costruire strumenti combinando gli oggetti trovati, cacciare o pescare. Nel videogioco di ruolo si utilizza anche il microfono incorporato nella console per accendere il fuoco."}
{"id": "2272440", "revid": "167900", "url": "https://it.wikipedia.org/wiki?curid=2272440", "title": "Shi hao", "text": ""}
{"id": "2272442", "revid": "320578", "url": "https://it.wikipedia.org/wiki?curid=2272442", "title": "Nian hao", "text": ""}
{"id": "2272443", "revid": "599013", "url": "https://it.wikipedia.org/wiki?curid=2272443", "title": "Hakan K\u00f6seo\u011flu", "text": ""}
{"id": "2272444", "revid": "899609", "url": "https://it.wikipedia.org/wiki?curid=2272444", "title": "ERepublik", "text": "eRepublik \u00e8 un browsergame di strategia online con componenti di social network sviluppato da eRepublik Labs; lanciato il 21 ottobre 2008, \u00e8 accessibile gratuitamente da Internet con un qualsiasi browser. Nell'estate del 2009 il gioco ha raggiunto i 190.000 cittadini.\nIl gioco \u00e8 ambientato in un mondo parallelo (chiamato \"New World\", Nuovo Mondo) dove i giocatori sviluppano abilit\u00e0 politiche, socio-economiche e militari nelle loro nazioni, basate su quelle esistenti nel mondo reale.\n\u00c8 stato ideato e sviluppato da Alexis Bonte e George Lemnaru. eRepublik \u00e8 stato programmato in PHP, utilizzando il framework Symfony, e funziona su tutti i browser moderni. Attualmente lo staff \u00e8 composto da 30 membri oltre i fondatori.\nCaratteristiche del gioco.\n\"eRepublik\" \u00e8 una combinazione di social networking e strategia in un singolo MMOG, dove i giocatori (cittadini) possono partecipare con una gamma di attivit\u00e0 diverse.\nIn campo economico il giocatore pu\u00f2 decidere di lavorare per un'azienda, diventarne azionista o crearne una nuova, intraprendendo una carriera da imprenditore.\nSul fronte militare, dopo l'addestramento \u00e8 possibile combattere al fianco dei compatrioti o proponendosi come mercenario in lotta con gli alleati.\nNell'area politica, infine, il giocatore avente diritto di voto pu\u00f2 diventare membro di un partito politico o crearne uno nuovo, fino ad essere votato come membro del Parlamento o come Presidente della nazione; raggiunte queste importanti posizioni si pu\u00f2 decidere le sorti del paese proponendo nuove leggi, modificando quelle gi\u00e0 esistenti, e stabilendo di fatto la linea politica della nazione.\nGli elementi grafici sono ridotti all'osso ed \u00e8 principalmente un gioco basato sul testo."}
{"id": "2272445", "revid": "287204", "url": "https://it.wikipedia.org/wiki?curid=2272445", "title": "Hakan Koseoglu", "text": ""}
{"id": "2272449", "revid": "110157", "url": "https://it.wikipedia.org/wiki?curid=2272449", "title": "Freecode", "text": "Freecode (fino al 2011 Freshmeat) \u00e8 stato un sito internet che permetteva agli utenti di notificare il rilascio di software o di aggiornamenti di programmi, permettendo agli sviluppatori di inviare e ricevere commenti.\nLa maggior parte dei programmi \u00e8 open source per sistemi Unix-like, ma sono anche presenti software per diversi sistemi operativi, architetture e software sotto licenza proprietaria e commerciale. Freecode \u00e8 parte dell'Open Source Technology Group (OSTG), di propriet\u00e0 della VA Software.\nDal 18 giugno 2014 il sito \u00e8 diventato statico. Il 21 giugno Eric Steven Raymond ha proposto di creare un'alternativa libera al repository. Il suo appello ha portato alla creazione di freshcode, il cui nome deriva dall'unione dei precedenti progetti.\nCome funziona.\nI programmatori registrano i loro programmi e notificano gli aggiornamenti. Gli utenti cercano il programma interessato, lo scaricano e volendo possono votarlo o lasciare un commento. I programmi sono ordinati per tipo, tipologia di licenza, stato di sviluppo, numero di voti, tipologia di sistema operativo, linguaggio di programmazione e lingua di rilascio. Freshmeat mette a disposizione un server NNTP per un accesso di tipo usenet con presente un completo sistema di ricerca e notifica via email.\nServizi.\nInoltre Freecode offre un sistema di news, articoli su software Unix e gestisce un canale IRC.\nFreecode mette gratuitamente a disposizione la lista dei programmi per una copia sulla propria macchina."}
{"id": "2272451", "revid": "167900", "url": "https://it.wikipedia.org/wiki?curid=2272451", "title": "Nome dell'era", "text": ""}
{"id": "2272452", "revid": "339392", "url": "https://it.wikipedia.org/wiki?curid=2272452", "title": "Sfagni", "text": ""}
{"id": "2272453", "revid": "1305772", "url": "https://it.wikipedia.org/wiki?curid=2272453", "title": "Teatro Cargo", "text": "Il Teatro Cargo \u00e8 un teatro di Genova. Ha gestito fino al 2018 le due sale site presso il Teatro del Ponente e il Teatro Villa Galliera, le cui gestioni, a partire dal 2019, sono affidate alla Fondazione Luzzati-Teatro della Tosse.\nStoria.\nNel 1994 sei soci fondano la compagnia teatrale \"Teatro Cargo\", che nel 1999 ottiene il sostegno del Ministero per i beni e le attivit\u00e0 culturali. Dalla stagione 2002/2003 il Comune di Genova decide di assegnare alla compagnia la gestione del Teatro del ponente, a Voltri, per creare un polo dedicato alla cultura e allo spettacolo nel ponente cittadino. . Dal 2010 al 2018 gestisce anche lo storico Teatro di Villa Galliera.\nIl Teatro del Ponente (che ospit\u00f2 il Teatro Cargo) \u00e8 sito in piazza Odicini, ed \u00e8 dotato di 250 posti.\nIl Teatro Villa Galliera \u00e8 sito in Via Nicol\u00f2 da Corte, ed \u00e8 dotato di 100 posti.\nGli spettacoli.\nLa produzione teatrale della compagnia inizia nel 1994 con \"La serratura\".\nNegli anni che vanno dal 2002 al 2008 organizza Teatro &amp; Musei, una serie di spettacoli teatrali sulla storia di Genova, abbinata a visite guidate nei musei. Fra questi spettacoli figurano \"13.300 Bombe\" e \"La Regina\". I musei interessati sono stati: Palazzo Rosso, il Museo di Sant'Agostino, il Galata - Museo del Mare.\nNel 2004 e 2006 viene realizzato \"Partenze\", per Genova capitale europea della cultura 2004, il pi\u00f9 imponente degli spettacoli prodotti, realizzato su una gru di 84 metri nel porto industriale di Genova.\nNel 2008 il teatro produce \"Donne in Guerra\", spettacolo in viaggio a bordo del trenino di Casella che presenta la seconda guerra mondiale vista da una prospettiva femminile.\nSempre nel 2008 organizza il progetto \"Collasso energetivo - Festival delle Energie\": due settimane di eventi, tra spettacolo ed ecologia, sull'emergenza energetica globale.\nAltri spettacoli realizzati dal Teatro Cargo sono:"}
{"id": "2272456", "revid": "34971", "url": "https://it.wikipedia.org/wiki?curid=2272456", "title": "CLU (linguaggio)", "text": "Il CLU \u00e8 un linguaggio di programmazione creato al MIT da Barbara Liskov e dai suoi studenti tra il 1974 ed il 1975. \u00c8 noto per l'uso di costruttori di tipi di dati astratti che includevano il codice che operava su di essi, un passo chiave in direzione della programmazione orientata agli oggetti (OOP). Purtroppo molte delle altre caratteristiche dell'OOP erano mancanti od incomplete, come l'ereditariet\u00e0, ed il linguaggio era anche appesantito da una sintassi alle volte frustrante.\nI Cluster.\nLa sintassi del CLU era basata sull'ALGOL, allora considerato il punto di partenza per lo sviluppo di molti nuovi linguaggi. Il punto chiave era il concetto di \"cluster\", un sistema di estensione dei tipi e radice del nome del linguaggio (CLUster). I cluster corrispondono generalmente al concetto di un \"oggetto\" in un linguaggio orientato agli oggetti ed hanno circa la stessa sintassi. Ecco la sintassi in CLU di un cluster che implementa i numeri complessi:\n complex_number = cluster is add, subtract, multiply, ...\n rep = record [ real_part: real, imag_part: real ]\n add = proc ... end add;\n subtract = proc ... end subtract;\n multiply = proc ... end multiply;\n end complex_number;\nMentre i cluster offrivano per l'epoca un sistema avanzato per la strutturazione dei programmi, il CLU non offriva per\u00f2 nessun tipo di struttura per gli stessi cluster. I nomi dei cluster erano globali, e nessun meccanismo di spazio dei nomi era stato previsto per raggruppare i cluster o permettergli di essere creati \"localmente\" all'interno di altri cluster. Questo problema non \u00e8 limitato al CLU: \u00e8 sorprendente notare come cos\u00ec tanti linguaggi hanno manifestato l'assenza di questa caratteristica - data l'importanza nell'ALGOL di dare uno scopo alle variabili, sembrava che dare uno scopo ai nomi dei cluster/oggetti dovesse essere una cosa ovvia.\nIl CLU non permette le conversioni implicite dei tipi. In un cluster le conversioni esplicite de tipi \"up\" (\"su\") e \"down\" (\"gi\u00f9\") cambiano tra il tipo astratto e la sua rappresentazione. Esiste un tipo universale \"any\" (\"qualunque\") ed una procedura codice_1 per controllare che l'oggetto sia di un certo tipo. Gli oggetti possono essere mutabili od immutabili: di quest'ultimo tipo sono i \"tipi base\" come gli interi.\nAltre caratteristiche.\nUn'altra caratteristica importante del sistema dei tipi del CLU erano gli \"iteratori\", che restituivano oggetti da una collezione uno ad uno. Gli iteratori erano \"scatole nere\" che offrivano la medesima API per qualunque tipo di dati dovessero trattare. Perci\u00f2 l'iteratore per una collezione di codice_2 era identico a quello per una matrice di codice_3. Gli iteratori sono oggi una caratteristica comune di molti linguaggi moderni.\nIl CLU includeva anche la gestione delle eccezioni, basata su quella presente in altri linguaggi; le eccezioni erano sollevate utilizzando codice_4 e gestite tramite codice_5. Stranamente, vista l'importanza nel linguaggio dei tipi, il CLU non offriva i tipi enumerati n\u00e9 nessun modo semplice per poterli creare.\nL'ultima delle caratteristiche degne di nota del CLU era l'assegnazione multipla, dove una o pi\u00f9 variabili potevano apparire a sinistra di un operatore di assegnamento. Ad esempio, scrivere codice_6 scambiava i valori di codice_7 ed codice_8; similmente, le funzioni potevano restituire diversi valori, come ad esempio codice_9.\nTutti gli oggetti di un programma CLU vivevano nell'heap e la gestione della memoria era automatica."}
{"id": "2272458", "revid": "254182", "url": "https://it.wikipedia.org/wiki?curid=2272458", "title": "Osso impari", "text": ""}
{"id": "2272459", "revid": "254182", "url": "https://it.wikipedia.org/wiki?curid=2272459", "title": "Osso pari", "text": ""}
{"id": "2272460", "revid": "254182", "url": "https://it.wikipedia.org/wiki?curid=2272460", "title": "Ossa impari", "text": ""}
{"id": "2272461", "revid": "254182", "url": "https://it.wikipedia.org/wiki?curid=2272461", "title": "Ossa pari", "text": ""}
{"id": "2272462", "revid": "599013", "url": "https://it.wikipedia.org/wiki?curid=2272462", "title": "Harun Erdenay", "text": ""}
{"id": "2272468", "revid": "54666", "url": "https://it.wikipedia.org/wiki?curid=2272468", "title": "Forze armate federali", "text": ""}
{"id": "2272481", "revid": "122500570", "url": "https://it.wikipedia.org/wiki?curid=2272481", "title": "Orhun Ene", "text": ""}
{"id": "2272482", "revid": "54666", "url": "https://it.wikipedia.org/wiki?curid=2272482", "title": "Reichsheer", "text": ""}
{"id": "2272484", "revid": "729019", "url": "https://it.wikipedia.org/wiki?curid=2272484", "title": "Reichsmarine", "text": "Reichsmarine era il nome assunto dalla marina militare del Deutsches Reich dal 1919 fino al 1935, anno in cui Adolf Hitler annunci\u00f2 la nascita della Kriegsmarine.\nAl termine della prima guerra mondiale, le unit\u00e0 militari dell'Impero tedesco si erano in gran parte disgregate come forze combattenti e la nuova Repubblica di Weimar, in seguito alle limitazioni quantitative e qualitative imposte dal trattato di Versailles, non poteva disporre che di una forza militare con capacit\u00e0 puramente difensive; un decreto del 6 marzo 1919 stabil\u00ec quindi la costituzione di una \"Vorl\u00e4ufige Reichswehr\", comprendente un \"Vorl\u00e4ufige Reichsheer\" (le forze terrestri) e una \"Vorl\u00e4ufige Reichsmarine\". La denominazione di \"Reichsmarine\" fu poi ufficialmente assunta dalle forze navali il 23 marzo 1921.\nSotto la direzione degli ammiragli Paul Behncke e Hans Zenker, la Reichsmarine si riorganizz\u00f2 come forza combattente a dispetto dei forti limiti imposti dal trattato di Versailles: le poche e vecchie unit\u00e0 concesse furono rimesse in efficienza, e gi\u00e0 a partire dai primi anni 1920 inizi\u00f2 la progettazione e costruzione di navi di nuova concezione; contemporaneamente, i vertici militari tedeschi avviarono una serie di programmi segreti volti ad aggirare in maniera illegale le clausole imposte dagli Alleati, in particolare per quanto riguardava lo sviluppo e l'addestramento all'impiego di armamenti vietati, primi fra tutti i sommergibili.\nNel 1933, in seguito alla nomina di Adolf Hitler a Cancelliere del Reich, il programma di espansione fu ulteriormente potenziato mentre la Germania si liberava progressivamente dei limiti imposti in seguito alla prima guerra mondiale; nel 1935, con il completo rigetto del trattato di Versailles e la costituzione di nuove forze armate tedesche, la vecchia Reichsmarine assunse quindi la nuova designazione di Kriegsmarine (\"Marina da guerra\").\nStoria.\nLa fine della Marina imperiale.\nAl momento della firma dell'armistizio di Compi\u00e8gne l'11 novembre 1918, la Marina imperiale tedesca (Kaiserliche Marine) conservava praticamente intatto il suo potenziale bellico che ne faceva la seconda marina militare del mondo per numero di unit\u00e0 principali: solo marginalmente intaccata da quattro anni di guerra, la Hochseeflotte (\"Flotta d'alto mare\") allineava ancora diciannove navi da battaglia tipo dreadnought, con altre due in costruzione, e cinque incrociatori da battaglia con altrettanti in costruzione, oltre a quattordici incrociatori leggeri, circa sessanta cacciatorpediniere e varie altre unit\u00e0 pi\u00f9 obsolete; la flotta di sommergibili della Kaiserliche Marine, sviluppata nel corso della guerra fino a diventare la prima al mondo come numero di unit\u00e0, nonostante le pesanti perdite patite durante la battaglia dell'Atlantico, comprendeva ancora 179 battelli completati e altri 149 in allestimento nei cantieri.\nSe la situazione sotto il profilo delle unit\u00e0 disponibili era buona, essa era invece disastrosa per quanto riguardava gli equipaggi: il corpo dei sommergibilisti, costantemente impegnato in azione, poteva annoverare ancora ufficiali e marinai addestrati e motivati, ma gli equipaggi delle grandi unit\u00e0 da battaglia non avevano pi\u00f9 preso parte a un'operazione importante fin dalla conclusione della battaglia dello Jutland del 1916, trascorrendo in pratica due interi anni immobilizzati nei porti; gli uomini erano abbandonati nell'inattivit\u00e0 e nel tedio, ma ancora sottoposti a una dura disciplina. Quando, davanti al crollo del fronte occidentale nell'ottobre 1918, l'alto comando della Marina tedesca ordin\u00f2 di far salpare l'intera Hochseeflotte per un'ultima missione lungo le coste britanniche, con nessun'altra funzione strategica che sostenere un'ultima grande battaglia in condizioni quasi suicide, gli equipaggi si ammutinarono in massa impedendo alle navi di uscire dai porti; al momento della firma dell'armistizio la flotta di superficie era ormai in mano a \"consigli di marinai\" di orientamento pacifista e antimilitarista, e la rivolta si era estesa alla popolazione delle citt\u00e0 portuali e da qui al resto della Germania.\nIn ottemperanza alle clausole dell'armistizio, la Germania dovette consegnare agli Alleati vittoriosi tutte le sue unit\u00e0 di superficie pi\u00f9 moderne e l'intera flotta di sommergibili perch\u00e9 venissero internate in porti nel Regno Unito. Al comando dell'ammiraglio Ludwig von Reuter, il nucleo centrale della Hochseeflotte (70 unit\u00e0 tra cui le undici pi\u00f9 moderne \"dreadnought\" e tutti gli incrociatori da battaglia) salp\u00f2 dalla Germania il 21 novembre 1918 per essere trasferito, sotto la scorta della flotta britannica e di uno squadrone statunitense, nella base di Scapa Flow, mentre i sommergibili venivano condotti in quella di Harwich.\nDurante il tempo in cui il nuovo governo repubblicano tedesco insediatosi dopo l'abdicazione del \"kaiser\" portava avanti i difficili negoziati con gli Alleati in seno alla conferenza di pace di Parigi, la flotta internata a Scapa Flow rimase sostanzialmente abbandonata a s\u00e9 stessa senza ordini e direttive; informato dei piani degli Alleati circa la spartizione tra di loro delle navi tedesche ed erroneamente convinto che le trattative di pace stessero per fallire, l'ammiraglio von Reuter diede segretamente disposizioni per preparare un autoaffondamento di massa della Hochseeflotte. Il 21 giugno 1919, approfittando di un allentamento della sorveglianza britannica, von Reuter diede l'ordine e nel giro di pochi minuti gran parte delle unit\u00e0 tedesche si autoaffondarono in massa adagiandosi sui fondali della base; il trattato di pace fu firmato dai delegati tedeschi una settimana pi\u00f9 tardi.\nLe clausole di Versailles.\nI termini imposti dal trattato di Versailles alla Germania, anche per via dell'intransigenza della Francia, si dimostrarono molto duri: oltre a imporre al Paese il pagamento di una pesantissima indennit\u00e0 di guerra a favore dei vincitori, tale da paralizzare per anni l'economia tedesca, il trattato prevedeva severe riduzioni di forze armate e armamenti, onde impedire alla Germania di costituire una credibile minaccia militare negli anni a venire.\nLe disposizioni riguardanti la marina militare erano elencate negli articoli da 181 a 197 del trattato. Alla Germania fu consentito di mantenere in servizio solo una ridotta flotta costituita da:\nTutte le altre unit\u00e0 da guerra non comprese in questo elenco, e in particolare tutte le navi varate dopo il 1913, dovevano essere disarmate e consegnate agli Alleati entro due mesi dall'entrata in vigore del trattato. Tutti i sommergibili e le navi salvataggio sommergibili, anche in costruzione, dovevano essere consegnate agli Alleati o demolite in Germania; le navi ancora presenti in porti non tedeschi erano definitivamente confiscate a vantaggio degli Alleati, e i mercantili armati come incrociatori ausiliari dovevano essere riportati allo stato di navi civili. Le navi rimaste in servizio potevano imbarcare solo le armi, i materiali bellici e la dotazione di proiettili e siluri stabilita dalla commissione di controllo alleata, tutte le altre riserve dovevano essere distrutte o rese inoperative.\nEra vietato costruire o acquistare all'estero sommergibili e navi in eccesso rispetto alle quote stabilite per ogni categoria, e le navi in servizio non potevano essere sostituite da altre di nuova costruzione prima che fossero passati 20 anni dal loro varo (15 anni per cacciatorpediniere e torpediniere) salvo il rimpiazzo di unit\u00e0 perdute per incidenti; erano fissati precisi limiti costruttivi per le nuove unit\u00e0:\nAlla Marina fu consentito di mantenere in servizio solo uomini, ripartiti in ufficiali, sottufficiali e marinai, comprendendo nel totale il personale imbarcato, quello dei servizi a terra e la guardia costiera. Il servizio militare di leva era abolito ed era fatto divieto di costituire una riserva di personale addestrato non ricompresa nel totale precedente; il servizio militare volontario nella Marina non poteva eccedere i 25 anni consecutivi per gli ufficiali e i 12 anni consecutivi per sottufficiali e marinai, ed era fatto divieto di impartire addestramento paramilitare al personale della marina mercantile. Il personale in esubero non poteva essere trasferito ad altri corpi militari e i congedi annui non potevano superare il 5% della quota fissata.\nAlla Germania fu imposto di bonificare i tratti di mare da lei minati durante la guerra, di smantellare le fortificazioni costruite a protezione degli accessi al mar Baltico e tutte le batterie costiere di calibro superiore ai 280\u00a0mm; le restanti fortificazioni costiere potevano essere mantenute ma senza incrementarne il numero di cannoni. Alla Marina era infine vietato il possesso di qualunque dirigibile, aereo da guerra o idrovolante, salvo un centinaio di apparecchi per le operazioni di sminamento e comunque non oltre il 1\u00ba ottobre 1919.\nLa nuova Marina.\nFin dall'abdicazione del \"kaiser\", il nuovo governo della Repubblica di Weimar si era ritrovato a gestire la difficile fase di transizione dal precedente regime imperiale al nuovo ordinamento repubblicano. Il 6 marzo 1919 il parlamento tedesco da poco insediato approv\u00f2 l'istituzione di un nuovo complesso di forze armate designato come Vorl\u00e4ufige Reichswehr (\"Forza difensiva nazionale provvisoria\"), composto da un Vorl\u00e4ufige Reichsheer (\"Esercito nazionale provvisorio\") e da una Vorl\u00e4ufige Reichsmarine (\"Marina nazionale provvisoria\"); con la legge sul servizio militare del 23 marzo 1921, la forza navale fu ridesignata semplicemente come \"Reichsmarine\" con effetto retroattivo al 1\u00ba gennaio 1921: la bandiera della vecchia Marina imperiale fu definitivamente ammainata dalle unit\u00e0 navali tedesche e rimpiazzata con la nuova insegna repubblicana.\nI primi anni di vita della Repubblica di Weimar furono caratterizzati da scontri armati in lungo e in largo per il paese tra le milizie dei movimenti di estrema sinistra e le formazioni paramilitari (Freikorps) messe in campo dai partiti reazionari di destra; privi di disciplina e in pratica abbandonati senza ordini, molti membri della ormai ex marina imperiale si unirono ai disordini militando in entrambi gli schieramenti: due delle formazioni che si distinsero in particolare furono da un lato la Volksmarinedivision (\"Divisione navale del popolo\"), attiva nei disordini di Berlino a fianco dei movimenti di estrema sinistra e poi sciolta nel marzo 1919, e dall'altro la Marinebrigade Ehrhardt (\"Brigata navale Ehrhardt\", dal nome del suo comandante capitano di corvetta Hermann Ehrhardt), un Freikorp che oper\u00f2 sia contro i miliziani di sinistra sia contro i ribelli polacchi nel corso delle rivolte nella Slesia fino al suo incorporamento nella Reichswehr nel marzo 1920.\nPrimo comandante della Reichsmarine, con la designazione di \"Chef der Admiralit\u00e4t\" (\"Comandante dell'Ammiragliato\"), fu designato il 26 marzo 1919 il contrammiraglio Adolf von Trotha; lo stato maggiore della ex Marina imperiale (Admiralstab) assunse la denominazione di Marineleitung (\"Comando navale supremo\"), e come il suo equivalente dell'esercito fu direttamente subordinato alla direzione del Ministero della Difesa (Reichswehrministerium). Von Trotha, promosso viceammiraglio il 21 ottobre 1919, diresse una prima fase di riorganizzazione della forza navale, gestendo in particolare le operazioni di sminamento delle coste tedesche imposte dal trattato di Versailles: circa 300 unit\u00e0 dragamine furono impegnate in questo compito nei tre anni successivi, con notevoli difficolt\u00e0 a causa dell'estrema politicizzazione e dell'insofferenza alla disciplina degli equipaggi. Coinvolto negli eventi del \"Putsch di Kapp\" (un tentativo di colpo di Stato intrapreso dai movimenti reazionari), von Trotha dovette rassegnare le dimissioni il 22 marzo 1920; dopo un breve interregno da parte del contrammiraglio William Michaelis, il comando della Marina pass\u00f2 quindi al viceammiraglio Paul Behncke il 1\u00ba settembre 1920.\nLa ricostruzione.\nSotto la direzione di Behncke la ricostruzione della Marina militare tedesca pot\u00e9 iniziare pienamente. Il materiale a disposizione della Reichsmarine non era ottimale: le cinque unit\u00e0 della classe Braunschweig (, e in servizio attivo, e in riserva ma ben presto trasformate in navi appoggio dragamine) e le tre della classe Deutschland (\"Schleswig-Holstein\", e \"Schlesien\") risalivano all'inizio degli anni 1900 ed erano gi\u00e0 state ritirate dal servizio attivo nel 1916-1917 a causa della loro obsolescenza, in alcuni casi sbarcando anche i cannoni principali per l'impiego a terra; gli otto incrociatori leggeri ( e della classe Bremen, , , , , e della classe Gazelle) erano buone unit\u00e0 ma logorate per l'intenso uso negli anni precedenti la prima guerra mondiale e durante il conflitto, mentre i pochi cacciatorpediniere e torpediniere concessi dal trattato di Versailles erano in maggioranza unit\u00e0 vecchie e male armate.\nAlcuni punti del trattato di pace tornarono per\u00f2 a vantaggio dell'opera di ricostruzione della Reichsmarine. Le unit\u00e0 concesse erano tutte piuttosto datate, con gi\u00e0 dieci o quindici anni di servizio, e ci\u00f2 consentiva, rispettando le stesse clausole di Versailles, di progettarne il rimpiazzo con navi di nuova costruzione gi\u00e0 a partire dalla prima met\u00e0 degli anni 1920; pi\u00f9 importante ancora si rivel\u00f2 il rigido contingentamento del personale e l'abolizione della leva a favore di un servizio volontario a lunga ferma: l'intenzione degli Alleati era di rendere poco attrattivo il servizio in una forza piccola, incapace di espandersi e quindi con ridotte prospettive di carriera, ma, anche complice la grave crisi economica del dopoguerra in Germania, la Reichsmarine si ritrov\u00f2 con un alto numero di richieste di arruolamento, consentendo il lusso di selezionare solo i candidati pi\u00f9 preparati e andando cos\u00ec a costituire dei quadri altamente addestrati come ossatura per una possibile espansione futura.\nBehncke punt\u00f2 inizialmente sul ripristino delle vecchie pre-dreadnought concesse dal trattato di pace, tentando anche di fornirle degli apparati e dei dispositivi tecnico-militari pi\u00f9 recenti in modo che potessero efficacemente sostenere il ruolo di navi da difesa costiera e unit\u00e0 d'addestramento. Gi\u00e0 alla fine del 1922 erano stati riattivati due comandi navali, uno per il Mare del Nord con sede a Wilhelmshaven e dotato della corazzata \"Braunschweig\", di due incrociatori, di sei cacciatorpediniere e di altrettante torpediniere, e uno per il Mar Baltico a Kiel con la \"Hannover\", quattro incrociatori, sei cacciatorpediniere e sei torpediniere; furono inoltre istituiti sette dipartimenti per la Difesa costiera (quattro per la costa del Baltico e tre per quella del Mare del Nord), un ispettorato per l'artiglieria e uno per siluri e mine, delle scuole navali a Kiel e Flensburgo e altre strutture organizzative di supporto. Mentre proseguiva il ripristino delle vecchie pre-dreadnought (le ultime rientrarono in servizio alla met\u00e0 degli anni 1920), nel 1921 Behncke avvi\u00f2 la progettazione di una prima unit\u00e0 di nuova costruzione che prendesse il posto dell'anziano incrociatore \"Niobe\", il quale aveva ormai superato il limite dei 20 anni d'et\u00e0 (era stato varato nel 1899): l'incrociatore leggero \"Emden\" fu quindi impostato a Wilhelmshaven l'8 dicembre 1921, ma l'opposizione della commissione di controllo alleata imped\u00ec di adottare soluzioni particolarmente innovative sulla nuova unit\u00e0, obbligando i progettisti tedeschi a basarsi su un vecchio progetto risalente agli ultimi anni della prima guerra mondiale; la grave crisi economica in cui si dibatteva la Germania ritard\u00f2 il completamento dei lavori della nave fino all'ottobre del 1925, quando infine entr\u00f2 pienamente in servizio.\nPer l'addestramento venne acquisita nel 1922 la \"Niobe\", una nave a vela sequestrata durante la prima guerra mondiale e riattata per ospitare i cadetti dell'Accademia Navale; questa misura di emergenza si rese necessaria per supplire alla carenza di navi scuola, cedute agli Alleati in conto riparazioni dei danni di guerra. La nave per\u00f2 affond\u00f2 nel luglio 1932 in una tempesta nel mar Baltico perch\u00e9 vennero trascurate delle misure di sicurezza, come lasciare aperti i portelli degli obl\u00f2 a causa del caldo, e la sua struttura non era fatta per contrastare un ribaltamento a causa di una compartimentazione inadeguata; in seguito all'incidente, nuove tecniche di progettazione vennero concepite e il risultato furono navi pi\u00f9 sicure come la classe di navi scuola Gorch Fock.\nOltre a curare il ripristino della flotta, Behncke si preoccup\u00f2 anche di tracciare per questa un indirizzo strategico e di sviluppo ben preciso. Scartata anche solo l'idea di un confronto con il Regno Unito, impossibile da sostenere, la Reichsmarine si prepar\u00f2 a un conflitto localizzato principalmente nel Baltico contro la Polonia, anche per via delle contese tra questa e la Germania circa la questione del Corridoio di Danzica: fu preso in considerazione sia un confronto con i soli polacchi, verso cui la Reichsmarine aveva un notevole vantaggio quantitativo e qualitativo viste le poche e vecchie unit\u00e0 in servizio con la Marynarka Wojenna, sia un intervento a loro favore della Francia con l'invio da parte di questa di una squadra navale nel Baltico, prevedendo quindi il concentramento della flotta a Kiel per bloccare gli accessi al bacino. Proprio la concessione del Corridoio di Danzica alla Polonia da parte del trattato di Versailles si rivel\u00f2 un altro punto a favore della Reichsmarine: la Marina era in forte competizione con l'Esercito per la ripartizione dei pochi fondi che la crisi economica lasciava disponibili per le forze armate, e la necessit\u00e0 di mantenere i collegamenti marini con l'isolata Prussia orientale gioc\u00f2 a favore del mantenimento di una forza navale efficiente.\nProgetti leciti e illeciti.\nIl 1\u00ba ottobre 1924 Behncke si ritir\u00f2 dal servizio attivo venendo rimpiazzato alla direzione del Marineleitung dal viceammiraglio Hans Zenker, gi\u00e0 ispettore dell'artiglieria. Zenker port\u00f2 avanti i programmi di modernizzazione della flotta tedesca, beneficiando anche della ripresa economica della Germania sotto il governo dei cancellieri Gustav Stresemann e Wilhelm Marx: nel maggio 1925 fu impostata la prima unit\u00e0 della classe M\u00f6we, una serie di grosse torpediniere d'altura comprendente dodici unit\u00e0 realizzate entro l'agosto 1929 per sostituire i decrepiti cacciatorpediniere dell'epoca della prima guerra mondiale, mentre tra l'aprile e l'agosto 1926 furono messi in cantiere i tre nuovi incrociatori leggeri della classe K\u00f6nigsberg, entrati poi in servizio alla fine degli anni 1920. Nella realizzazione di queste unit\u00e0 furono rispettati i limiti qualitativi imposti dal trattato di Versailles, ma abilmente sfruttata la scappatoia offerta dal trattato navale di Washington del 6 febbraio 1922: in materia di costruzioni navali il trattato (di cui la Germania non era parte ma a cui aderirono tutte le principali potenze navali del periodo) basava il calcolo del dislocamento sulla nave \"vuota\", senza considerare il peso di munizioni, carburante, provviste ed equipaggio; una differenza notevole che poteva essere ben sfruttata dai progettisti tedeschi (i K\u00f6nigsberg, ad esempio, avevano un dislocamento di poco pi\u00f9 di tonnellate a vuoto ma di tonnellate con la nave a pieno carico). L'adozione di tecniche costruttive innovative, come la realizzazione dello scafo tramite saldatura invece che per rivettatura o chiodatura, consent\u00ec poi un ulteriore risparmio di peso; la tecnica di saldatura, che divenne da allora uno standard costruttivo, velocizz\u00f2 anche notevolmente i tempi di realizzazione delle navi, fatto che trov\u00f2 la sua massima applicazione in termini di ottimizzazione delle risorse nella costruzione delle navi Liberty anche se rendeva lo scafo meno elastico.\nContemporaneamente, la Reichsmarine persegu\u00ec il suo potenziamento anche tramite operazioni meno rispettose delle clausole di Versailles. Sotto la direzione del generale Hans von Seeckt, fin dai primi anni 1920 la Reichswer avvi\u00f2 svariati programmi segreti per potenziare le proprie capacit\u00e0 militari a discapito dei vincoli imposti da Versailles, ammassando armi, addestrando personale e svolgendo ricerche in settori vietati anche grazie all'inefficace vigilanza delle commissioni di controllo alleate; se la Marina non poteva occultare agli occhi degli anglo-francesi la costruzione di grosse unit\u00e0 da guerra, ci\u00f2 nonostante port\u00f2 avanti una serie di attivit\u00e0 \"illegali\" tramite lo stanziamento di appositi fondi neri non iscritti nel suo bilancio ufficiale. Nel luglio 1922 la Reichsmarine finanzi\u00f2 segretamente la fondazione della Ingenieurskantoor voor Scheepsbouw (IvS), una societ\u00e0 con sede a L'Aia nei Paesi Bassi comprendente tecnici e specialisti provenienti dai principali costruttori navali tedeschi: ufficialmente impegnata nella progettazione e costruzione di sommergibili per nazioni estere come Turchia e Finlandia, la IvS fu determinante nel mantenere il patrimonio di conoscenze relative alla realizzazione di unit\u00e0 subacquee accumulato dalla Germania durante la prima guerra mondiale, proseguendo lo sviluppo tecnologico e accumulando componenti essenziali. Il primo progetto fu quello della \"Klasse IA Hochsee-Tauchboot\" (sottomarino d'altura Classe IA) del 1934.\nZenker prosegu\u00ec i programmi illegali avviati dal suo predecessore: furono avviati corsi segreti per l'addestramento degli ufficiali della Reichsmarine in settori vietati, primo tra tutti quello della guerra subacquea, nonch\u00e9 per lo studio di nuove tattiche di combattimento navale; furono portati avanti progetti di nuovi armamenti, come lo sviluppo di una nuova mina navale ad attivazione magnetica, nonch\u00e9 studi in materia di aviazione navale dietro il paravento della sezione idrovolanti della compagnia aerea nazionale. Le industrie tedesche proseguirono lo sviluppo dei sistemi di puntamento dell'artiglieria e degli strumenti di calcolo del tiro, un settore in cui la Germania era all'avanguardia, nonch\u00e9 nuovi cannoni pesanti e nuove tecniche siderurgiche in materia di corazze per navi da guerra.\nLe corazzate tascabili.\nGli sviluppi tecnologici portati avanti in maniera pi\u00f9 o meno lecita dalla Germania si rivelarono importanti in una questione sollevata fin dal 1923, ovvero il rimpiazzo delle obsolete corazzate pre-dreadnought con unit\u00e0 di nuova costruzione. Il dislocamento massimo di tonnellate concesso dal trattato di Versailles per tale tipo di unit\u00e0 rappresentava un grosso ostacolo, visto che esso si addiceva pi\u00f9 a un incrociatore che a vere e proprie navi da battaglia, ma le nuove tecniche costruttive e i nuovi materiali consentivano di immaginare progetti ambiziosi. Il rimpiazzo delle corazzate fin\u00ec per coinvolgere anche problemi di strategia generale, relativi al modo in cui la Marina tedesca voleva proseguire il proprio sviluppo, e al comando della Reichsmarine furono prospettati due diversi tipi di navi: in primo luogo un grosso monitore corazzato, bene armato ma fondamentalmente destinato solo a un ruolo difensivo delle acque costiere tedesche, in secondo luogo un'unit\u00e0 ibrida tra l'incrociatore e la corazzata, molto veloce ma anche bene armata e protetta, che potesse svolgere un ruolo molto pi\u00f9 offensivo di caccia al traffico navale nemico in mare aperto.\nGi\u00e0 dal 1926 l'ammiraglio Zenker decise di puntare su questo secondo tipo di unit\u00e0, ma non pot\u00e9 portare a termine i suoi piani. Nel 1927 una commissione d'inchiesta del parlamento tedesco, promossa dai partiti pi\u00f9 antimilitaristi, port\u00f2 alla scoperta del sistema di fondi neri della Reichsmarine sostenuto dal capitano di corvetta Walter Lohmann, un importante collaboratore di Zenker. Lo scandalo obblig\u00f2 alle dimissioni sia Lohmann sia il ministro della Difesa Otto Ge\u00dfler, rimpiazzato dal pi\u00f9 legalitario generale Wilhelm Groener: questi si impegn\u00f2 a fondo perch\u00e9 la Reichswehr abbandonasse i programmi pi\u00f9 apertamente illegali fino ad allora condotti e cessasse la gestione dei suoi abbondanti fondi neri (arrivati ad ammontare a sei miliardi di marchi nel solo 1928); il nuovo corso inaugurato da Groener e gli effetti a lungo termine dello scandalo Lohmann obbligarono infine Zenker a rassegnare le sue dimissioni, venendo sostituito alla guida del Marineleitung dall'ammiraglio Erich Raeder il 1\u00ba ottobre 1928.\nQuando Raeder assunse la direzione della Marina, il dibattito in merito alle nuove corazzate tedesche era in pieno svolgimento: in parlamento era forte l'opposizione dei partiti socialdemocratico e comunista, ostili a dirottare risorse economiche in un progetto per un'arma dalle caratteristiche prettamente offensive, ma la loro posizione usc\u00ec indebolita dalle elezioni del maggio 1928 e il progetto fu infine approvato nel novembre seguente. La prima unit\u00e0 della classe, la \"Deutschland\", fu impostata il 5 febbraio 1929 per essere infine completata il 1\u00ba aprile 1931; altre due unit\u00e0, la \"Admiral Scheer\" e la \"Admiral Graf Spee\", furono messe in cantiere rispettivamente il 25 giugno 1931 e il 1\u00ba ottobre 1932, dopo nuove accese discussioni tra le forze politiche. Le \"corazzate tascabili\" della classe Deutschland erano innovative sotto vari aspetti: l'adozione di varie tecniche costruttive, come lo scafo realizzato per saldatura e la corazzatura in acciaio a basso contenuto di nichelio, consentirono di risparmiare peso rimanendo nel limite delle tonnellate con la nave vuota (sforandolo per\u00f2 di pi\u00f9 di tonnellate a pieno carico) e al tempo stesso di dotare l'unit\u00e0 di una buona protezione balistica; l'armamento principale fu parimenti rispettoso dei limiti di Versailles, basato come era su sei cannoni da 280\u00a0mm, risultando per\u00f2 superiore a quello degli incrociatori di pari dimensioni che per effetto del trattato di Washington non potevano imbarcare cannoni di calibro superiore ai 203\u00a0mm. Con una scelta radicale per l'epoca, l'apparato propulsivo fu basato interamente su motori diesel che, oltre a garantire l'elevata autonomia di miglia nautiche alla velocit\u00e0 di crociera di 20 nodi (molto utile in quanto la Germania non possedeva basi navali al di fuori del suo territorio nazionale), consentiva alle unit\u00e0 di toccare una velocit\u00e0 massima di 28 nodi; come risultato, le Deutschland risultavano meglio armate delle navi pi\u00f9 veloci di loro e pi\u00f9 veloci delle navi meglio armate di loro.\nCercando di accodarsi alla tendenza di molte nazioni a dotarsi di quello che veniva definito \"Washington Treaty Cruiser Killer\" (un \"distruttore degli incrociatori\" conformi ai dettami del trattato di Washington), anche Zenker fece progettare un modello di incrociatore da battaglia che doveva essere dotato di cannoni da 305\u00a0mm invece dei 203\u00a0mm permessi dal trattato di Versailles e un adeguato tonnellaggio, intorno alle tonnellate; era una concessione che sperava di poter negoziare visto che la Germania, col patto di Locarno del 1925, era rientrata nel consesso della diplomazia mondiale. Oltre agli 8 cannoni da 305\u00a0mm e a nove cannoni da 150\u00a0mm, questo incrociatore doveva essere spinto da turbine, che gli avrebbero dato una minore autonomia ma una velocit\u00e0 di 34 nodi; questa richiesta di negoziazione per\u00f2 non fu neanche proposta dai diplomatici tedeschi e il progetto rimase nei cassetti.\nLa nascita della Kriegsmarine.\nEstraneo al caso Lohmann e in buoni rapporti con il nuovo cancelliere Kurt von Schleicher, Raeder pot\u00e9 continuare lo sviluppo della Reichsmarine rimanendo sostanzialmente nel solco tracciato dall'amministrazione dell'ammiraglio Zenker. Oltre a proseguire la costruzione delle due corazzate tascabili gi\u00e0 impostate (il cui completamento si sarebbe avuto rispettivamente nel novembre 1934 e nel gennaio 1936), Raeder dett\u00f2 un piano quinquennale per il periodo 1931-1936 che avrebbe dovuto portare al completo rinnovo della flotta autorizzata da Versailles (otto corazzate, otto incrociatori e sedici cacciatorpediniere): il 28 aprile 1929 fu impostata la prima unit\u00e0 di una nuova classe di incrociatori leggeri, la classe Leipzig, mentre nell'ottobre del 1934 fu messa in cantiere una nuova classe di cacciatorpediniere, la Zerst\u00f6rer 1934. Contemporaneamente, furono portati avanti anche programmi pi\u00f9 \"illegali\": il sommergibile \"Vesikko\", costruito tra il 1931 e il 1933 dalla IvS ufficialmente per conto della Finlandia, fu in realt\u00e0 segretamente impegnato in attivit\u00e0 addestrative per gli ufficiali tedeschi con la piena connivenza delle autorit\u00e0 di Helsinki; nel luglio 1933 la Reichsmarine istitu\u00ec a Kiel una \"Scuola per la difesa anti-sommergibile\" (\"Unterseebootsabwehrschule\"), che a dispetto del nome era in realt\u00e0 destinata alla formazione degli equipaggi dei sommergibili stessi, e la IvS inizi\u00f2 a produrre parti prefabbricate per l'assemblaggio rapido di una serie di piccoli sommergibili costieri (la futura classe U-Boot Tipo II) basati sul progetto del \"Vesikko\", con la previsione di 16 battelli pronti per il montaggio entro il 1938.\nIl clima politico tedesco era per\u00f2 in rapido cambiamento. Il 28 gennaio 1933 l'anziano presidente Paul von Hindenburg sostitu\u00ec von Schleicher, ormai privo di appoggio dai partiti ultraconservatori, con l'astro nascente della politica tedesca, il segretario del Partito Nazionalsocialista Tedesco dei Lavoratori Adolf Hitler; una volta al potere, Hitler lavor\u00f2 rapidamente per consolidare la sua posizione: approfittando dell'incendio del Reichstag del 27 febbraio 1933, Hitler fece approvare un apposito decreto per sospendere vari articoli della costituzione e mettere fuori gioco i partiti dell'opposizione di sinistra proprio in vista di una nuova tornata elettorale che, nel marzo seguente, vide la schiacciante vittoria del Partito Nazionalsocialista; il 24 marzo 1933 il Decreto dei pieni poteri accentr\u00f2 il potere legislativo nelle mani del gabinetto di Hitler il quale, dopo aver eliminato gli ultimi scampoli di opposizione interna nel corso della \"notte dei lunghi coltelli\", alla morte di Hindenburg il 2 agosto 1934 riun\u00ec le cariche di presidente e cancelliere assumendo l'incarico di F\u00fchrer und Reichskanzler (\"Guida e Cancelliere del Reich\").\nHitler era fermamente ostile all'assetto di poteri dettato in Europa dal trattato di Versailles, ma vista l'impreparazione della Germania a una guerra su ampia scala decise di agire inizialmente per vie diplomatiche, mostrando un atteggiamento conciliante: pur autorizzando la Reichsmarine a proseguire i suoi studi sui sommergibili e a progettare una versione potenziata delle Deutschland che violava ampiamente i limiti di dislocamento previsti da Versailles (progetto evoluto poi in quello delle due unit\u00e0 della classe Scharnhorst), Hitler cerc\u00f2 apertamente un riconoscimento ufficiale dei progetti di riarmo tedeschi da parte delle grandi potenze. Il 16 marzo 1935 Hitler annunci\u00f2 ufficialmente il rigetto da parte della Germania delle limitazioni imposte dal trattato di Versailles in materia di armamenti e la reintroduzione della leva militare obbligatoria, ma al tempo stesso mantenne aperto un canale di trattativa con il Regno Unito che port\u00f2 il 18 giugno seguente alla stipula di un accordo navale anglo-tedesco: legalizzando in pratica la violazione del trattato di Versailles, l'accordo consentiva alla Germania di costruire navi da guerra per un tonnellaggio complessivo pari al 35% di quello della flotta britannica (il 45% per quanto riguardava i sommergibili), riconoscendo quindi alla Reichsmarine un limite di 425\u00a0865 ton di naviglio in luogo delle 144\u00a0000 ton autorizzate da Versailles.\nSenza pi\u00f9 alcun vincolo, lo sviluppo della Marina tedesca pot\u00e9 proseguire indisturbato. Il 1\u00ba giugno 1935, nell'ambito della riorganizzazione delle forze armate tedesche (Wehrmacht), la vecchia Reichsmarine assunse la nuova denominazione di Kriegsmarine (\"Marina da guerra\"), avviando subito ampi programmi per il suo potenziamento.\nUnit\u00e0.\nUnit\u00e0 in servizio con la Reichsmarine.\nLa bandiera.\nIl corpo ufficiali della Reichsmarine rimase sempre molto legato alle tradizioni della precedente Kaiserliche Marine, una questione riflettuta anche dalle discussioni circa l'adozione di una nuova bandiera di guerra per la Marina tedesca. Al momento della creazione della Reichsmarine il 6 marzo 1919, la bandiera in uso rimase provvisoriamente la vecchia insegna navale imperiale (Reichskriegsflagge) nel suo disegno adottato dal 1903: una croce scandinava nera sfrangiata di bianco su campo bianco, con al centro un disco bianco contenente la raffigurazione dell'aquila prussiana e nel cantone in alto a sinistra il tricolore imperiale a bande orizzontali nera-bianca-rossa con al centro una Croce di Ferro nera.\nIl 27 settembre 1919 un decreto del ministro della Difesa Gustav Noske impose l'adozione di una nuova insegna navale: strettamente basata sulla precedente, differiva solo per la sostituzione dell'aquila prussiana con la nuova \"aquila repubblicana\" e della bandiera imperiale nel cantone con il nuovo tricolore repubblicano a strisce orizzontali nera-rossa-gialla, sempre con al centro una croce di ferro nera; la disposizione di Noske rimase per\u00f2 di fatto lettera morta e la nuova insegna ufficiale non entr\u00f2 in pratica mai in uso: i vertici della Marina, primo tra tutti l'ammiraglio von Trotha, si rivelarono ostili all'adozione dei nuovi simboli repubblicani come del resto i partiti conservatori di destra, e il Freikorps del capitano Ehrhardt continu\u00f2 a impiegare la Reichskriegsflagge imperiale al posto della bandiera nazionale . Il disegno dell'insegna navale repubblicana fu soggetto a varie modifiche: un regolamento sulle bandiere per tutti i ministeri della repubblica datato 14 settembre 1920 present\u00f2 un nuovo disegno dell'aquila centrale, opera dell'artista Karl Schmidt-Rottluff, che tuttavia ottenne solo un forte rifiuto, mentre una bozza di regolamento sulla bandiera del 19 ottobre 1920 propose l'abolizione dello stemma centrale e una diversa proporzione della croce scandinava, rimanendo comunque anch'esso senza attuazione pratica.\nDopo una estesa riprogettazione, una nuova insegna navale fu proposta con il regolamento sulle bandiere nazionali dell'11 aprile 1921 trovando infine l'approvazione dei vertici della Reichsmarine: l'insegna era in pratica una riedizione della bandiera di bompresso della Kaiserlche Marine, ovvero il tricolore imperiale a bande orizzontali nera-bianca-rossa con al centro una croce di ferro nera, ma con l'aggiunta nell'angolo in alto a sinistra di una miniatura del tricolore repubblicano nero-rosso-giallo; l'insegna della marina mercantile era identica ma senza la croce di ferro, mentre la nuova bandiera di bompresso era uguale all'insegna navale ma con la croce di ferro e la miniatura della bandiera repubblicana di maggiori dimensioni. La nuova insegna entr\u00f2 quindi ufficialmente in uso il 1\u00ba gennaio 1922.\nNel corso degli anni 1920 si susseguirono svariate proposte di modifica della bandiera nazionale, sempre legate alla contesa tra i partiti repubblicani e quelli conservatori fedeli alla tradizione imperiale; varie proposte non ufficiali di modifica furono avanzate anche per l'insegna navale: gli araldisti e vessillologi Ottfried Neubecker ed Erich Wolf proposero nel 1926 un tricolore a strisce orizzontali nera-gialla-rossa con al centro una croce di ferro nera, l'araldista Manfred Eimer propose nello stesso anno un'insegna completamente bianca con al centro una croce di ferro nera sovraimpressa da uno scudo giallo contenente l'aquila repubblicana, mentre una nuova proposta di Neubecker, chiaramente ispirata alle insegne navali di Norvegia e Svezia, prevedeva una bandiera a coda di rondine o \"a gagliardetto\" consistente in una croce scandinava rossa bordata di giallo su campo nero. L'unica modifica ufficiale si ebbe con un decreto del 14 marzo 1933, dopo l'avvento al potere di Hitler: la miniatura del tricolore repubblicano fu rimossa e la croce di ferro centrale ingrandita e spostata leggermente verso la parte dell'asta. Questa rimase l'insegna della Reichsmarine fino alla sua trasformazione in Kriegsmarine nel 1935."}
{"id": "2272485", "revid": "38120", "url": "https://it.wikipedia.org/wiki?curid=2272485", "title": "Sentenze", "text": ""}
{"id": "2272489", "revid": "1543377", "url": "https://it.wikipedia.org/wiki?curid=2272489", "title": "Sulaymaniyya", "text": "Sulaymaniyya o Sil\u00eaman\u00ee (; ), chiamata anche Slemani, \u00e8 una citt\u00e0 dell'Iraq, capoluogo dell'omonimo governatorato, parte del Kurdistan iracheno, non lontana dal confine con l'Iran. La citt\u00e0 \u00e8 circondata dalla catena montuosa di Azmer, Goyija e Qaiwan a nordest, dal Monte Baranan a sud e le colline Tasluja ad ovest. La citt\u00e0 ha un clima semi arido, con estati molto calde e secche e inverni freddi e umidi.\nFu fondata nel 1784 da un principe curdo, Ibrahim Pasci\u00e0 Baban, che ne fece la capitale del suo principato (1784-1850). Sin dalla sua fondazione,Sulaymaniyya \u00e8 stato un centro di aggregazioni di grandi personalit\u00e0, tra poeti, scrittori, storici, politici, intellettuali e cantanti, fra cui spiccano il poeta e studioso Nal\u00ee, il poeta Mahwi, e lo scrittore e giornalsita Piramerd.\nConta 807.614 abitanti. \u00c8 situata a 35\u00b0 33\u2032 0\u2033 N, 45\u00b0 25\u2032 0\u2033 E.\nNel 1990 fu occupata da Nawshirwan Mustafa e da allora \u00e8 controllata dalla Unione Patriottica del Kurdistan.\nStoria.\nLa regione di Sulaymaniyya, prima della sua fondazione, era conosciuta con il nome di Zamwa. La capitale del principato curdo di Baban (1649 - 1850), all'epoca era un territorio chiamato \"Qela\u00e7iwalan\". Al tempo della dominazione Baban sulla regione, era in corso un grande conflitto fra la dinastia safavide e l'Impero ottomano. Qela\u00e7iwalan divenne il terreno di scontro fra i due rivali.\nData l'importanza strategica del territorio, che si trovava profondamente all'interno delle terre safavidi, c'era la preoccupazione che Qela\u00e7iwalan sarebbe stata attaccata e conquistata se i Baban non avessero fornito supporto militare ai Safavidi, poich\u00e9 sia il sultano Mahmud II che Nader Shah stavano cercando di ottenere il supporto dei diversi emirati curdi. Questa situazione costrinse Mahmud Pasci\u00e0 Baban nel 1781 a pensare di trasferire il centro del proprio emirato in un luogo pi\u00f9 sicuro. Scelse quindi Melkend\u00ee, all'epoca un villaggio, per costruire un discreto numero di \"Serahs\" per le proprie unit\u00e0 militari e politiche.\nNel 1783, Ibrahim Pasci\u00e0 Baban divenne sovrano dell'emirato, e cominci\u00f2 la costruzione di una nuova citt\u00e0 che sarebbe diventata la capitale dell'Emirato di Baban. Un anno dopo fu terminata la costruzione di alcuni \"Qeyser\u00ees\" (palazzi usati per il commercio) e bazaar, che servivano anche come bagni pubblici. Ibrahim Pasci\u00e0 quindi invit\u00f2 la gente dei villaggi e degli emirati vicini a trasferirsi nella citt\u00e0 appena fondata. In breve tempo, Melkend\u00ee, che doveva essere la citt\u00e0, divenne solo uno dei suoi quartieri, cos\u00ec come lo \u00e8 oggi. La citt\u00e0 fu quindi rinominata Sulaymaniyya, in onore di Sulaiman Baba, il primo principe Baban ad aver ottenuto il controllo della provincia di Shahrizor e la sua capitale, Kirkuk. Quasi un secolo prima infatti, Sulaiman aveva invaso l'Iran, sconfiggendo le forze difensive nel principato di Ardalan nel 1694. Il sultano ottomano Mustafa II, come ricompensa gli assegn\u00f2 il governo del distretto di Baban, che includeva la citt\u00e0 di Kirkuk.\nNei primi anni dell'Ottocento, rifugiati provenienti da Ardalan si spostarono a Sulaymaniyah. Fra essi, c'era anche Mastura Ardalan, la moglie di Khasraw Khani Ardalan, re del regno. Ardalan scrisse un libro sulla storia dei curdi in Persia, e fu sepolto in citt\u00e0 alla sua morte, avvenuta nel 1848.\nNel frattempo, i Baban scomparvero dalla scena, e il vuoto di potere fu riempito dagli sceicchi curdi Barzanji, mentre gli sceicchi di Barzan presero il controllo del principato di Hakari-Bahdinan. Fino ai primi anni del XX secolo, l'antica famiglia sceicca dei Barzanji, guidata dallo sceicco Mahmud, divenne la famiglia pi\u00f9 importante della citt\u00e0.\nEt\u00e0 contemporanea.\nDopo la prima guerra mondiale, e il conseguente collasso dell'impero ottomano, l'amministrazione ottomana sulla citt\u00e0 termin\u00f2 ufficialmente, lasciando lo sceicco Mahmud a capo della citt\u00e0 e delle campagne vicine. Nell'autunno del 1918, il \"mutasariff\" (commissario) ottomano e la sua guarnigione si arresero a Mahmud, segnando di fatto la fine dell'amministrazione ottomana nella regione. Poco dopo, lo sceicco invi\u00f2 lettere alle autorit\u00e0 inglesi a Baghdad, chiedendo che anche i curdi fossero riconosciuti come un popolo liberato dal dominio ottomano. Gli inglesi, notando il carisma e le capacit\u00e0 amministrative dello sceicco, e avendo esperienza del controllo indiretto dei territori, padroneggiato in India, acconsentirono alle sue richieste. Il maggiore Noel, inviato dalle autorit\u00e0 inglesi per trattare i rapporti fra le forze d'occupazione britanniche e la realt\u00e0 curda, arriv\u00f2 in citt\u00e0 nel novembre del 1918, e fu accolto festosamente. Il militare si mise subito in azione per far s\u00ec che il nuovo sistema amministrativo fosse subito operativo. Mahmud fu quindi nominato governatore del distretto di Sulaymaniyya e messo a capo della neonata Federazione Curda del Sud. I capi trib\u00f9 furono incaricati del governo delle proprie trib\u00f9 ed erano responsabili di fronte a Mahmud.\nMahmud fu per\u00f2 persuaso che era suo diritto essere a capo di uno stato curdo indipendente; nel 1919 si ribell\u00f2 agli inglesi, imprigionando i funzionari inglesi e facendo di Sulaymaniyya la propria capitale amministrativa. Gli inglesi soppressero rapidamente la ribellione nel giugno dello stesso anno, ed esiliarono Mahmud in India nel 1921. Il maggiore E.B. Boane fu messo a capo della citt\u00e0 e del distretto. Il maggiore, pur governando con il pugno di ferro, era favorevole ai curdi e alla causa del Kurdistan. Durante il suo incarico, la citt\u00e0 conobbe un periodo di prosperit\u00e0. Il militare incoraggi\u00f2 l'agricoltura e la coltivazione del tabacco, proteggendo le classi sociali pi\u00f9 povere, e ricostruendo parti della citt\u00e0 distrutte dai turchi. Riconoscendo il carattere curdo della citt\u00e0, aiut\u00f2 la popolazione a conservare la tradizione e rafforzarla. Nelle scuole veniva insegnato in curdo, e non in arabo o turco. La cultura e la lingua curda furono promosse, tramite la fondazione del primo giornale curdo della regione e l'obbligo di vestire secondo gli abiti tradizionali curdi. Questo atteggiamento permise di raggiungere un grado di autonomia locale non presente in altre regioni, e di trasformare la citt\u00e0 in un centro di riferimento culturale e politico per l'intero Kurdistan iracheno.\nNel 1922, le ribellioni fomentate dai turchi lungo tutta la regione del Kurdistan iracheno, costrinsero le autorit\u00e0 britanniche a reinsediare Mahmud a capo del distretto. Non ci volle molto perch\u00e9 l'uomo ricominci\u00f2 a manifestare le sue idee indipendentiste, proclamandosi re di tutti i curdi iracheni. Dal 1922 al 1924, Sulaymaniyya fu designata capitale del Regno del Kurdistan, uno stato non riconosciuto che fu poi nuovamente represso dagli inglesi nel 1924. Tuttavia, al tempo dell'occupazione, Sulaymaniyya aveva sviluppato una chiara identit\u00e0 curda, in netto contrasto con la dominazione arabo-irachena e del tutto ostile a qualsiasi tentativo di integrazione sotto il governo iracheno. La fiera difesa della propria identit\u00e0 curda port\u00f2 anche numerosi intellettuali favorevoli alla causa del popolo curdo a rientrare nella citt\u00e0, per poter continuare le proprie attivit\u00e0 culturali e politiche.\nNel gennaio 1926 la Societ\u00e0 delle Nazioni confer\u00ec agli inglesi un mandato sopra il territorio iracheno, prevedendo diritti speciali per i curdi. Nel 1930-1931, lo sceicco Mahmud fece il suo ultimo tentativo infruttuoso di liberare il Kurdistan, si ritir\u00f2 sulle montagne e in seguito firm\u00f2 un accordo di pace con il governo iracheno e si stabil\u00ec nel nuovo Iraq nel 1932. Negli anni Cinquanta, dopo la nascita di Israele, i residenti ebrei della citt\u00e0 migrarono verso il nuovo Stato.\nIl 23 aprile 1982, nel pieno della guerra Iraq-Iran, nella citt\u00e0 scoppi\u00f2 una manifestazione contro gli arresti e le torture di alcuni giovani, accusati di pianificare una rivolta contro il regime arabo baathista. Dal 1986, anno di arrivo dei primi prigionieri politici del regime di Saddam Hussein, sino alla liberazione da parte dei peshmerga curdi il 9 marzo 1991, la citt\u00e0 ospit\u00f2 la Amna Suraka o \"prigione rossa\". L'edificio fungeva da quartier generale della divisione settentrionale del Mukhabarat, agenzia di intelligence segreta dell'Iraq. Il Mukharbarat era usato come luogo per la tortura e la detenzione della popolazione curda irachena contraria al governo. Nel 1991, a seguito di una serie di rivolte in Iraq, la citt\u00e0 fu occupata dai peshmerga e la prigione liberata. Oggi ospita un museo sulla storia della repressione del popolo curdo.\nSociet\u00e0.\nEvoluzione demografica.\nNel 1820, dopo soli 26 anni dalla sua fondazione, un uomo inglese di nome Rech visit\u00f2 la citt\u00e0, e stim\u00f2 che contasse circa 10.000 abitanti, divise in 2.144 famiglie, delle quali 2000 erano musulmane, 130 ebree e 14 cristiane. Documenti ottomani del 1907 suggeriscono che all'epoca vi erano 8.702 residenti musulmani e 360 di altre religioni. Il primo giornale curdo della citt\u00e0, il \"Peshkawtin,\" stim\u00f2 che la popolazione fosse intorno alle 10.000 persone.\nSecondo i dati pi\u00f9 recenti del governo iracheno, nel 1947 la citt\u00e0 contava 23.475 abitanti, cresciuti a 548.747 nel 1998 e a 656.000 nel 2015.\nEducazione.\nL'istruzione pubblica \u00e8 gratuita dalla scuola elementare sino alla laurea.\nUniversit\u00e0.\nLa nuova Universit\u00e0 di Sulaymaniyah \u00e8 stata fondata nel 1991, insegnando in curdo, inglese e arabo. Una seconda, nuova universit\u00e0 \u00e8 la Sulaimani Polytechnic University, fondata nel 2012, con insegnamenti in curdo, inglese e arabo. La Qaiwan International University (QIU) \u00e8 stata fondata nella citt\u00e0 di Sulaymaniyah nel 2018. Questa universit\u00e0 \u00e8 in franchising con la Universiti Teknologi Malaysia (UTM) per gestire diversi programmi accademici. Gli studenti che si iscrivono agli studi accademici presso la QIU ricevono diplomi rilasciati da UTM.\nNel 2007 l'American University of Iraq - Sulaimani, \u00e8 stata una nuova aggiunta alle universit\u00e0 americane in Medio Oriente, galla sua quinta classe nel 2016. L'universit\u00e0 insegna solamente in inglese, con un programma accreditato dagli Stati Uniti in inglese come seconda lingua (ESL).\nLa Komar University of Science and Technology di Sulaymaniyah (KUST) \u00e8 stata istituita e autorizzata dal Ministero dell'Istruzione Superiore e della Ricerca scientifica nel governo della regione del Kurdistan, con la lettera ufficiale n. 17867/7 del 18 ottobre 2009. La KUST \u00e8 un'universit\u00e0 privata governata da un Consiglio di fondazione e gestita da un Consiglio di amministrazione. Il suo campus principale si trova a Sulaymaniyah. KUST ha offerto i suoi primi corsi di insegnamento nel 2010 con un corso estivo di lingua inglese (livelli 1 e 3).\nL'Universit\u00e0 dello sviluppo umano \u00e8 un'altra universit\u00e0 molto rinomata a Sulaymanyah. La University of Human Development (UHD) \u00e8 un'universit\u00e0 privata senza fini di lucro fondata dal professor Dr. Ali Muhealdin Qaradaghi nel 2008 e aperta ufficialmente dal decreto ufficiale n. 19211/3 del 16 dicembre 2008 emesso dal Ministero dell'Istruzione Superiore e della Ricerca scientifica, Governo regionale del Kurdistan.\nCultura.\nSulaymaniyya \u00e8 considerata il centro della cultura curda soran\u00ee in Kurdistan, ed \u00e8 ufficialmente riconosciuta come capitale culturale del Kurdistan del sud. Lo sviluppo della lingua curda soran\u00ee cominci\u00f2 nella citt\u00e0 nei primi anni del XIX secolo, quando molti poeti curdi come Nal\u00ee, Piramerd, Muhamed Amin Zaki, Abdulla Goran, Muhamad Salih Dilan, Ahmad Hardi, Ibrahim Ahmad, Nuri Sheikh Salih Sheikh Ghani Barzinji, Sherko Bekas, and Bachtyar Ali pubblicarono i loro lavori.\nNel 2006, il Movimento Gorran, nacque in citt\u00e0 per sfidare quello il gruppo considera il governo \"corrotto\" e \"nepotista\" curdo. Il movimento ha guadagnato un enorme supporto in citt\u00e0. La citt\u00e0 ha due giornali indipendenti e due giornali politici indipendenti.\nSulaymaniyya \u00e8 l'unica citt\u00e0 nel Kurdistan del sud che celebra regolarmente la Festa della musica. Durante un viaggio in citt\u00e0, un giornalista inglese della BBC ha scritto a proposito dell'unicit\u00e0 della cultura cittadina.\nLa citt\u00e0 \u00e8 nota per la sua societ\u00e0 aperta, relativamente liberale e tollerante rispetto ad altre citt\u00e0 del Kurdistan. Secondo Al-Jazeera, la citt\u00e0 ha una propria Chinatown a seguito dell'attrazione di investimenti stranieri. Circa 500 cinesi risiedono in citt\u00e0 secondo Al Arabiya."}
{"id": "2272496", "revid": "119560076", "url": "https://it.wikipedia.org/wiki?curid=2272496", "title": "King for a Day (Jamiroquai)", "text": "King for a Day \u00e8 una canzone del gruppo funk/acid jazz inglese Jamiroquai, quarto singolo estratto dall'album \"Synkronized\". La canzone \u00e8 stata scritta da Jay Kay, frontman del gruppo, e Toby Smith (al tempo tastierista della band).\nIl video musicale del brano \u00e8 stato diretto da Dawn Shadforth.\nTracce.\nI brani sono parole di Jay Kay e musica di Toby Smith, tranne dove indicato."}
{"id": "2272497", "revid": "110157", "url": "https://it.wikipedia.org/wiki?curid=2272497", "title": "Opere, con l'autografia di un ritratto", "text": "Opere, con l'Autografia d'un ritratto \u00e8 una raccolta di opere di Carmelo Bene edito la prima volta nel 1995 dalla Bompiani (prima edizione Classici in brossura aprile 2002) che comprende:"}
{"id": "2272498", "revid": "339392", "url": "https://it.wikipedia.org/wiki?curid=2272498", "title": "Opere, con l'autobiografia di un ritratto", "text": ""}
{"id": "2272500", "revid": "339392", "url": "https://it.wikipedia.org/wiki?curid=2272500", "title": "Opere con l'autobiografia di un ritratto", "text": ""}
{"id": "2272503", "revid": "2006282", "url": "https://it.wikipedia.org/wiki?curid=2272503", "title": "Pra\u00e7a do Com\u00e9rcio", "text": "La Pra\u00e7a do Com\u00e9rcio (in italiano: Piazza del Commercio) \u00e8 situata nella citt\u00e0 di Lisbona, in Portogallo vicino al fiume Tago. La piazza \u00e8 ancora comunemente conosciuta come \"Terreiro do Pa\u00e7o\" (Piazza del Palazzo), poich\u00e9 qui si ergeva il Palazzo Reale Ribeira finch\u00e9 fu distrutto dal grande Terremoto di Lisbona del 1755. Dopo il terremoto la piazza fu completamente rimodellata come parte della ricostruzione della Baixa ordinata dal Primo Marchese di Pombal.\nStoria.\nAllo sviluppo urbano delle sponde del fiume Tago (le \"Ribeira\") fu dato un forte impulso agli inizi del Cinquecento, quando Re Manuele I del Portogallo costru\u00ec una nuova residenza reale - il Palazzo Ribeira - al lato del fiume e al di fuori della mura cittadine. L'area era gi\u00e0 sviluppata con gli edifici di un porto, le strutture per la costruzione di navi (la \"Ribeira das Naus\"), la Casa da \u00cdndia e altre strutture amministrative che regolavano il commercio tra il Portogallo e altre le altre parti dell'Europa e le sue colonie in Africa, Asia e America.\nIl primo novembre del 1755, durante il regno di Giuseppe I, un grande terremoto seguito da uno tsunami e da un incendio distrusse gran parte di Lisbona, compreso il Palazzo Ribeira e altre costruzioni lungo il fiume. Il Primo Ministro di Re Giuseppe I, il Primo Marchese di Pombal, coordin\u00f2 un'imponente opera di ricostruzione in nome dello spirito illuminato dell'epoca. Il Palazzo Reale non fu ricostruito e alla piazza fu data una disposizione regolare e razionale in linea con i canoni della ricostruzione della nuova Baixa Pombalina.\nLa larga piazza (170x170\u00a0m) di fronte al Palazzo Ribeira, chiamata \"Terreiro do Pa\u00e7o\" (Piazza del Palazzo), fu ricostruita seguendo il disegno simmetrico dell'architetto portoghese Eug\u00e9nio dos Santos. Egli disegn\u00f2 una grande piazza rettangolare a forma di \"U\", aperta verso il fiume Tago. Le costruzioni presentano delle gallerie alle loro basi e le braccia della \"U\" finiscono in due larghe torri, reminiscenza di una torre monumentale di Palazzo Ribeira, ormai distrutto ma ancora vivo nella memoria architettonica della citt\u00e0. Il progetto fu realizzato quasi completamente sebbene alcuni dettagli decorativi furono cambiati e la torre est della piazza e l'Arco di \"rua Augusta\" furono finiti solo nel diciannovesimo secolo.\nLa piazza fu chiamata \"Pra\u00e7a do Com\u00e9rcio\" (Piazza del Commercio), per indicare la sua nuova funzione nell'economia di Lisbona. Le costruzioni simmetricamente disposte nella piazza furono riempite di uffici governativi che regolavano le attivit\u00e0 delle frontiere e del porto. Il principale monumento di tutta la nuova piazza \u00e8 senz'altro la statua equestre di Re Giuseppe I, inaugurata nel 1775 nel centro della piazza. Questa statua in bronzo, la prima statua monumentale dedicata a un Re in Lisbona, fu realizzata da Joaquim Machado de Castro, il pi\u00f9 famoso scultore portoghese dell'epoca.\nAprendosi verso \"rua Augusta\", che collega la \"Pra\u00e7a do Com\u00e9rcio\" con un'altra tradizionale piazza di Lisbona, il Rossio, l'originale progetto di Eug\u00e9nio dos Santos prevedeva un arco trionfale, realizzato solo nel 1875. Questo arco, solitamente chiamato l'Arco da Rua Augusta, fu realizzato da Verissimo da Costa. Tale costruzione \u00e8 arricchita da un orologio e dalle Statue della Gloria, dell'Ingegno e del Valore (tutte opere dello scultore francese Camels) e quelle del famoso eroe Viriato, di Nuno \u00c1lvares Pereira, di Vasco da Gama e naturalmente del Marchese di Pombal.\nIl 1\u00ba febbraio 1908 la piazza fu lo scenario dell'assassinio del penultimo Re del Portogallo, Carlo I. Sulla strada del ritorno dal palazzo di Vila Vi\u00e7osa al palazzo reale di Lisbona la carrozza con Carlo I e la sua famiglia pass\u00f2 attraverso la piazza: mentre la attraversavano alcuni colpi furono sparati da almeno due uomini confusi tra la folla, Alfredo Costa e Manuel Bui\u00e7a. Il Re mor\u00ec immediatamente, il principe ereditario Luigi Filippo fu colpito mortalmente mentre il principe Manuele fu ferito a un braccio. \nGli assassini furono uccisi sul posto dalle guardie del corpo del re e furono riconosciuti come membri del Partito Repubblicano, il quale due anni dopo rovesci\u00f2 la monarchia.\nDal 2007 \u00e8 presente anche una fermata della linea Blu della metropolitana."}
{"id": "2272504", "revid": "1632387", "url": "https://it.wikipedia.org/wiki?curid=2272504", "title": "Industria cartaria", "text": "L'industria cartaria \u00e8 il settore dell'attivit\u00e0 manifatturiera composto dalle cartiere che si occupano della produzione della carta e del cartone quali semilavorati o supporti ad esempio per la stampa o per l'imballaggio. Si differenzia dall'industria della cellulosa e della pasta legno che, a monte, fornisce la materia prima necessaria alla lavorazione dell'industria cartaria e dall'industria cartotecnica e dall'industria dell'imballaggio che sono settori manifatturieri a valle cio\u00e8 che utilizzano i semilavorati delle cartiere.\nDescrizione.\nTipologie di prodotti.\nL'industria cartaria, pur essendo caratterizzata dall'uso di cellulosa o materiali cellulosici come materia prima, pu\u00f2 suddividersi in diverse tipologie a seconda dell'uso finale del prodotto. Spesso una cartiera nasce e muore realizzando un'unica tipologia di prodotto, ma capita anche che per motivi industriali o commerciali una cartiera si riconverta e si dedichi a prodotti cartari nuovi o differenti.\nGrossolanamente si distinguono attivit\u00e0 produttive per:\nIndustrie.\nOltre le gi\u00e0 citate Cartiere Burgo e Reno De Medici, altre importanti industrie italiane del settore sono per esempio le Cartiere Miliani Fabriano, Fedrigoni Group, Lucart, Industria Cartaria Pieretti, Nuove Cartiere Tivoli e Sofidel. \nI principali distretti cartari italiani si trovano in Provincia di Verona, nella zona di Fabriano (Marche), nella Piana di Lucca e nella Valdinievole. In particolare il distretto cartario di Lucca \u00e8 fra i pi\u00f9 attivi nella produzione nazionale di carta tissue e del cartone ondulato.\nInvece nel mondo circa la met\u00e0 dell'intera produzione di carta ha luogo in Cina e negli Stati Uniti. Il resto della produzione avviene essenzialmente in Giappone, Germania, Corea del Sud, Finlandia e Svezia.\nProcesso produttivo.\nLe cartiere sono le aziende che appartengono al settore dell'industria cartaria. In tutte le cartiere vengono eseguite le fasi di preparazione del foglio che si dividono in:\nIn alcune cartiere possono poi avvenire delle fasi di lavorazione del foglio dopo che \u00e8 stato prodotto dalla macchina continua. Tecnicamente queste operazioni che servono a conferire al foglio di carta determinate caratteristiche tecniche o strutturali, appartengono ad una fase di lavorazione successiva che ricade nel settore dell'industria cartotecnica. Tuttavia per motivi sia storici che logistici, molte cartiere, specialmente quelle che producono carta per settore grafico, hanno conservato una o pi\u00f9 delle seguenti fasi:\nPreparazione dell'impasto.\nLa cellulosa, o la carta da riciclare, vengono sfracellate in tine apposite ed unite alle altre materie prime all'interno di tine di mescola. La concentrazione o il secco dell'impasto pu\u00f2 variare fra il 6% e l'1%. L'impasto desiderato \u00e8 quindi mandato alla macchina continua.\nSeparazione della cellulosa dalla lignina.\nPer trasformare il legno in carta, per prima cosa bisogna separare la cellulosa dalla lignina, sostanza presente nella parete cellulare delle piante superiori. Tale sostanza presente nel legno si concentra in netta maggioranza nella lamella mediana (60-90%) e\ndiminuisce costantemente negli strati successivi, raggiungendo la concentrazione\nminore nella parete secondaria. Essa si trova in percentuale leggermente superiore\nnelle gimnosperme piuttosto che nelle angiosperme. La separazione pu\u00f2 avvenire grazie a processi meccanici (macinazione a vapore) oppure chimici (reazioni controllate) ottenendo cos\u00ec una pasta di cellulosa meccanica o chimica (la seconda \u00e8 molto pi\u00f9 cara ma anche inquinante perch\u00e9 composta a base di zolfo).\nLa pasta chimica o di cellulosa.\nIl legno viene privato della corteccia, ridotto in piccoli pezzettini (chiamati \"chips\") e mischiato con dei sali in speciali bollitori (autoclave).Durante la cottura dal legno si separano molti materiali incostanti come la lignina, e rimane quindi la cellulosa quasi pura.\nSe nello stesso stabilimento c'\u00e8 anche la cartiera la cellulosa viene raffinata, lavata, e sbiancata; se invece deve essere spedita bisogna togliere la maggior parte dell'acqua e viene confezionata in quadratoni.\nLa pasta semi-chimica.\nLe paste semi-chimiche sono prodotte partendo da chips di piante latifoglie (faggio e pioppo), e il processo produttivo \u00e8 molto simile a quello per la pasta chimica.\nLa sola differenza \u00e8 che la lignina e le altre sostanze incrostanti non vengono completamente sciolte. La qualit\u00e0 di questo tipo di pasta \u00e8 molto inferiore alla cellulosa pura. Queste paste semi-chimiche vengono utilizzate per la produzione di carta da giornale e da stampa.\nLa pasta ad alta resa.\nLe paste ad alta resa sono prodotte ammorbidendo la lignina, senza separarla.Ammorbiditi e sbiancati, vengono inviati nei raffinatori. Qui vengono disintegrati e raffinati. Dopo un lavaggio finale, le paste sono pronte per essere utilizzate. Le paste ad alta resa sono impiegate per la produzione di quasi tutti i tipi di carte e cartoni.\nLa pasta meccanica.\nSi tratta, anche in questo caso, di una pasta ad alta resa. ottenuta sfibrando il legno esclusivamente per via meccanica.\nSbiancamento.\nLa \"sbianca\" \u00e8 il processo successivo nel ciclo di produzione della carta. Un tempo per quest'operazione veniva utilizzato il cloro (ipoclorito), con inquinamento delle acque di scarico; oggi viene utilizzata acqua ossigenata, recuperando poi le acque di scarico per utilizzarle nel ciclo successivo.\nFeltrazione.\nLa carta \u00e8 una sottile pellicola formata da fibre cellulosiche saldate in un insieme pi\u00f9 o meno sottile ottenuto grazie ad un processo di \"feltrazione\": cio\u00e8 facendo passare attraverso una tela una massa d'acqua ed essiccando successivamente il sottile strato di materiale che non \u00e8 passato attraverso la tela.\nLa miscela di acqua e cellulosa da cui si ottiene la carta viene preparata in appositi contenitori (\"pulper\") dove spesso, per preparare diversi tipi di carta, si mette una quantit\u00e0 di carta da macero liberata dalle impurit\u00e0 e, se il prodotto deve essere carta bianca, viene disinchiostrata (con processi a vapore).\nFabbricazione del foglio.\nL'impasto viene portato alla macchina continua che fabbrica il foglio. Questa macchina si divide in due parti: zona feltrazione, dove l'impasto perde acqua e si forma il foglio umido; zona seccheria, dove il foglio viene asciugato ulteriormente lisciato e arrotolato su una bobina. Una cartiera, in media, al giorno produce 1440\u00a0km di carta (1\u00a0km/minuto).\nL'industria cartotecnica poi utilizza le bobine.\nPubblicazioni internazionali dell'industria cartaria.\nElenco delle principali riviste e periodici dell'industria cartaria che trattino argomenti tecnici o scientifici relativi al processo di produzione o degli aspetti economici. Indicazione del paese di pubblicazione e dei maggiori paesi di diffusione"}
{"id": "2272514", "revid": "1428919", "url": "https://it.wikipedia.org/wiki?curid=2272514", "title": "Coelomycetes", "text": "I Coelomycetes sono un gruppo di funghi imperfetti (Deuteromiceti), insignificanti dal punto di vista tassonomico. Comprendono diverse specie importanti per la patologia delle piante. Si caratterizzano perch\u00e9 le spore asessuate con cui si riproducono (conidi) vengono prodotte all'interno di un corpo fruttifero, che viene detto \"acervulo\" o \"picnidio\".\nGli acervuli vengono prodotti nell'ospite e possono essere:\n\"subcuticulari\", quando si annidano sotto lo strato esterno della pianta (cuticola); \n\"intraepidermici\", quando si trovano dentro lo strato cellulare esterno (epidermide); \n\"subepidermici\", quando si trovano sotto l'epidermide.\nI picnidi sono invece prodotti dallo stesso tessuto del fungo; di solito hanno la forma di un fiasco e presentano una piccola apertura all'apice, detta ostiolo.\nSistematica.\nI Coelomycetes sono suddivisi in due ordini:"}
{"id": "2272523", "revid": "149727", "url": "https://it.wikipedia.org/wiki?curid=2272523", "title": "Stazione di Avigliano", "text": ""}
{"id": "2272541", "revid": "48344", "url": "https://it.wikipedia.org/wiki?curid=2272541", "title": "Freak like Me", "text": ""}
{"id": "2272542", "revid": "984922", "url": "https://it.wikipedia.org/wiki?curid=2272542", "title": "Teodor Regedzi\u0144ski", "text": "Nato in una famiglia di origine tedesca, adott\u00f2 a volte il nome Teodor Reger (Reger era il nome di suo padre). \n\u00c8 noto soprattutto per gli ottimi risultati alle olimpiadi degli scacchi con la squadra della Polonia, che comprendeva Akiba Rubinstein e Savielly Tartakower. \nPartecip\u00f2 alle olimpiadi di Budapest 1928, Folkestone 1933, Stoccolma 1937 e Buenos Aires 1939. \nAlle olimpiadi di Stoccolma 1937 ottenne l'eccellente risultato di +10 \u20131 =2, vincendo la medaglia d'argento individuale in prima riserva. Complessivamente gioc\u00f2 46 partite, con il risultato complessivo di +26 =14 \u20136 (71,7%). Vinse sei medaglie: una d'argento e due di bronzo individuali, e una d'argento e due di bronzo di squadra.\nIn torneo fu secondo a Lodz nel 1912 (dietro a Georg Salwe), primo a Lodz nel 1918 e 1919 (in assenza di Rubinstein e Tartakower), quarto nel campionato polacco del 1927 (vinto da Rubinstein), primo a Kecskem\u00e9t nel 1927. \nAl termine della seconda guerra mondiale fu arrestato dal governo comunista della Polonia perch\u00e9 ritenuto un collaboratore dei nazisti e rinchiuso per quattro anni in un campo di lavoro. Dopo essere stato liberato, nel 1952 vinse ancora il campionato di Lodz."}
{"id": "2272546", "revid": "1417447", "url": "https://it.wikipedia.org/wiki?curid=2272546", "title": "Niente di nuovo sul fronte occidentale (disambigua)", "text": ""}
{"id": "2272548", "revid": "1865216", "url": "https://it.wikipedia.org/wiki?curid=2272548", "title": "Lago Travis", "text": "Il lago Travis \u00e8 un lago artificiale degli Stati Uniti d'America lungo il corso del fiume Colorado del Texas, nel Texas centrale. Si \u00e8 formata in seguito alla costruzione della diga Mansfield (\"Mansfield Dam\") nel 1942, a ovest di Austin, da parte del \"Lower Colorado River Autority\".\nIl bacino misura 105\u00a0km di lunghezza, tra le contee di Travis e Burnet e si estende su una superficie di 77\u00a0km\u00b2."}
{"id": "2272552", "revid": "1543377", "url": "https://it.wikipedia.org/wiki?curid=2272552", "title": "Amborella trichopoda", "text": "Amborella trichopoda \u00e8 una pianta angiosperma endemica della foresta pluviale della Nuova Caledonia, unica specie vivente della famiglia Amborellaceae e dell'ordine Amborellales.\nApparsa sulla terra circa 130 milioni di anni fa, \u00e8 considerata un vero e proprio fossile vivente. Di grande interesse filogenetico, viene ritenuto il taxon basale nell'albero filogenetico delle angiosperme, cio\u00e8 la pi\u00f9 antica di tutte le piante a fiore.\nDescrizione.\n\u00c8 una specie legnosa sempreverde, con una altezza fino a . Le foglie sono alterne, lunghe .\nLa specie \u00e8 dioica ovvero con fiori unisessuali separati su individui differenti.\nI fiori sono portati in infiorescenze terminali composte da 2 a 30 fiori e circondati da brattee.\nAmborella Genome Project.\nIl progetto internazionale Amborella Genome Project intende ricostruire il processo evolutivo che ha portato alle specie presenti attualmente nel nostro pianeta, cio\u00e8 alla biodiversit\u00e0. Scopo dello studio \u00e8 anche quello di verificare la possibilit\u00e0 di migliorare le coltivazioni in agricoltura."}
{"id": "2272557", "revid": "838137", "url": "https://it.wikipedia.org/wiki?curid=2272557", "title": "Andrea Cassone", "text": "Biografia.\nAndrea Cassone nasce a Cannitello, frazione di Villa San Giovanni, il 29 aprile 1929.\nViene ordinato sacerdote il 22 dicembre 1951.\nIl 26 marzo 1992 viene nominato arcivescovo di Rossano-Cariati; il 9 maggio dello stesso anno riceve la consacrazione episcopale da Vittorio Luigi Mondello, arcivescovo di Reggio Calabria-Bova, sua diocesi di appartenenza.\nGuida la chiesa rossanese-cariatese per 14 anni, fino al 6 maggio 2006, quando si dimette per raggiunti limiti di et\u00e0, a 77 anni. Gli succede Santo Marcian\u00f2, anch'egli reggino.\nMuore a Scilla il 12 aprile 2010.\nGenealogia episcopale.\nLa genealogia episcopale \u00e8:"}
{"id": "2272562", "revid": "367445", "url": "https://it.wikipedia.org/wiki?curid=2272562", "title": "Ghiera (meccanica)", "text": "Una ghiera, in meccanica, \u00e8 un anello di fissaggio o di manovra, generalmente fornito di filettatura interna, che si presenta in varie forme, a seconda dell'uso a cui \u00e8 destinata.\nDescrizione.\nLa ghiera di bloccaggio \u00e8 costituita da:\nUso.\nLe ghiere servono per fissare elementi meccanici in modo da aumentarne la sicurezza o per ottenere un determinato livello di precisione/gioco meccanico, come elemento di manovra, d'indicazione o solamente un elemento estetico.\nLa si pu\u00f2 trovare nei mozzi agli alberi, negli elementi calettati, per bloccare in posizione i cuscinetti a sfere, nella componentistica della bicicletta, per bloccare i tiranti dei cavetti dei freni o per regolare il gioco dei cuscinetti a sfere del movimento centrale o della serie sterzo, nei moschettoni a ghiera, negli obiettivi fotografici, nei micrometri, montata sul contorno degli orologi da sub per la verifica del tempo di immersione."}
{"id": "2272566", "revid": "110157", "url": "https://it.wikipedia.org/wiki?curid=2272566", "title": "Stazione di Potenza Santa Maria", "text": "La stazione di Potenza Santa Maria \u00e8 la stazione ferroviaria a servizio dell'omonimo rione della citt\u00e0 di Potenza. La stazione \u00e8 sotto la gestione delle Ferrovie Appulo Lucane\nDati ferroviari.\nLa stazione dispone di un fabbricato viaggiatori, che ospita, la sala d'attesa, la biglietteria e i servizi igienici.\n\u00c8 dotata di due binari passanti utilizzati per il servizio viaggiatori.\nLa stazione si trova in corrispondenza della stazione Superiore di RFI.\nMovimento passeggeri e ferroviario.\nNella stazione fermano tutti i treni per Altamura e Bari, e quelli del servizio metropolitano per Avigliano Citt\u00e0.\nServizi.\nLa stazione dispone di:"}
{"id": "2272570", "revid": "78684301", "url": "https://it.wikipedia.org/wiki?curid=2272570", "title": "Ferrovia Avigliano-Potenza", "text": ""}
{"id": "2272577", "revid": "266222", "url": "https://it.wikipedia.org/wiki?curid=2272577", "title": "William F. Buckley", "text": ""}
{"id": "2272578", "revid": "599013", "url": "https://it.wikipedia.org/wiki?curid=2272578", "title": "Murat Konuk", "text": ""}
{"id": "2272584", "revid": "180559", "url": "https://it.wikipedia.org/wiki?curid=2272584", "title": "Apamea (Babilonia)", "text": "Apamea o Apameia () era un'antica citt\u00e0 della Mesopotamia, o forse due vicine tra loro, menzionata da Stefano di Bisanzio e Plinio, che la collocavano vicino al Tigri, nei pressi della confluenza con il fiume Eufrate; la posizione precisa \u00e8, per\u00f2, ancora incerta, ma quasi sicuramente si trova nel moderno Iraq.\nLocalizzazione.\nStefano di Bisanzio descrive Apamea, collocandola nel territorio di Mesene, circondata dal Tigri. In questo luogo, dove doveva sorgere la citt\u00e0 di Apamea, scorrevano il Tigri a sinistra e il fiume Sellas a destra, circostanza che rendeva pi\u00f9 sicura la citt\u00e0. Plinio, invece, parla del Tigri dicendo che circonda Apamea, definendola una citt\u00e0 di Mesene, situata a 125 miglia da Seleucia, nella pianura chiamata Cauchae; Plinio infatti dice che, quando le acque dei due fiumi si uniscono ancora una volta, il fiume prende il nome di Pasitigris.\nNella descrizione questi sono gli unici punti certi: c'\u00e8 un luogo a ovest di Seleucia chiamato Coche e Seleucia \u00e8 a sud di Baghdad. Risulta, tuttavia, difficile da spiegare il passaggio di Plinio in cui si cerca di determinare il probabile luogo dove dovrebbe sorgere la citt\u00e0 di Apamea.\nNon pu\u00f2 essere Korna, come alcuni suppongono, uno fra tutti Claudio Tolomeo, che reputa la citt\u00e0 dove il Tigri e l'Eufrate si incontrano, ma sia per Stefano di Bisanzio sia per Plinio il sito della citt\u00e0 \u00e8 in un punto dove questi due fiumi sono ancora divisi. Plinio pone Digba a Korna, allo svincolo dei due fiumi, ma indica anche un'altra Apamea in Sittacene.\nJean-Baptiste Bourguignon d'Anville suppone che tale Apamea si trovasse nel punto in cui il Dijeil, attualmente asciutto, si gettava dal Tigri. Il Mesene era allora tra situato tra il Tigri e il Dijeil. Il nome \"Sellas\", che Stefano di Bisanzio d\u00e0 a questo fiume, \u00e8 probabilmente frutto di un'errata traduzione dai suoi scritti. Anche se Plinio colloca nello stesso posto Apamea in entrambi gli estratti che sono stati ritrovati, forse parla di due posti differenti.\nNon contando l'Apamea di Plinio in Sittacene, a quanto pare, c'erano almeno due citt\u00e0 diverse (una descritta da Plinio e Stefano di Bisanzio, l'altra da Claudio Tolomeo), che sembra fossero vicine, che erano la parte superiore e inferiore di un unico gruppo di insediamenti.\nTheodor N\u00f6ldeke sostiene che il dialetto parlato nell'Apamea inferiore (quella descritta da Claudio Tolomeo), probabilmente situata nei pressi di Korna, fosse simile alla lingua mandaica."}
{"id": "2272585", "revid": "122246", "url": "https://it.wikipedia.org/wiki?curid=2272585", "title": "Carla Rossetto", "text": "Gioca nel ruolo di libero.\nCarriera.\nLa carriera di Carla Rossetto inizia nel 2002, in serie B2, tra le file del , squadra della sua citt\u00e0 natale, con cui ottiene la promozione in serie B1 e dove resta a giocare anche nella stagione successiva.\nIngaggiata dal Volley 2002 Forl\u00ec, fa il suo esordio in serie A1 nella stagione 2004-05, dove per\u00f2 viene impiegata come libero di riserva. Un anno dopo, scende di categoria in serie B1 per giocare da titolare nella Pallavolo Reggio Emilia.\nDopo una sola stagione viene ingaggiata dalla Spes Volley Conegliano in serie A2, con cui ottiene la promozione in serie A1 nella stagione 2007-08. Ottiene inoltre il riconoscimento come \"Miglior Ricezione A1\" per la stagione 2009-2010.\nNel gennaio 2012, in seguito al ritiro dal campionato della squadra di Conegliano, passa nella Crema Volley in serie A2. Nella stagione 2012-13 ritorna a Conegliano, nella nuova squadra dell'Imoco Volley."}
{"id": "2272588", "revid": "287204", "url": "https://it.wikipedia.org/wiki?curid=2272588", "title": "Shujaat Husain Khan", "text": "Di notevoli doti vocali, ha anche suonato con il gruppo Ghazal insieme a Kayhan Kalhor. Interprete dello stile \"Gayaki Ang\", esplora nel profondo tutte le sottigliezze della voce umana. \n\u00c8 musicista di settima generazione: suo nonno Ustad Enayat Khan, suo bisnonno Ustad Imdad Khan e il suo bis-bisnonno Ustad Sahebdad Khan, sono stati tutti esponenti di spicco della tradizione Imdadkhani Gharana, che affonda le sue radici a Mymensingh, nell'attuale Bangladesh. \nShujaat ha suonato in numerosi festival musicali in India e nel mondo, in Asia, Africa, Nord America ed Europa. Il suo approccio con il ritmo \u00e8 in gran parte intuitivo e spontaneo, per la sorpresa del pubblico. \u00c8 anche conosciuto per la sua voce eccezionale, che lui usa per cantare repertorio folk, come nell'album \"Lajo Lajo\", o per recitare poesie, come in \"Hazaron Khwaishen\".\nShujaat Khan \u00e8 stato ospite alle celebrazioni per il 50\u00b0 dell'indipendenza indiana nel 2007, suonando alla Carnegie Hall di New York, al Paramount Theater di Seattle, e al Meyers Symphony Theater a Dallas. In un evento del tutto eccezionale, ha anche suonato alla Sala delle Assemblee delle Nazioni Unite a Ginevra. \nAltre apparizioni memorabili furono quella alla Royal Albert Hall di Londra, alla Royce Hall di Los Angeles e alla Congress Hall a Berlino. Nell'estate del 1999 fu il solista cui fu affiancata la \"Edmonton Symphony Orchestra\". Le sue collaborazioni in molti generi musicali sono divenute capisaldi della musica contemporanea, come ben evidenziato dall'enorme successo che ebbe il suo gruppo indo-persiano \"Ghazal Ensemble\". Nel 2005 il loro album \"Rain\" ha ricevuto una nomination al Grammy Award. \nNel gennaio del 2000 il \"Boston Herald\" lo ha inserito nella lista dei 25 eventi culturali pi\u00f9 attesi dell'anno, insieme a personaggi del calibro di Seiji Ozawa e Luciano Pavarotti. \nHa ricevuto inviti dalla Dartington School of Music in Inghilterra, dall'Universit\u00e0 dello Stato di Washington di Seattle, e dall'UCLA. \nHa pubblicato oltre 50 opere, per diverse case discografiche, ed un video, \"Khandan\". \nCollegamenti esterni.\nSito ufficiale"}
{"id": "2272592", "revid": "106456", "url": "https://it.wikipedia.org/wiki?curid=2272592", "title": "Birra Metzger", "text": "La Metzger \u00e8 una birra originariamente prodotta dall'omonimo birrificio fondato a Torino nel 1848. Dopo decenni di attivit\u00e0 e riconoscimenti, nel 1944 l'azienda viene acquistata dal Gruppo Luciani, gi\u00e0 proprietario del marchio Pedavena, nonch\u00e9 concessionario italiano della Dreher e della Heineken, cessando poi le attivit\u00e0 nel 1975 e chiudendo definitivamente lo storico stabilimento torinese di via San Donato 68.\nNel dicembre 2014, a quasi quarant'anni esatti dalla chiusura dello storico stabilimento, la birra \u00e8 ritornata in produzione e il marchio Metzger \u00e8 stato reintrodotto in commercio, recuperando l'originaria ricetta artigianale.\nStoria.\nL'azienda fu fondata nel 1848 a Torino da Karl Metzger, mastro birraio originario dell'Alsazia, con il nome di Societ\u00e0 Perla Crova &amp; Co.\nIl primo stabilimento sorgeva nel rione Valdocco, nella zona chiamata \u00abFortino\u00bb. Nel 1859 la birreria cambi\u00f2 denominazione in Societ\u00e0 Perla Crova &amp; Co. Luigi Vigna e nel 1862 fu trasferita nella nuova sede di via San Donato 68.\nNel 1878 Carlo Metzger divenne l'unico proprietario e nel 1888, dopo un tirocinio nelle fabbriche tedesche, il figlio Francesco Giuseppe prese il controllo dell'azienda che, all'Esposizione dell'Industria Italiana del 1898 di Torino, ottenne un riconoscimento ufficiale ricevendo la medaglia d'oro. \nCon il figlio l'azienda vari\u00f2 la ragione sociale in Birra Francesco Giuseppe Metzger e lo stabilimento di via San Donato venne ampliato su progetto di Pietro Fenoglio. Nel 1914 l'azienda cambi\u00f2 gestione e venne acquistata dal cav. Dorna che mut\u00f2 nuovamente la ragione sociale in Accomandita Semplice Birra Metzger - Torino di Carlo Dorna &amp; C.\nDurante il ventennio fascista, complice nuova politica di autarch\u00eca economica imposta dal regime che vietava di importare prodotti stranieri, la produzione della birra aument\u00f2 notevolmete riuscendo a conquistare anche i mercati delle colonie italiane dell\u2019Africa. In questi anni la Metzger affid\u00f2 la propria immagine pubblicitaria al noto artista futurista di origini bulgare Nicolay Diulgheroff, che nel 1936 ridisegn\u00f2 la tipica \"M\" in stile razionalista e che venne utilizzato fino alla dismissione del marchio.\nNel 1944 l'azienda venne rilevata dal Gruppo Luciani che nel 1952 conflu\u00ec nella Holding Mobiliare Industriale Cisalpina di Milano e che divenne proprietaria della S.P.A.M., assumendo il controllo dei marchi torinesi Birra Metzger, Birra Bosio &amp; Caratsch e Birra Cervisia di Genova. \nDal 1970 il marchio Birra Metzger venne ritirato del tutto dal mercato e fu assorbito dalla Dreher di Trieste, ormai promossa a marchio nazionale; nel 1975 lo storico stabilimento di Torino venne chiuso.\nLa rinascita.\nNel dicembre 2014 il marchio \"Metzger\" \u00e8 stato ceduto a un imprenditore torinese per il suo rilancio e nel 2015 la birra \u00e8 stata reintrodotta in commercio in chiave artigianale, recuperando l'antica ricetta originale.\nIn seguito ad accordo commerciale, la Metzger \u00e8 la birra ufficiale del Torino Football Club dal 2019 al 2021."}
{"id": "2272594", "revid": "729019", "url": "https://it.wikipedia.org/wiki?curid=2272594", "title": "Luciana do Carmo", "text": "Gioca nel ruolo di schiacciatrice nella Pallavolo Piacentina."}
{"id": "2272596", "revid": "599013", "url": "https://it.wikipedia.org/wiki?curid=2272596", "title": "Ove J\u00f8rstad", "text": "Carriera.\nHa giocato nel massimo campionato norvegese con Kongsvinger IL e F.C. Lyn Oslo e nelle serie minori con Asker e Fossum, oltre ad un'esperienza in Brasile nelle file dell'Ituano. Al Fossum ricopriva il ruolo di allenatore-giocatore."}
{"id": "2272607", "revid": "1305772", "url": "https://it.wikipedia.org/wiki?curid=2272607", "title": "PSX (DVR)", "text": "La PSX \u00e8 un videoregistratore digitale prodotto dalla Sony completamente integrato con le console PlayStation e PlayStation 2. Commercializzato dalla Sony e distribuito unicamente in Giappone il 13 dicembre 2003, \u00e8 stato il primo sistema ad utilizzare la XrossMediaBar.\nCaratteristiche.\nProgettato inizialmente per essere un dispositivo audio-visivo multifunzionale, \u00e8 un Digital Video Recorder con ingressi RF, S-Video e Composito. \u00c8 in grado di sintonizzare la VHF analogica e la TV via cavo. Viene fornita con un telecomando e pu\u00f2 anche essere collegata con una PSP per trasferire video e musica attraverso le porte USB. \u00c8 dotata inoltre di software per la modifica di video, foto e audio.\nLa PSX supporta i giochi PlayStation e PlayStation 2 essendo basata sull'hardware PlayStation 2, utilizzando l'Emotion Engine, il Graphics Synthesizer e il processore I/O. Supporta il gioco online usando un adattatore di rete interno a banda larga. Sono inoltre supportati i giochi che necessitano di installazione sull'hard disk PS2 (Final Fantasy XI).\nNella confezione non \u00e8 incluso alcun controller, ma \u00e8 stato commercializzato separatamente un DualShock 2 speciale bianco-ceramica. In ogni caso, sono supportati i DualShock originali attraverso due porte joystick sul retro della console e le memory card sul lato frontale.\nInfine, la PSX \u00e8 conosciuta per avere introdotto l'interfaccia grafica XrossMediaBar di Sony, utilizzata successivamente su PlayStation Portable, PlayStation 3, modelli TV 2008 BRAVIA e altri dispositivi Sony.\nModelli.\nI modelli di lancio furono il DESR-5000 e il DESR-7000 e disponevano di un HDD da 160GB e 250GB. Nel 2004 vennero lanciati i modelli successivi al DESR-7000 con hard disk pi\u00f9 capienti e un migliore supporto alla modifica di video, immagini e musica."}
{"id": "2272614", "revid": "661526", "url": "https://it.wikipedia.org/wiki?curid=2272614", "title": "Davide Rondoni", "text": "Biografia.\nSi \u00e8 laureato in lettere all'Universit\u00e0 di Bologna con Ezio Raimondi. Ha fondato e diretto il Centro di poesia contemporanea in seno all'Universit\u00e0 felsinea. Ha scritto diverse raccolte di poesia, pubblicate in Italia e all'estero. \"Il bar del tempo\" (Guanda, 1999) \u00e8 stato seguito da alcuni libri, tra cui le opere: \"Avrebbe amato chiunque\" (Guanda, 2003), \"Apocalisse amore\" (Mondadori, 2008). Si \u00e8 cimentato anche nella drammaturgia.\nHa fondato e dirige la rivista clanDestino, \u00e8 opinionista di Avvenire, \u00e8 stato critico letterario nel supplemento domenicale de Il Sole 24 Ore. Dirige la collana \u201cI Passatori - Contrabbando di poesia\u201d per Carta Canta Editore.\nDal 2014 conduce, sull'emittente televisiva San Marino TV, \"In che verso va il mondo\", un programma di poesia. Ogni puntata \u00e8 dedicata a un autore; Rondoni ne spiega la poetica, ne svela i maestri, ne legge pubblicamente alcuni versi. Collabora con altre radio ed emittenti televisive, come Rai e TV2000.\nNel 2018 ha ideato il progetto \"Infinito 200\", in occasione del bicentenario della stesura de \"L'Infinito\" di Giacomo Leopardi, risalente al 1819.\nNel 2019 vince il Premio Montale Fuori di casa, nella sezione Poesia, con la motivazione di essere \"voce poetica [che] \u00e8 il segno vivo di un\u2019esperienza in cammino\".\nNel 2019 ha partecipato al comizio di Lucia Borgonzoni, candidata della Lega per l'Emilia Romagna, al Paladozza di Bologna.\nIntervistato da Daria Gorodisky sul Corriere, Rondoni ha detto tra l\u2019altro che \u201czingaraccia\u201d non \u00e8 \u00abun\u2019offesa alla razza, ammesso che si possa parlare di razza, ma a una persona: lo stesso dispregiativo che si usa nel dire \u2018ragazzaccio\u2019."}
{"id": "2272627", "revid": "2052982", "url": "https://it.wikipedia.org/wiki?curid=2272627", "title": "Soprano (rapper)", "text": "Biografia.\nOriginario delle Comore, nel 1995 debutta nel mondo della musica con il gruppo rap \"KDB\" (\u00ab \"Kids Dog Black\" \u00bb) che poi cambia nome in \"Psy 4 de la Rime\".\nNel 2007 esce il suo primo album solista, \"Puisqu'il faut vivre\", che vende pi\u00f9 di 200000 copie, diventando disco di platino in Francia.\nNel 2008 ha interpretato il brano musicale \"Victory\" per il videogioco FIFA 09.\nIl 4 ottobre 2010 la label Hostile Records pubblica il suo secondo album, \"La Colombe\", anch'esso di grande successo. Da questo album sono stati estratti tre singoli: \"Crazy\", \"Darwa\", \"Hiro\", interpretato con la cantante Indila, e \"Ch\u00e2teaux de sable\", cantato con Awa Imani.\nNel 2011 esce il terzo album di Soprano, \"Le Corbeau\", e il doppio album \"La Colombe et le Corbeau\", che riunisce il suo secondo e il suo terzo album. \"Dop\u00e9\", \"Regarde-moi\" et \"Sale Sud Anthem\" sono i singoli estratti.\nNel 2011 appare con il rapper statunitense Redman nel remix del brano di Fabri Fibra Tranne te.\nDiscografia.\nCollaborazioni &amp; Mixtapes.\nPsy 4 De La Rime - \"La Pluie d'un d\u00e9sert\" nella colonna sonora del film \"Comme un aimant\"\nSoprano Feat. Sako - \"Pour meilleurs de...\" nel mixtape \"Sad Hill Impact\"\nPsy 4 De La Rime - \"La fiert\u00e9\" nel mixtape \"Sad Hill Impact\"\nPsy 4 De La Rime - \"Pour mes gens\" nel mixtape \"Sad Hill Impact\"\n45 Niggaz feat Psy 4 De La Rime - \"Mon Micro et mon Glaive\" nell'album di 45 Niggaz, \"Les guerriers de Mars\"\nPsy 4 De La Rime - \"Le d\u00e9part\" nel mixtape \"sur un air Positif\"\nSoprano - \"Sugar\" nella colonna sonora del film \"Comme un aimant\"\nAkhenaton Feat Soprano - \"Paranoia\" nell'album di Akh, \"Black Album\"\nIAM Feat Soprano - \"La Violence\" nell'album di IAM, \"Revoir un printemps\"\nPsy 4 de La Rime - \"L'Assembl\u00e9e\" nel mixtape \"TSE Music Vol.1\"\n45 Niggaz Feat Soprano - \"5 \u00e9l\u00e9ments\" nell'album di 45 Niggaz, \"Justice Sauvage\"\nLa Swija Feat Soprano - \"En Bas\" nell'album de La Swija, \"Des racines et des ailes\"\nLa Swija feat Psy 4 De La Rime - \"Au sourire Levant\" nell'album di La Swija, \"Des racines et des ailes\"\nSoprano - \"S.O.P.R.A.\" nel mixtape \"T\u00eates br\u00fbl\u00e9es\"\nSoprano feat. L'Algerino &amp; Kalash - \"R\u00e9seaux Hallal Pas\" nel mixtape \"Street Lourd Hall Stars\"\nKery James feat. Soprano &amp; Rohff - \"La Force\" nel mixtape \"Et Savoir Vivre Ensemble\"\nPsy 4 De La Rime - \"L'Assembl\u00e9e\" nel mixtape \"TSE Music\"\nBouch\u00e9es Double feat. Psy 4 De La Rime - \"Micro trottoir\" nell'EP de Bouch\u00e9es Double, \"Mati\u00e8re grise\"\nSoprano feat. Mino - \"L'enfer du Devoir\" sul mixtape \"Projet Ares\"\nPsy 4 De La Rime - \"Marseillais\" nel mixtape \"OM All Stars\"\nBeretta feat. Soprano - \"Animaux dans les mots\" nell'album di Beretta, \"Rimes 2 Zone\"\nBeretta feat. Soprano &amp; L'Algerino - \"Aussi Profond que l'ocean\" nell'album di Beretta, \"Rimes 2 Zone\"\nL'Alg\u00e9rino Feat Soprano - \"Etoile D'un Jour\" nell'album de L'Alg\u00e9rino, \"Les Derniers seront Les Premiers\"\nL'Alg\u00e9rino feat Psy 4 De La Rime &amp; IAM - \"MARS\" nell'album de L'Alg\u00e9rino, \"Les Derniers seront Les Premiers\"\nMedine Feat. Soprano - \"An\u00e9anti\" nell'album di M\u00e9dine, \"Jihad\"\nPsy 4 De La Rime - \"Lova\" nel mixtape \"Illicite Projet\"\nPsy 4 De La Rime Feat Mystik &amp; Mino - \"J'reste au front\" nella compilation \"Hematom r\u00e9surrection\"\nSoprano - \"Fr\u00e9ro tiens l'coup\" nel mixtape \"Haute Tension\"\nPsy 4 De La Rime - \"De la Paix a la haine\" nel mixtape \"Neochrome Vol.3\"\nSoprano Feat. Mino &amp; La Swija - \"Stallag 13\" nel mixtape \"Stallag 13\"\nSoprano Feat. Mino - \"On est les autres\" nel mixtape \"Stallag 13\"\nSoprano Feat. Cesare - \"Freestyle Radio\" nel mixtape \"Stallag 13\"\nSoprano Feat. Vincenzo - \"Bootleg\" nel mixtape \"Rap Performance\"\nAkhenaton feat Psy 4 De La Rime - \"Vue De La Cage\" nell'album di Akh, \"Soldats De Fortune\"\nPsy 4 De La Rime - \"Bienvenue \u00e0 Massilia\" nel mixtape \"Mixtape Evolution\"\nSako Soprano Feat. &amp; Akhenaton - \"Tant Que Dieu ...\" nel mixtape \"La Cosca Team Vol.2\"\nPsy 4 De La Rime - \"Fou\" nel mixtape \"La Cosca Team Vol.2\"\nLa Cosca Team - \"La Ronde\" nel mixtape \"La Cosca Team Vol.2\"\nKayna Samet Feat Soprano - \"Besoin De Rena\u00eetre\" nell'album di Kayna Samet, \"Entre Deux Je\"\nSoprano - \"Moi J'Ai Pas\" nel mixtape \"Hostile 2006\"\nSoprano - \"Mars Vice\" nel mixtape \"Ill\u00e9gal Radio\"\nMoubaraka Feat Soprano - \"Esp\u00e9rance\" nel CD di Moubaraka, \"L'Envie de Percer\"\nPsy 4 De La Rime Feat Le Rat Luciano, Algerino L'&amp; Bouga - \"Marseille All Star\" nel mixtape \"Crise des banlieues\"\nSoprano Feat. LEA - \"Derniere Chance\" nel mixtape \"Block 4 Life\"\nSoprano Feat. M\u00e9dine - \"Ils disent\" nel mixtape \"Block 4 Life\"\nPsy 4 De La Rime - \"La Cosca\" nel mixtape \"Independenza labels\"\nPsy 4 De La Rime - \"Paix \u00e0 la haine\" nel mixtape \"1Konito Vol.3\"\nSamat Feat Soprano - \"R\u00e9fl\u00e9chi\" nell'album di Samat, \"Just Milieu\"\nLarsen feat Soprano - \"Dis leur\" nel disco di Larsen, \"Dark Album: En Parallele\"\nSoprano - \"Au-Dela des codes postaux\" nel mixtape \"Dans les rues de Marseille\"\nS. Teban feat. Soprano &amp; Segnor Alonzo - \"The world needs you\" nel mixtape \"TSE Music L'Ap\u00e9ro\"\nTony Soprano Feat. P &amp; Don Choa - Les Cl\u00e9s De La Reussite sur l'album \u00e9ponyme de Tony P\nK.ommando Toxic Feat. Soprano &amp; Tonino - Au Taquet sur le Street CD du K.ommando tossici, explosif Cocktail\nSoprano Feat. Psykopat - \"Qui Street\" nell'album di Psykopat, \"Antholopsy\"\nMelissa Feat Soprano - \"Jour de pluie\", nell'album di Melissa, \"Avec tout mon amour\"\nKalash L'afro Feat. Soprano - \"Armadeus &amp; Ghettoven\", nell'album di Kalash, \"Cracheur de flammes\"\nLa Fouine feat. Soprano &amp; Sefyu - \"Ca fait mal\"\nSoprano feat. Afrob, Skero &amp; Greis - \"A partire Block (Juice Remix)\"\nZPU (rapper spagnolo) feat. Soprano - \"Primera Clase\"\nDelahoja (gruppo rap spagnolo) feat. Soprano - \"Nuestra BSO\"\nFabri Fibra con Redman e Soprano - \"Rap futuristico (Tranne Te Remix)\""}
{"id": "2272631", "revid": "200568", "url": "https://it.wikipedia.org/wiki?curid=2272631", "title": "Nikolaj Tolstoj", "text": ""}
{"id": "2272633", "revid": "767487", "url": "https://it.wikipedia.org/wiki?curid=2272633", "title": "Zincografia", "text": "La zincografia \u00e8 una tecnica di incisione in rilievo su lastra metallica.\nInventata nella prima met\u00e0 del XIX secolo dal litografo e fotoincisore francese Firmin Gillot (1820-1872), la zincografia consiste nella riproduzione in rilievo su lastre di zinco o rame, mediante un procedimento chimico, di scritti, disegni o fotografie, in modo da ricavarne matrici per la stampa.\nLa tecnica fu brevettata da Gillot nel 1851 e denominata paniconografia, Spesso, viene chiamata anche gillotipia o gillottaggio in suo onore."}
{"id": "2272634", "revid": "88740", "url": "https://it.wikipedia.org/wiki?curid=2272634", "title": "Reificazione", "text": "Reificazione \u00e8 un concetto filosofico che pu\u00f2 avere diversi significati, bench\u00e9 le varie accezioni presentino analogie. Il concetto viene usato per lo pi\u00f9 in senso critico-descrittivo, al fine di evidenziare l'influenza del modo di produzione capitalistico sulla vita delle persone e sulla loro capacit\u00e0 di reagire a tale potere.\nEtimologia.\nDal latino \"res\" (al genitivo \"rei\"), cio\u00e8 \"cosa\" + \"facere\" cio\u00e8 \"fare\", reificazione pu\u00f2 essere 'tradotto' come \"far diventare oggetto\", \"rendere cosa\". \nFilosofia.\nIn generale, nella teoria marxiana, si intende quel processo per cui una persona, o un rapporto sociale, si fanno \"res\", cosa, oggetto. Nel capitalismo domina l'alienazione, il feticismo delle merci, che appaiono alla coscienza come cose di per s\u00e9 valorizzate. Avviene dunque una personificazione della merce e una \"reificazione\" della persona, un trasformare cio\u00e8 le persone in oggetti. \nUn'analisi approfondita della reificazione (\"Verdinglichung\", cio\u00e8 il \u201ddiventare una cosa\u201c) viene poi compiuta da Gy\u00f6rgy Luk\u00e1cs, nel saggio \u201dLa reificazione e la coscienza del proletariato\u201c (contenuto in \"Storia e coscienza di classe\", 1923), il cui spunto \u00e8 dato dalle pagine dedicate da Marx ne \"Il Capitale\" al carattere di \"feticcio\" della merce e la conseguente trasformazione, che ha luogo \"soltanto\" nella coscienza umana, dei rapporti sociali, che intercorrono tra gli uomini, in apparenti rapporti tra cose. \nPer Luk\u00e1cs, che amplia la lucida ed incisiva analisi marxiana collegando l'eliminazione del carattere personale e immediatamente sociale del lavoro, propria della societ\u00e0 capitalistica, al prevalere dell'organizzazione razionale-astratta in tutti i settori della vita sociale, la reificazione nel capitalismo \u00e8 data dal prevalere della \"formalizzazione\", cio\u00e8 dal predominio della razionalit\u00e0 astratta nel mondo vitale dei soggetti (burocratismo, direzione tayloristica del lavoro, formalismo giuridico, trasformazione del qualitativo nel quantitativo, etc.). Il vero toglimento della reificazione, il suo superamento cio\u00e8, \u00e8 possibile quindi, secondo Luk\u00e1cs, soltanto tramite la \"coscienza del proletariato\" intesa come unit\u00e0 di soggetto e oggetto, in quanto ricompone l'unit\u00e0 basilare del processo storico nella prassi rivoluzionaria.\nL'analisi luk\u00e1csiana della reificazione, \u00e8 stata quindi ripresa, in Francia, da Lucien Goldman (\"Ricerche dialettiche\", 1959) e, in Germania, dalla Scuola di Francoforte. Infine, il concetto di reificazione \u00e8 centrale anche nella filosofia di Jean-Paul Sartre, fondata, fin dalle origini, sul fondamentale dualismo fra \"modo d'essere della coscienza\" e \"modo d'essere della cosa\".\nSociologia.\nIl concetto di reificazione come \"Versachlichung\" (oggettivazione), \u00e8 stato usato in senso descrittivo anche dai sociologi Peter L. Berger e Thomas Luckmann nell'opera \"La realt\u00e0 come costruzione sociale\" (1966), per spiegare l'\"oggettivit\u00e0 del mondo istituzionale\" come \"oggettivit\u00e0 umanamente prodotta e costituita\". Le istituzioni sociali sono quindi il frutto dell'oggettivazione di ci\u00f2 che l'uomo fa, ma non per questo acquista \"uno stato ontologico indipendente dall'attivit\u00e0 umana che l'ha prodotta\" (p. 92).\nPsicologia.\nIn termini psicologici, la reificazione rientra nei casi di ipostatizzazione di modelli interpretativi, come per esempio nel modello psicoanalitico dell'Io, Es e Super-Io. Un significato pi\u00f9 strettamente socio-psichiatrico, ma per molti aspetti attuale, rimanda invece all'alterazione schizofrenica, interpretata da Joseph Gabel (1962) nei termini della dialettica hegeliana soggetto-oggetto: la reificazione \u00e8, precisamente, l'assenza di tale dialettica, che porta l'individuo ad assolutizzare l'identit\u00e0 di soggetto-oggetto; in tal caso, si parla sia di \"reificazione clinica\", per cui l'individuo si assimila alle cose, che di \"reificazione sociale\", per la quale l'individuo si percepisce come oggettivato e quindi alienato entro la sfera del sociale.\nLogica.\nLa reificazione \u00e8 una fallacia, o un'ambiguit\u00e0, quando un'astrazione (i.e., una credenza astratta o un costrutto ipotetico) viene trattata come se fosse un concreto evento reale o un'entit\u00e0 fisica (\"fallacy of misplaced concreteness\").\nInformatica.\nIn informatica, reificazione \u00e8 quel procedimento tramite il quale un'idea astratta, un concetto, viene trasposto in un modello dati esplicito o in altro oggetto concreto tramite un modello logico o un linguaggio di programmazione. In termini generali \u00e8 la caratterizzazione del passaggio dal livello concettuale al livello logico.\nEtica.\nIn ambito etico, la reificazione \u00e8 relativa ad ogni comportamento che viola principi etici o morali, come la dignit\u00e0 e l'integrit\u00e0 psicofisica della persona. In questo senso, pu\u00f2 essere definita come \"reificante\" ogni pratica o comportamento finalizzato alla strumentalizzazione di altre persone, in quanto esse vengono trattate alla stregua di oggetti privi di sensibilit\u00e0 e di vita, quindi come cose o merci (Martha Nussbaum) da usare ai fini del proprio tornaconto personale. Secondo Axel Honneth (2005), rientrano in questo ambito fenomeni come la richiesta di maternit\u00e0 sostitutive, la mercificazione delle relazioni amorose, lo sviluppo pervasivo dell'industria del sesso, nonch\u00e9 fenomeni di autoreificazione, ovvero \"forme di esperienza dei propri sentimenti e dei propri desideri secondo il modello delle entit\u00e0 cosali\".\nLetteratura.\nNella letteratura contemporanea, il fenomeno della reificazione \u00e8 presentato, con vari accorgimenti stilistici ed estetici, da autori come Michel Houellebecq, Harold Brodkey, Raymond Carver, Elfriede Jelinek, Peter Bieri. Esempi di autoreificazione si trovano nelle opere di Judith Hermann e di Katrin R\u00f6ggla, mentre, nel panorama italiano, rientra, nell'ambito dell'autoreificazione, il romanzo di Giuseppe Genna, \"Italia De Profundis\" (2008). In ogni caso, si tratta comunque di una condizione psicoaffettiva di totale mancanza di empatia, di completa indifferenza e rassegnazione, che spinge coloro che ne sono affetti a trattare s\u00e9 stessi e gli altri come se fossero cose o, comunque, entit\u00e0 prive di qualsiasi significato non materiale."}
{"id": "2272639", "revid": "838137", "url": "https://it.wikipedia.org/wiki?curid=2272639", "title": "Santo Bergamo", "text": "Biografia.\nNasce a Villa San Giovanni il 25 maggio 1909.\nDopo aver studiato presso i seminari di Reggio Calabria e Catanzaro, viene ordinato sacerdote il 23 marzo 1933. Per 30 anni, dal 1939 al 1969, \u00e8 arciprete di Scilla; fra il 1943 ed il 1944 \u00e8 rettore del seminario arcivescovile di Reggio; dal 1964 al 1966 \u00e8 canonico cantore del capitolo metropolitano di Reggio; dal 1967 al 1969 ricopre l'incarico di delegato vescovile di mons. Giovanni Ferro per la diocesi di Oppido Mamertina; riveste cariche a livello locale e nazionale in parecchie associazioni cattoliche.\nIl 15 dicembre 1969 viene nominato vescovo titolare di Sasabe e amministratore apostolico dell'arcidiocesi di Rossano; riceve la consacrazione episcopale il 25 gennaio 1970 da mons. Ferro. Il 18 novembre 1971 torna ad Oppido Mamertina in qualit\u00e0 di vescovo: guida la chiesa della Piana per 9 anni, fino all'11 ottobre 1980, giorno della sua morte. Le sue spoglie mortali sono conservate nella cattedrale di Oppido Mamertina. Alla memoria di mons. Bergamo \u00e8 stata intitolata una via del centro cittadino di Villa San Giovanni, sua citt\u00e0 natale.\nGenealogia episcopale.\nLa genealogia episcopale \u00e8:"}
{"id": "2272641", "revid": "125822806", "url": "https://it.wikipedia.org/wiki?curid=2272641", "title": "Orobanche", "text": "Orobanche \u00e8 un genere di piante spermatofite dicotiledoni parassite appartenenti alla famiglia delle Orobanchaceae.\nEtimologia.\nIl nome del genere deriva da due termini greci \"\u00f2robos\" (= legume) e \"anch\u00e9in\" (= strozzare) e indicano il carattere parassitario di buona parte delle piante del genere a danno delle Leguminose (nell'antica Grecia questo nome era usato per una pianta parassita della \"veccia\" - \"Vicia sativa\").\nIl nome scientifico del genere \u00e8 stato proposto da Carlo Linneo (1707\u00a0\u2013 1778), biologo e botanico svedese, considerato il padre della moderna classificazione scientifica degli organismi viventi, nella pubblicazione \"Species Plantarum - 2\" del 1753.\nDescrizione.\nLe piante di questo genere sono alte da 1 a 5 dm (raramente superano i 60\u00a0cm). La forma biologica prevalente \u00e8 terofita parassita (T par), ossia sono piante erbacee che differiscono dalle altre forme biologiche poich\u00e9, essendo annuali, superano la stagione avversa sotto forma di seme e sono munite di asse fiorale eretto e spesso privo di foglie. In questo genere sono presenti anche piante con forme biologiche perenni tipo geofite parassite (G par), e sono piante provviste di gemme sotterranee e radici provviste di organi specifici per nutrirsi della linfa di altre piante. Inoltre non contengono clorofilla per cui nel secco si colorano di bruno.\nRadici.\nLe radici sono fascicolate e si diramano da un bulbo o rizoma centrale. Nella parte finale sono provviste di austori succhianti che parassitano l'apparato radicale delle piante ospiti.\nFusto.\nLa parte aerea del fusto \u00e8 eretta, sottile e ramificata o semplice; la forma in genere \u00e8 cilindrica con un ingrossamento alla base. Gli scapi terminali sono sempre fioriferi (mai sterili). \nFoglie.\nLe foglie sono scarse e ridotte a delle squame spiralate ed hanno delle forme generalmente lanceolate. Dimensioni delle foglie: larghezza 3 \u2013 7\u00a0mm; lunghezza 7 \u2013 30\u00a0mm.\nInfiorescenza.\nLe infiorescenze sono a forma di spiga o racemo lineare allungato con fiori ben distanziati oppure densamente raggruppati. Le brattee dell'infiorescenza sono del tipo ovato; in alcuni caso sono aristate. Dimensione dell'infiorescenza: larghezza 1 - 4,5\u00a0cm; lunghezza 5 \u2013 20\u00a0cm. Dimensioni delle brattee: larghezza 1 \u2013 6\u00a0mm; lunghezza 7 \u2013 22\u00a0mm.\nFiori.\nI fiori sono ermafroditi, zigomorfi (del tipo bilabiato), tetrameri, ossia con quattro verticilli (calice \u2013 corolla - androceo \u2013 gineceo) e pentameri (la corolla \u00e8 a 5 parti, mentre il calice anch'esso a 5 parti spesso \u00e8 ridotto).\nFrutti.\nIl frutto \u00e8 una capsula loculicida a forma pi\u00f9 o meno ovoidale. I semi, molti e minuti dalle dimensioni quasi microscopiche, contengono un embrione rudimentale indifferenziato e composto da poche cellule; sono colorati di nero. Dimensione della capsula: 7 \u2013 12\u00a0mm.\nBiologia.\nQueste piante non contengono clorofilla per cui possiedono organi specifici per nutrirsi della linfa di altre piante. Le loro radici infatti sono provviste di uno o pi\u00f9 austori connessi alle radici ospiti per ricavare sostanze nutritive. Inoltre il parassitismo delle specie di \"Orobanche\" \u00e8 tale per cui anche i semi per germogliare hanno bisogno della presenza delle radici della pianta ospite; altrimenti le giovani piantine sono destinate ad una precoce degenerazione.\nNella seguente tabella sono indicate le piante ospiti delle \"Orobanche\" della flora spontanea italiana.\nDistribuzione e habitat.\nLe specie di questo genere sono distribuite in Europa, nell'areale mediterraneo, nell'Asia settentrionale e nel Nord America, con la maggiore diversit\u00e0 di specie (circa un centinaio di specie) in Europa.\nDistribuzione alpina.\nDelle specie spontanee in Italia la maggioranza sono quelle che vivono sull'arco alpino. La tabella seguente mette in evidenza alcuni dati relativi all'habitat, al substrato e alla distribuzione delle specie alpine.\nSistematica.\nLa famiglia di appartenenza della specie (Orobanchaceae) comprende soprattutto piante erbacee perenni e annuali semiparassite (ossia contengono ancora clorofilla a parte qualche genere completamente parassita) con uno o pi\u00f9 austori connessi alle radici ospiti. \u00c8 una famiglia abbastanza numerosa con circa 60 - 90 generi e oltre 1700 - 2000 specie (il numero dei generi e delle specie dipende dai vari metodi di classificazione) distribuiti in tutti i continenti, ma in prevalenza nell'Emisfero Boreale e in particolare nelle regioni temperate e calde del Vecchio Mondo.\nLa classificazione del genere \"Orobanche\" \u00e8 problematica in quanto le varie specie differiscono una dall'altra per piccoli caratteri come la ramosit\u00e0, la forma delle foglie-squame, ma soprattutto nella forma del calice-corolla e per i vari colori delle parti floreali che presto tendono al bruno appena la pianta \"entra\" nel secco. Molte specie hanno una grande specificit\u00e0 dell'apparato radicale per cui una certa distinzione \u00e8 possibile tramite l'individuazione della pianta parassitata (vedi il paragrafo \"Biologia\"). Il genere \u00e8 suddiviso in sezioni i cui caratteri distintivi sono soprattutto incentrati nella morfologia del calice (la forma dei denti calicini o la presenza o no di bratteole). L'identificazione delle varie specie \u00e8 aggravata anche dall'inevitabile evoluzione dei nomi di genere e di specie. Ad esempio la sect. \"Kopsia\" (non presente in Italia) un tempo era denominata come genere \"Phelipaea\". (vedi il paragrafo \"Sinonimi\")\nFilogenesi.\nSecondo una recente ricerca di tipo filogenetico la famiglia Orobanchaceae \u00e8 composta da 6 cladi principali nidificati uno all'interno dell'altro. Il genere \"Orobanche\" si trova nel terzo clade (relativo alla trib\u00f9 Orobancheae) insieme ai generi \"Boschniakia\" , \"Cistanche\" , \"Conopholis\"\n, \"Epifagus\" , \"Eremitilla\" , \"Kopsiopsis\" , \"Mannagettaea\" . \"Orobanche\" \u00e8 monofiletico e rappresenta il \"core\" del clade ed \u00e8 \u201cgruppo fratello\u201d del genere \"Mannagettaea\" e quindi di tutto il resto del gruppo.\nIl genere \"Orobanche\" a sua volta \u00e8 diviso in due sezioni:\nIl cladogramma a lato tratto dallo studio citato mostra la posizione filogenetica di alcune specie di \"Orobanche\". Sono evidenziati due sottocladi: quello \"americano\" con \"O, ramosa\" (presente anche nella flora spontanea italiana) appartenente alla sect. \"Trionychon\" e quello \"europeo\" con le specie della sect. \"Orobanche\" (\"O. densiflora\", \"O. gracilis\" e altre).\nSpecie spontanee italiane.\nPer meglio comprendere ed individuare le varie specie del genere (solamente per le specie spontanee della flora italiana) l'elenco che segue utilizza in parte il sistema delle chiavi analitiche (vengono cio\u00e8 indicate solamente quelle caratteristiche utili a distingue una specie dall'altra).\nAll'elenco sopra si deve aggiungere la seguente specie (presente nella flora spontanea italiana):\nAltre checklist descrivono come presenti nella flora spontanea italiana le seguenti altre specie di \"Orobanche\":\nSpecie spontanee europee.\nIn Europa e nell'areale mediterraneo oltre alle specie spontanee della flora italiana, sono presenti le seguenti specie:\nSinonimi.\nL'entit\u00e0 di questa voce ha avuto nel tempo diverse nomenclature. L'elenco seguente indica alcuni tra i sinonimi pi\u00f9 frequenti:\nColtivazione.\nLa maggior parte delle specie di questo genere sono parassite di colture agrarie di una certa importanza (vedi paragrafo \"Biologia\"). In particolare \"O. ramosa\" aggredisce la canapa, il pomodoro e il tabacco; \"O. gracilis\" danneggia i trifogli e le leguminose da foraggio; \"O. lutea\" copisce le leguminose coltivate, cos\u00ec pure \"O. minor\" e \"O. crenata\". Nell'Italia centro-meridionale una delle colture pi\u00f9 colpite \u00e8 quella della fava. Il problema \u00e8 aggravato dalla spiccata coincidenza fra il ciclo vegetativo del parassita e quello della pianta ospite. Proprio durante la fioritura della specie coltivata in breve tempo emerge dal terreno il parassita che altrimenti rimane nascosto sotto terra, quando ormai il danno \u00e8 stato fatto.\nLe maggiori difficolt\u00e0 nel disinfestare le colture da questi parassiti sono dovute quindi dal fatto che la maggior parte del ciclo vegetativo delle \"Orobanche\" viene svolto nascostamente sotto terra, e quando queste emergono rapidamente raggiungono la maturit\u00e0 somatica e riproduttiva, quando ormai hanno assorbito la maggior parte delle sostanze nutritive alla pianta ospite. Inoltre queste piante producono un numero molto elevato di semi (oltre 500.000 per pianta) i quali possono sopportare anche lunghi periodi di quiescenza, e a distanza di anni (oltre 10 anni) possono ancora germinare quando le condizioni sono adatte, ossia quando sono in presenza delle radici della pianta capace di ospitarla. A questo si aggiunge, in fase di ricerca, la difficolt\u00e0 di far germinare in vitro i semi di orobanche senza la presenza delle radici della pianta ospite, limitando notevolmente le possibilit\u00e0 d'indagine in laboratorio.\nAlimentazione.\nLe orobanche sono commestibili, nonostante il sapore fortemente amarognolo che di solito viene attenuato con diverse bolliture e molti lavaggi. Nel Nordafrica le popolazioni Tuareg in periodi di carestia si cibano della parte ipogea della specie \"Orobanche violacea\" (denominata anche \"Phelipaea violacea\"). Anche in Europa in alcune zone si consumano i \"turioni\" (gemme carnose emesse dalle radici) di diverse specie di \"Orobanche\". In America gli indiani dell'Utah e del Nevada si cibano delle parti di alcune specie americane quali \"O. californica\", \"O. fasciculata\" o \"O. tuberosa\"."}
{"id": "2272643", "revid": "254059", "url": "https://it.wikipedia.org/wiki?curid=2272643", "title": "Pietro Scaratti", "text": "Biografia.\nConvinto assertore degli ideali patriottici che tanta presa ebbero sui giovani della sua epoca, all'et\u00e0 di 18 anni abbandon\u00f2 gli studi di Matematica e Fisica all'Universit\u00e0 degli studi di Pavia per arruolarsi nei Cacciatori delle Alpi di Garibaldi, combattendo nelle battaglie di Varese, San Fermo e Treponti.\nNell'ottobre del 1859 riprese gli studi, ma il suo impegno universitario dur\u00f2 poco perch\u00e9 non seppe resistere all'avviso di arruolamento del 27 aprile 1860 che lo port\u00f2 a prendere parte alla Spedizione dei Mille.\nImbarcatosi sulla motonave \"Lombardo\", il giovane Scaratti fu tra i volontari inviati ad esplorare l'approdo nel porto di Marsala e sincerarsi che non vi fosse presenza di truppe borboniche. Scesi a terra nella notte tra il 10 e l'11 maggio, con opportuni segnali luminosi il piccolo avamposto agevol\u00f2 il fortunato sbarco garibaldino che si complet\u00f2 nella tarda mattinata dello stesso giorno.\nDurante la Campagna di Sicilia combatt\u00e9 nella 7\u00aa Compagnia agli ordini del capitano Benedetto Cairoli, guadagnandosi sul campo la promozione a sottotenente e il comando di una formazione di picciotti siciliani che lo seguirono fino alla conclusiva battaglia del Volturno.\nNuovamente ripresi gli studi, li complet\u00f2 per poi tornare nelle file garibaldine e, infine, arruolarsi nel Regio Esercito, con il grado di tenente.\nAutore di un approfondito studio sul movimento ferroviario di linea, negli anni di permanenza alle armi nella Fanteria della Milizia Mobile, gli venne affidato l'incarico di dirigente addetto agli smistamenti e trasferimenti delle truppe Piemontesi. Congedatosi nel 1872, si dedic\u00f2 alla carriera didattica, anche ricoprendo per molti anni la carica di amministratore delegato della Tranvia Brescia-Mantova-Ostiglia.\nAnimatore di benefiche istituzioni, fond\u00f2 la \"Societ\u00e0 dei Militari in Congedo\" e fu . Mor\u00ec a Medole il 16 gennaio 1912 nella sua casa di via Solferino. Le sue spoglie mortali sono sepolte nel cimitero di Asola (Mantova) nella tomba della famiglia Baguzzi.\nIl 26 agosto 1982, nel settantesimo della morte, il Comune di Medole ha voluto ricordare l'illustre concittadino con l'intitolazione di una nuova via.\nArchivio Scaratti.\nTra gli oggetti e ricordi custoditi dalla nipote Amietta Scaratti Baguzzi figurano:"}
{"id": "2272658", "revid": "334056", "url": "https://it.wikipedia.org/wiki?curid=2272658", "title": "Insieme positivo", "text": ""}
{"id": "2272667", "revid": "124861247", "url": "https://it.wikipedia.org/wiki?curid=2272667", "title": "Adolf K\u00fcry", "text": "Biografia.\nDopo aver frequentato il liceo a Basilea e lo studio della Teologia vetero-cattolica a Berna e Bonn, fu parroco di Starrkirch-Dulliken nel 1893, di Lucerna tra il 1896 e il 1906, e nella Chiesa dei Domenicani di Basilea tra il 1906 e il 1924. Oltre al suo lavoro come redattore della \"Rivista ecclesiastica internazionale\" e dal 1915 e anche suo direttore, si laure\u00f2 nel 1915 e dal 1924 divenne professore di Storia della Chiesa, Diritto Canonico e, dal 1933 Liturgia presso la Facolt\u00e0 teologica cattolica cristiana dell'Universit\u00e0 di Berna. Nel 1924, fu anche eletto Vescovo della Chiesa cattolica cristiana svizzera. Il 14 settembre, nella stessa funzione in cui fu consacrato vescovo il cecoslovacco Alois Pa\u0161ek, fu consacrato dall'arcivescovo di Utrecht Franciscus Kenninck. In questa veste consacr\u00f2 Adalbert Schindelar nella Cattedrale dei Santi Pietro e Paolo di Berna, dando in questo modo la successione apostolica alla Chiesa vetero-cattolica d'Austria. L'8 maggio 1935 fu consacratore del vescovo tedesco Erwin Kreuzer. K\u00fcry continu\u00f2 la politica del suo predecessore, promosse l'ecumenismo e mantenne buoni rapporti con la Chiesa anglicana e con la Chiesa ortodossa. A livello internazionale fu segretario dal 1913 al 1938 dei Congressi vetero-cattolici internazionali, dal 1924 al 1955 fu segretario della Conferenza episcopale vetero-cattolica internazionale dell'Unione di Utrecht e partecip\u00f2 alle Conferenze mondiali di Stoccolma, Losanna, e parte di quella di Edimburgo. Suo figlio Urs, avuto da Bertha Disteli, divenne suo successore come vescovo.\nGenealogia episcopale.\nLa genealogia episcopale \u00e8:\nCHIESA CATTOLICA\nCHIESA ROMANO-CATTOLICA OLANDESE DEL CLERO VETERO EPISCOPALE\nCHIESA VETERO-CATTOLICA"}
{"id": "2272677", "revid": "1457847", "url": "https://it.wikipedia.org/wiki?curid=2272677", "title": "Finale di due cavalli", "text": "Negli scacchi, un finale di due cavalli \u00e8 un finale in cui gli unici pezzi presenti sono i due re, due cavalli (dello stesso colore) ed eventualmente alcuni pedoni.\nAl contrario degli altri finali con due pezzi leggeri contro re (due alfieri oppure alfiere e cavallo contro re), due cavalli non possono forzare lo scacco matto, ma solamente lo stallo, rendendo quindi impossibile, a gioco corretto, la vittoria. Una particolarit\u00e0 di questo finale \u00e8 tuttavia che se il giocatore in difesa ha un pedone questo complica la sua difesa, rendendo a volte la posizione persa. Questa situazione \u00e8 stata studiata estensivamente da Aleksej Troickij, il quale ha scoperto le condizioni in cui la vittoria \u00e8 possibile.\nDue cavalli contro re.\nSebbene vi siano posizioni di scacco matto con due cavalli contro il solo re, queste non possono essere forzate. L'unico modo che ha l'attaccante per vincere \u00e8 un errore dell'avversario: ad esempio, nella posizione del secondo diagramma a destra, il Bianco non pu\u00f2 giocare codice_1 o codice_2, perch\u00e9 porterebbero immediatamente allo stallo; un altro tentativo pu\u00f2 essere\ne in questo caso l'errore codice_7 porterebbe a codice_8 matto, ma il Nero pu\u00f2 giocare codice_9, e il Bianco non ha modo di fare progressi.\nEsistono anche posizioni di scacco matto in cui il re non \u00e8 costretto all'angolo ma \u00e8 sul bordo della scacchiera, ma anche queste non possono essere forzate. Ad esempio, nel terzo diagramma, il Bianco pu\u00f2 provare codice_10, sperando in codice_11, ma il Nero pu\u00f2 giocare codice_12, mantenendo la patta. Questa possibilit\u00e0 \u00e8 alla base di alcuni studi.\nA differenza di altri finali patti, inoltre, la difesa non \u00e8 particolarmente difficile: al difensore basta infatti giocare mosse che non permettono all'avversario di dargli scacco matto alla mossa successiva per arrivare alla patta.\nLa linea Troickij.\nLa \"linea Troickij\" (o \"posizione Troickij\") \u00e8 un elemento chiave del raro (ma teoricamente interessante) finali di due cavalli contro un pedone. Prende il nome da Aleksej Troickij, che ha analizzato questo tipo di posizione.\nLa ragione essenziale per cui la presenza del pedone nero favorisce l'attaccante (convenzionalmente \u00e8 il Bianco) \u00e8 la stessa ragione per cui due cavalli, da soli, non possono forzare il matto. Mentre infatti in assenza del pedone il Nero si salva grazie allo stallo, il pedone supplementare garantisce una mossa possibile, dopo la quale il Bianco pu\u00f2 dare il matto.\nTroickij ha stabilito che se il pedone nero \u00e8 bloccato da uno dei due cavalli in una casa non pi\u00f9 avanzata della linea a4-b6-c5-d4-e4-f5-g6-h4, allora il Bianco pu\u00f2 vincere il finale, senza limitazioni sulla posizione degli altri pezzi. Tuttavia, la procedura \u00e8 difficile e lunga, e pu\u00f2 richiedere fino a 115 mosse per arrivare allo scacco matto; in questa situazione, in una partita di torneo, la partita sarebbe patta a causa della regola delle cinquanta mosse: ulteriori analisi, comprendenti questa regola, hanno portato alla formulazione di una \"seconda linea Troickij\" (vedi sezione successiva). Se il pedone \u00e8 oltre la linea Troickij, il risultato teorico dipende dalla posizione del re nero; inoltre il matto \u00e8 possibile solo in certi angoli. Anche questa situazione \u00e8 stata analizzata da Troickij.\nJohn Nunn ha analizzato questo finale attraverso le tablebase, affermando che \"l'analisi di Troickij e altri \u00e8 sorprendentemente accurata\" (\"the analysis of Troitsky and others is astonishingly accurate\").\nEsempi.\nQuesto diagramma mostra un esempio di come la presenza di un pedone renda le cose peggiori per il Nero, anche se il pedone ha passato la linea Troickij. Qui infatti il Bianco pu\u00f2 giocare\nUn raro esempio di finale di questo tipo in partite reali \u00e8 avvenuto nel 2000, in un match semilampo tra Veselin Topalov (col Bianco) e Anatoly Karpov (col Nero). Nonostante la posizione fosse teoricamente patta, Karpov perse, apparentemente senza conoscere la teoria di questo finale, conducendo il suo re verso l'angolo sbagliato. Topalov vinse la partita nonostante un suo errore, seguito per\u00f2 da un altro errore di Karpov.\nSeconda linea Troickij.\nPoich\u00e9 molte delle vittorie teoriche che si hanno quando il pedone \u00e8 bloccato prima della linea Troickij richiedono pi\u00f9 di cinquanta mosse (e quindi sarebbero patte per la regola delle cinquanta mosse), Karsten M\u00fcller ha posto la questione di individuare una \"seconda linea Troickij\", che corrisponde al limite della zona dietro la quale deve trovarsi il pedone avversario perch\u00e9 i cavalli possano vincere.\nQuesta seconda linea \u00e8 illustrata nel diagramma a destra: ad eccezione delle colonne di cavallo, questa si trova sulla quinta traversa (in corrispondenza dei punti neri); sulle colonne \"b\" e \"g\", invece, le \"x\" indicano i punti dietro ai quali il Bianco pu\u00f2 forzare la vittoria in pi\u00f9 del 99% delle posizioni.\nPi\u00f9 pedoni.\nI cavalli possono vincere in alcuni casi anche quando l'avversario ha pi\u00f9 pedoni a disposizione: la strategia consiste nel bloccarli con i cavalli, e poi catturarli tutti ad eccezione di uno, necessario per ottenere la vittoria. Nel caso di quattro pedoni connessi (cio\u00e8 su colonne contigue), i cavalli non possono tuttavia impiantare un blocco efficace, rendendo quindi la posizione patta. Cinque o pi\u00f9 pedoni, invece, generalmente hanno partita vinta contro i cavalli.\nStudi.\nLa possibilit\u00e0 di dare scacco matto con i due cavalli sul bordo della scacchiera \u00e8 alla base di alcuni studi.\nAd esempio, in questa composizione di Alfred de Musset del 1849, Il Bianco vince con la sequenza"}
{"id": "2272678", "revid": "256896", "url": "https://it.wikipedia.org/wiki?curid=2272678", "title": "UMAP", "text": ""}
{"id": "2272680", "revid": "287204", "url": "https://it.wikipedia.org/wiki?curid=2272680", "title": "Gosta Danielsson", "text": ""}
{"id": "2272689", "revid": "1543377", "url": "https://it.wikipedia.org/wiki?curid=2272689", "title": "Joe Stracci", "text": "Biografia.\nGiuseppe Stracci nasce in Sicilia nel 1906, ed emigra a New York con la sua famiglia nel 1910 circa. Grande amico di Lucky Luciano, entra a far parte della Famiglia guidata da Joe Masseria all'inizio degli anni venti. Masseria lo piazza come soldato nel gruppo guidato proprio dal suo grande amico \"Charlie Luciano\". In pieno proibizionismo, Stracci si occupa di contrabbando di alcolici ed estorsioni. Nel 1931, con la fine della guerra castellammarese, Luciano nuovo Boss della Famiglia lo piazza nella \"decina\" guidata da Michael Coppola.\nStracci assume molto potere all'interno di alcuni sindacati come il \"Teamsters\", rappresentando la Famiglia Genovese, ed insieme a suo cognato Joseph Rao, e Frank Livolsi, si occupa di numerosi racket per conto della Famiglia come: estorsioni e prestiti ad usura. Inoltre risultava legato al partito democratico. Nel novembre, 1950, Stracci e suo cognato Joseph Rao vengono indagati, dalla procura distrettuale di New York in merito alla corruzione e ai legami tra la Mafia e il partito democratico di Tammany Hall. Infatti secondo il procuratore distrettuale Frank Hogan, Stracci avrebbe fatto pressione sui dirigenti di Tammany Hall per far rimuovere il giudice Francis Mancuso, e sostituirlo con un altro.\nSecondo il pentito Joe Valachi, che testimoni\u00f2 contro la Mafia, nel 1963, Stracci avrebbe partecipato all'omicidio di Joe Masseria, avvenuto a Coney Island, nel 1931. Stracci mor\u00ec di cause naturali a New York."}
{"id": "2272693", "revid": "367445", "url": "https://it.wikipedia.org/wiki?curid=2272693", "title": "Chili con carne", "text": "Il chili o chili con carne (o anche chilli), molto comune negli Stati Uniti, \u00e8 uno stufato piccante composto da peperoncino, carne (solitamente di manzo) e spesso pomodori e fagioli. La sua origine e anche la sua definizione sono contrastanti. Il chili divenne popolare a San Antonio, Texas, nella met\u00e0 del XIX secolo, come un piatto venduto da venditrici ambulanti di origine messicana (\"reinas del chili\" o \"regine del chili\").\nLa versione \"standardizzata\", spesso preparata usando un pacchetto di spezie ottenibile nei supermercati, consiste in carne macinata, fagioli, pomodori, peperoncini piccanti, cipolle, origano, cumino e altre spezie. Tuttavia gli intenditori di chili dibattono intensamente se la denominazione del piatto comprenda la carne o meno, e se fagioli e pomodori facciano parte della ricetta tradizionale.\nNegli Stati Uniti la preparazione del chili pu\u00f2 essere una vera passione, che si manifesta in eventi (\"chili cook-offs\"), spesso all'aperto, dove intenditori competono per il miglior prodotto preparato secondo ricette segrete, spesso tramandate nell'ambito della famiglia."}
{"id": "2272701", "revid": "131358", "url": "https://it.wikipedia.org/wiki?curid=2272701", "title": "Guglielmo Sansoni", "text": ""}
{"id": "2272706", "revid": "599", "url": "https://it.wikipedia.org/wiki?curid=2272706", "title": "Teorema di riarrangiamento di Riemann", "text": ""}
{"id": "2272713", "revid": "161273", "url": "https://it.wikipedia.org/wiki?curid=2272713", "title": "Cladonia stellaris", "text": "Cladonia stellaris (Opiz) Pouzar &amp; Vezda (1971) \u00e8 una specie di lichene appartenente al genere Cladonia, dell'ordine Lecanorales.\nIl nome deriva dal latino \"stellaris\", stellare, simile ad una stella, per la forma della parte terminale del podezio.\nCaratteristiche fisiche.\nIl tallo primario di questa specie si presenta crostoso all'aspetto, e spesso non \u00e8 proprio presente. I podezi sono abbondantemente ramificati in tutte la direzioni, non hanno cortex e la loro parte terminale ha forma emisferica.\nHabitat.\nPresente in alta montagna, pu\u00f2 formare estesi tappeti su roccia.\nLocalit\u00e0 di ritrovamento.\nPressoch\u00e9 cosmopolita, \u00e8 stata rinvenuta in particolare nelle seguenti localit\u00e0:\nIn Italia \u00e8 estremamente rara: nel Veneto settentrionale, in varie valli del Trentino-Alto Adige, nelle valli lombarde al confine col Trentino, in Valle d'Aosta, nelle zone alpine del Piemonte al confine francese.\nTassonomia.\nQuesta specie attualmente appartiene alla sezione Cladina, pi\u00f9 comunemente conosciuti come \"licheni delle renne\" e al 2008 non presenta forme, sottospecie e variet\u00e0."}
{"id": "2272715", "revid": "92920", "url": "https://it.wikipedia.org/wiki?curid=2272715", "title": "Storia di Lodi", "text": "La storia di Lodi trae le sue origini dalle vicende legate all'antico borgo di \"Laus Pompeia\", cos\u00ec chiamato a partire dall'89 a.C. in onore del console romano Gneo Pompeo Strabone.\nL'insediamento fu fondato dai Celti Boi in un territorio abitato fin dal Neolitico dai primi agricoltori e allevatori nomadi; in epoche successive, la citt\u00e0 divenne \"municipium\" romano (49 a.C.), sede vescovile (IV secolo) e infinedopo essere passata sotto il controllo dei Longobardi e dei Franchilibero comune (XI secolo). Nel Medioevo, in virt\u00f9 della sua posizione geografica privilegiata e dell'intraprendenza dei suoi abitanti, la borgata insidi\u00f2 la supremazia commerciale e politica della vicina Milano; la tensione fra i due comuni sfoci\u00f2 in un aspro conflitto armato, nel corso del quale le milizie ambrosiane distrussero \"Laus\" per due volte.\nLa citt\u00e0 fu rifondata per iniziativa dell'imperatore Federico Barbarossa il 3 agosto 1158, giorno ricordato quale data di nascita della nuova Lodi. Grazie alle signorie e alla protezione degli imperatori, il comune rimase indipendente sino al 1335, allorch\u00e9 cadde sotto il dominio dei Visconti diventando uno dei maggiori centri del Ducato di Milano. A met\u00e0 del XV secolo ospit\u00f2 le importanti trattative fra gli Stati preunitari italiani che condussero alla pace di Lodi (9 aprile 1454); nei decenni seguentiin virt\u00f9 dei contributi di numerosi artisti e intellettualivisse una stagione di grande splendore culturale.\nTra la fine del Cinquecento e la met\u00e0 dell'Ottocento, i lodigiani subirono le occupazioni straniere: il periodo spagnolo fu una fase di decadenza, durante la quale l'abitato fu trasformato in una fortezza; sotto la dominazione austriaca, invece, la citt\u00e0 conobbe un'epoca di decisa espansione economica e di rinnovamento urbanistico; la battaglia del ponte di Lodi (10 maggio 1796) apr\u00ec la parentesi del ventennio napoleonico.\nI decenni successivi all'unit\u00e0 d'Italia videro la nascita delle prime fabbriche nonch\u00e9 una rifioritura della vita culturale e dell'attivismo civile. I lodigiani giocarono un ruolo importante anche durante la Resistenza. Dal 6 marzo 1992, la citt\u00e0 \u00e8 capoluogo di una provincia italiana.\nLaus Pompeia.\nLe origini.\nCon ogni probabilit\u00e0 il territorio lodigiano era occupato sin dal Neolitico da popoli nomadi di agricoltori e allevatori. Come testimoniato dai ritrovamenti archeologici, i primi insediamenti stabiliricompresi all'interno di un triangolo avente vertici coincidenti con gli abitati moderni di Gugnano, Lodi Vecchio e Montanaso Lombardorisalgono all'et\u00e0 del ferro e si devono verosimilmente allo stanziamento di alcune trib\u00f9 di Liguri; il reperto pi\u00f9 antico, conservato presso il Museo civico di Lodi, \u00e8 un anello di bronzo recante un'incisione che raffigura sei oche. Il villaggio principale, che in un'epoca posteriore avrebbe assunto la denominazione di \"Laus\", si trovava in corrispondenza di Lodi Vecchio, circa a ovest rispetto al luogo in cui sorge la citt\u00e0 di Lodi; nel terzo libro della \"Naturalis historia\", Plinio il Vecchio afferma espressamente che il borgo fu fondato dai Celti Boi, sebbene storicamente quell'area fu sempre controllata dagli Insubri. Il toponimo gallico dell'insediamento non ci \u00e8 stato tramandato con precisione, il che rende proibitivo ricostruire l'esatta etimologia del nome \"Laus\".\nSecondo quanto riferisce lo storico greco Polibio, i Romani giunsero nella Pianura Padana fra il 223 e il 222 a.C., anni in cui i consoli (Publio Furio Filo e Gaio Flaminio Nepote prima, Marco Claudio Marcello e Gneo Cornelio Scipione poi) attaccarono e sconfissero gli Insubri. Questa prima occupazione ebbe breve durata, dal momento che i Celtiprofittando della discesa di Annibalericonquistarono l'indipendenza e la mantennero per oltre vent'anni. Solo nel 195 a.C. la resistenza degli Insubri fu definitivamente sopraffatta: da allora sino al 49 a.C., \"Laus\" fece parte della provincia romana della Gallia Cisalpina. Frattanto nell'89 a.C. il borgo era stato ribattezzato \"Laus Pompeia\" in segno di riconoscenza nei confronti del console Gneo Pompeo Strabone, che proprio quell'anno aveva promosso la \"Lex Pompeia de Transpadanis\", concedendo il diritto latinoovvero uno \"status\" intermedio fra la piena cittadinanza e la condizione di sudditoagli abitanti delle comunit\u00e0 situate a nord del Po. Il provvedimento di Strabone aveva determinato una trasformazione radicale non solo dal punto di vista giuridico, ma soprattutto sotto il profilo culturale e urbanistico: il latino fu adottato come lingua ufficiale e l'insediamento fu riedificato in forma approssimativamente rettangolare, sul modello del \"castrum\". Quarant'anni pi\u00f9 tardi, i laudensi divennero \"cives\" romani a tutti gli effetti: \"Laus Pompeia\" acquist\u00f2 contestualmente il rango di municipio, governato in autonomia da un quadrumvirato e da un consiglio cittadino, ambedue elettivi.\nIl Museo civico di Lodi custodisce un frammento di marmo nero, risalente al I secolo d.C., sul quale campeggia l'epigrafe: \u00abTiberio Cesare Augusto, figlio di Augusto, e Druso Cesare, figlio di Augusto, fecero costruire questa porta\u00bb; doveva quindi esistere una cinta muraria. Com'era prerogativa di ogni citt\u00e0 romana, erano presenti anche il foro, la basilica civile, il mercato coperto, il teatro e le terme. \"Laus\" divenne rapidamente un fiorente polo agricolo, artigianale e commerciale, grazie soprattutto alla sua privilegiata collocazione geografica: il borgo era situato infatti nella parte centrale della Pianura Padana, sulla confluenza delle strade che da \"Placentia\" (Piacenza) e da \"Acerrae\" (Pizzighettone) conducevano a \"Mediolanum\" (Milano), nonch\u00e9 nel punto di intersezione di queste con la via che da \"Ticinum\" (Pavia) risaliva fino a \"Brixia\" (Brescia). Il primo artigiano laudense di cui esista testimonianza, specializzato nella produzione di ceramiche, si chiamava Lucio Acilio.\nIl culto pi\u00f9 praticato sul territorioaccanto alla venerazione per Maia, Mefite e Mercurioera quello di Ercole, che nella tarda romanit\u00e0 assurse a simbolo del potere dello Stato e della civilt\u00e0 che prevale sulla barbarie; invero questa cospicua diffusione fu verosimilmente dovuta all'identificazione con una precedente divinit\u00e0 celtica, Ogmios. Il tempio dedicato a Ercole sorgeva fuori citt\u00e0, sulla riva destra dell'Adda, dove a Lodi Nuova si trova la chiesa di Santa Maria Maddalena. Come in ogni altro luogo dell'Impero romano, era vivissimo anche il culto dei defunti. La presenza di una comunit\u00e0 cristiana a \"Laus\"dove nel 303 furono martirizzati i soldati berberi Vittore il Moro, Nabore e Felice \u00e8 attestata sin dal III secolo, ma l'istituzione della diocesi avvenne solo con san Bassiano fra il 373 e il 374. Un'epistola di sant'Ambrogio riporta che nel novembre 387 Bassiano invit\u00f2 il vescovo Felice di Como e il medesimo Ambrogio alla cerimonia di consacrazione della basilica dei XII Apostoli, una delle chiese pi\u00f9 antiche della Lombardia, situata nel suburbio di \"Laus Pompeia\".\nLe invasioni barbariche e l'alto Medioevo.\nLe invasioni barbaricheche avevano interessato il territorio laudense gi\u00e0 nel 271, con la calata di Iutungi e Alemanniripresero con maggior vigore agli inizi del V secolo, sicch\u00e9 si deciseper maggior sicurezzadi trasferire la sede episcopale all'interno delle mura: il sito prescelto per la nuova cattedrale di Santa Maria fu il lato sud dell'antico foro, dove oltre cristiani erano stati uccisi ai tempi delle persecuzioni di Diocleziano e Massimiano.\nIl 18 novembre 401 i Visigoti di Alarico I valicarono le Alpi, puntando sulla Pianura Padana e seminando devastazione nelle campagne sguarnite; nel febbraio seguente le strade presso \"Laus\" erano impraticabili, tanto che il senatore Quinto Aurelio Simmacoper recarsi a \"Mediolanum\" a incontrare l'imperatore Onoriouna volta giunto a Piacenza dovette passare per Pavia. Nel 452 gli Unni di Attila penetrarono in Italia, attaccando Milano e colpendo duramente \"Laus Pompeia\"; i lodigiani furono inoltre coinvolti dagli scontri fra Flavio Oreste e Odoacre, re degli Eruli, nonch\u00e9 fra quest'ultimo e Teodorico il Grande, re dei Goti. Anche la guerra gotica del VI secolo, combattuta dagli Ostrogoti contro l'imperatore bizantino Giustiniano I, inflisse danni ingenti alla citt\u00e0. In seguito fu la volta dei Longobardi, che irruppero in Italia settentrionale nel 568 e conquistarono Milano l'anno successivo, ma assediarono e occuparono \"Laus\" soltanto nel 575, dopo la resa di Pavia; con ogni probabilit\u00e0 i laudensi capitolarono a causa di un arretramento volontario del fronte, dovuto al fatto che l'abitato era ormai considerato indifendibile.\nSebbene le paludipresenti sul territorio fin dalla preistoriafossero ancora estremamente diffuse, soprattutto a est della citt\u00e0, in quell'epoca si verificarono un'estensione e una razionalizzazione delle colture (vigneti, prati, cerreti, castagneti e perfino oliveti). Inoltre, a dispetto della protratta fase di declino, iniziarono a svilupparsi le prime attivit\u00e0 commerciali su larga scala: in un decreto emanato dal sovrano longobardo Liutprando, risalente al 715, si legge infatti che i traffici da e per l'Adriatico erano garantiti a \"Laus\" da due porti fluviali, posti rispettivamente alla confluenza del Lambro e dell'Adda nel Po.\nNel 774 inizi\u00f2 la lunga dominazione dei Franchi, durante la quale la citt\u00e0 fu elevata a capoluogo di un \"comitatus\", ossia di una circoscrizione amministrativa dell'Impero carolingio. Tra la fine del IX secolo e il principio di quello successivo, nel corso della cosiddetta \"anarchia feudale\", ebbero luogo due incursioni dei Magiari a cui segu\u00ec un periodo di quiete, grazie agli accordi stretti con loro dal re Berengario; queste nuove scorribande instillarono tuttavia un sentimento di paura collettiva, che indusse una parte della popolazione a rifugiarsi all'interno di alcuni castelli costruiti a sud del borgo. Il 24 novembre 975, con un diploma dell'imperatore Ottone II di Sassonia, il vescovo Andrea ottenne il riconoscimento del potere temporale sulla citt\u00e0 e sul territorio circostante entro un raggio di sette miglia, diventando quindi il primo vescovo-conte di \"Laus\": il sovrano cedette ad Andrea i possessi terrieri, le famiglie di servi della gleba, la gestione dei mercati e i proventi delle tasse; tali prerogative furono ampliate nel luglio 981 con un secondo provvedimento, che affid\u00f2 alla diocesi anche l'amministrazione della giustizia. La figura del vescovo Andrea fu cruciale per la storia della comunit\u00e0 lodigiana nel Medioevo, giacch\u00e9 egli pose le basi per la futura autonomia cittadina in forma di vassallaggio diretto al monarca, nell'ambito del sistema feudale.\nIl conflitto con Milano.\nAgli inizi dell'XI secolo, \"Laus\" costituiva uno dei maggiori ostacoli all'espansione politica ed economica di Milano, avviata a trasformarsi in un centro mercantile di levatura europea: i laudensi detenevano infatti il controllo pressoch\u00e9 esclusivo dei traffici commerciali attraverso i fiumi del territorio, segnatamente il Lambro, richiedendo dei pedaggi alle imbarcazioni che risalivano i corsi d'acqua.\nIn tale contesto si inser\u00ec l'operato dell'arcivescovo di Milano Ariberto da Intimiano, che incarnava pienamente lo spirito imperialistico dell'epoca: quando nel 1027 mor\u00ec il vescovo lodigiano Notker, successore di Andrea, egli si avvalse di una facolt\u00e0 concessagli dal sovrano Corrado II il Salico e impose al clero di \"Laus\" la nomina episcopale di Ambrogio II di Arluno, un canonico che avrebbe agito come suo leale valvassore. Ritenendo che tale disposizione fosse un'indebita ingerenza nei propri affari, i laudensi si opposero con fermezza e impedirono l'ingresso in citt\u00e0 del vescovo designato; Ariberto a sua volta non desistette e raccolse intorno a s\u00e9 un esercito, occupando militarmente le campagne di \"Laus\" e cingendo d'assedio il borgo. Consapevoli di avere scarse possibilit\u00e0 di resistere, i cittadini firmarono infine un accordo di pace, pronunciarono un giuramento di fedelt\u00e0 all'arcivescovo e accettarono l'elezione di Ambrogio II, che rimase in carica fino al 1051.\nI decenni successivi videro il divampare di tumulti, sempre seguiti da razzie e devastazioni, in tutti i territori assoggettati ai milanesi. Questo continuo stato di tensione sfoci\u00f2 nello scoppio di una guerra fra \"Laus\" e Milano: il conflitto ebbe inizio nel 1107, allorch\u00e9 i laudensi allontanarono il vescovo Arderico da Vignate, accusato di un atteggiamento troppo subalterno nei confronti dell'arcidiocesi presieduta da Pietro Grossolano. Nel frattempo, su iniziativa dell'emergente borghesia mercantile, \"Laus\" era diventata un libero comune, amministrato da un collegio elettivo formato da sei consoli e rinnovato a cadenza annuale; l'arengo, sede del governo municipale, si trovava a poca distanza dalla basilica dei XII Apostoli. Malgrado avessero stretto alleanza con Pavia e Cremona, anch'esse rivali di Milano, i lodigiani apparivano destinati a soccombere dinanzi alla superiore potenza militare della citt\u00e0 ambrosiana, anche perch\u00e9 l'unico dispositivo difensivo era rappresentato dalle antiche mura romane, risalenti al I secolo d.C. e dunque ormai obsolete; inoltre il centro abitato si era progressivamente esteso oltre la cerchia con una serie di sobborghi, attorno ai quali era stato scavato un semplice fossato. La capitolazione di \"Laus\" fu ritardata solo da Enrico V di Franconia che, tra la fine del 1110 e l'inizio dell'anno successivo, scese in Italia per farsi incoronare imperatore da papa Pasquale II, intimando la sospensione delle ostilit\u00e0; il 24 maggio 1111mentre il sovrano era in viaggio fra Verona e il passo del Brennero, sulla via del ritorno in Germaniai milanesi decisero di attaccare la citt\u00e0 e la distrussero: dapprima vennero abbattute le mura, quindi le abitazioni furono saccheggiate e incendiate. \nLe condizioni di pace imposte ai laudensi prevedevano il divieto di ricostruire gli edifici danneggiati e il giuramento di \u00absudditanza perpetua\u00bb ai vincitori; un'ulteriore clausola disponeva la soppressione del mercato settimanale del marted\u00ec, uno dei pi\u00f9 importanti dell'intera Lombardia, che costituiva una cospicua fonte di guadagno per i cittadini. In quegli anni i lodigiani dovettero sottostare a Milano senza alcuna forma di autonomia, come dimostra il fatto che furono obbligati a inviare un contingente di duecento fanti in occasione dell'assedio di Como del 1126. Nondimeno \"Laus\" riusc\u00ec in parte a risollevarsi: il cronista Ottone Morenatestimone oculare degli avvenimentiracconta che la popolazione superstite abbandon\u00f2 le case distrutte e \u00abcominci\u00f2 ad abitare in sei borgate nuove\u00bb. La basilica e la cattedrale di Santa Maria, risparmiate dalla devastazione, continuarono ad accogliere i laudensi; al contempo si verific\u00f2 una lentissima ripresa dell'agricoltura.\nNel marzo del 1153, poco dopo la sua elezione, l'imperatore Federico Barbarossa convoc\u00f2 una dieta a Costanza per affrontare anche le questioni legate alla politica italiana; Albernando Alamanno e Omobono Maestro, due commercianti lodigiani, chiesero udienza al monarca e si presentarono al suo cospetto in abito da penitenti, protestando per il torto sub\u00ecto a opera dei milanesi. Il sovrano prest\u00f2 loro ascolto e decise di indirizzare alle autorit\u00e0 ambrosiane una lettera di reprimenda, che egli affid\u00f2 al \"missus dominicus\" Sicherio; quest'ultimoignorando le resistenze manifestate dagli stessi laudensi, che temevano pesanti ritorsioni da parte della citt\u00e0 rivalerecapit\u00f2 la missiva imperiale ai consoli di Milano, i quali tuttavia lo coprirono di minacce e lo costrinsero a fuggire. L'anno seguente, trovandosi in Italia per la cerimonia d'incoronazione, il Barbarossa indisse una dieta a Roncaglia, dove arriv\u00f2 il 30 novembre 1154: in questa circostanza, Federico ricevette le rimostranze dei delegati lodigiani, pavesi e comaschi nei confronti dell'operato dei milanesi, i quali a propria volta offrirono al monarca un'ingente somma di denaro pur di ottenere la sua approvazione, salvaguardando cos\u00ec la loro egemonia sugli altri comuni lombardi. L'imperatore rifiut\u00f2 la proposta dei consoli ambrosiani, ordinando loro di \u00absottomettersi tutti a lui, senza condizione alcuna\u00bb, mentre agli abitanti di \"Laus\" fu concessa la riapertura del mercato, il che giov\u00f2 all'economia locale.\nI milanesi dovettero quindi aspettare che il sovrano tornasse in Germania per colpire i loro principali nemici separatamente: dapprima Cremona (estate 1157), poi Pavia (inverno 1157-1158) e infine ancora \"Laus\" (primavera 1158). In particolare, la rappresaglia contro i laudensi fu oltremodo severa: le tasse furono notevolmente inasprite, alcuni beni furono confiscati e fu istituito il divieto di allontanarsi dal borgo nonch\u00e9 di vendere le terre possedute da meno di sessant'anni, affinch\u00e9 nessuno cercasse di sottrarsi al controllo di Milano; inoltre a tutti i cittadini maschi fu imposto di rinnegare la fedelt\u00e0 all'imperatore e di giurare completa obbedienza alle autorit\u00e0 ambrosiane, pena il definitivo annientamento della comunit\u00e0. I tentativi di mediazione del vescovo Lanfranco e di papa Adriano IV non furono ascoltati: di fronte al diniego dei lodigiani, il 23 aprile 1158 le milizie milanesi raggiunsero \"Laus\", vi entrarono e la saccheggiarono, sotto gli occhi degli abitanti che non opposero alcuna resistenza; nell'arco di tre giorni le coltivazioni furono devastate, gli alberi vennero abbattuti e la citt\u00e0 fu interamente rasa al suolo. I profughi si diressero soprattutto verso Pizzighettone e Cremona, dove trovarono accoglienza.\nLa fondazione di Lodi Nuova.\nFederico Barbarossa si ripresent\u00f2 in Italia l'8 giugno 1158: accampatosi presso Melegnano, ricevette una processione di esuli lodigiani che chiedevano giustizia. Nell'ottica di ridimensionare la supremazia di Milano, da lui giudicata pericolosa, il sovrano promosse in prima persona la ricostruzione della citt\u00e0, che egli stesso rifond\u00f2 il successivo 3 agosto in una posizione pi\u00f9 appropriata dal punto di vista strategico: il sito prescelto non fu infatti quello delle rovine di \"Laus Pompeia\", bens\u00ec il monte Guzzone (o colle Eghezzone), una modesta altura di forma trapezoidale ubicata sulla riva destra dell'Adda, non lontana dal punto in cui gi\u00e0 sorgevano un ponte detto \"del Fanzago\" e uno dei porti fluviali gestiti dai laudensi.\nIl cronista Ottone Morena descrive in questi termini la fondazione del nuovo insediamento:\nTre mesi pi\u00f9 tardiin occasione della seconda dieta di Roncagliail sovrano promulg\u00f2 la \"Constitutio de regalibus\", con la quale formalizz\u00f2 le prerogative dell'autorit\u00e0 regia. Contestualmente il Barbarossa accord\u00f2 ai laudensi eccezionali privilegi, fra cui la facolt\u00e0 di costruire ponti su tutti i corsi d'acqua del territorio e di navigare per l'intera Lombardia con piena esenzione delle tasse; malgrado tali benefici, il borgo si svilupp\u00f2 lentamente e con difficolt\u00e0. Dopo aver fatto erigere un sistema di fortificazioni intorno al centro abitato, il monarca stabil\u00ec a Lodi il proprio quartier generale, da dove condusse un'ampia offensiva militare contro i comuni pi\u00f9 refrattari a piegarsi al suo dominio: l'assedio di Crema del 1159-1160 e l'assedio di Milano del 1161-1162 si conclusero entrambi con la vittoria delle truppe di Federico, che infine devastarono la citt\u00e0 ambrosiana con la partecipazione di soldati lodigiani, cremonesi, pavesi, comaschi, sepriesi e novaresi.\nIl Barbarossa si ferm\u00f2 di nuovo a Lodi nel novembre del 1163: in tale circostanza si svolse l'inaugurazione della cripta del Duomo, dove furono trasferite le reliquie del primo vescovo Bassiano, provenienti dalla basilica dei XII Apostoli. Durante la cerimonia, l'imperatore e la moglie Beatrice di Borgogna offrirono 35 libbre d'oro per i lavori di completamento della nuova chiesa cattedrale, la cui prima pietra era stata simbolicamente posata nel giorno stesso della fondazione della citt\u00e0.\nQuando il sovrano rientr\u00f2 in Germania, i suoi funzionari si resero responsabili di continue violenze e prevaricazioni in tutta l'Italia settentrionale, alimentando un crescente malcontento nei confronti dell'autorit\u00e0 imperiale; allo scopo di porre fine a tali soprusi e di tutelare i propri interessi, promuovendo al contempo la riedificazione di Milano, nel 1167 alcuni comuni costituirono la Lega Lombarda, un'alleanza politico-militare a cui i lodigianiper gratitudine verso il loro fondatoresi rifiutarono di aderire. La citt\u00e0 fu quindi cinta d'assedio dall'esercito della coalizione e costretta ad affiliarsi con la forza, \u00abfatta salva la fedelt\u00e0 all'imperatore\u00bb; fra le condizioni di resa, figurava l'impegno della Lega a costruire a proprie spese una nuova cerchia di mura spesse due braccia e alte dodici, vale a dire circa un metro per sei. Federico reag\u00ec mettendo al bando tutti i comuni ribelli con l'unica eccezione di Lodi, cui al contrario furono rinnovate le agevolazioni in ambito commerciale e tributario. Nel frattempo l'assenza del Barbarossa dall'Italia si protrasse per quasi sette anni, durante i quali la confederazione si allarg\u00f2 e si consolid\u00f2 ulteriormente: nel 1173 gli stessi laudensi organizzarono e ospitarono un congresso a cui intervennero i delegati delle trentasei citt\u00e0 alleate.\nIl 29 maggio 1176 cinquanta fanti lodigiani presero parte alla decisiva battaglia di Legnano, dalla quale l'armata imperialeindebolita dalla defezione di alcuni principi tedeschiusc\u00ec pesantemente sconfitta; di conseguenza, come sancito dalla pace di Costanza, il monarca dovette concedere ai comuni un'autonomia pressoch\u00e9 totale, rinunciando definitivamente al proposito di assoggettare l'Italia del nord. Senza pi\u00f9 la protezione del Barbarossa, Lodi fu chiamata a far fronte ad altri contrasti con Milano, che si esacerbarono quando il nuovo sovrano Enrico VI conferm\u00f2 ai laudensi l'esercizio delle prerogative di cui godevano da tempo. Lo scontro militare fra le due citt\u00e0 riprese nel 1193 e si concluse cinque anni pi\u00f9 tardi con la stipula di un patto di amicizia: Lodi cedette ai milanesi i diritti sulle acque del Lambro, ottenendo in cambio il riconoscimento della giurisdizione sul proprio territorio e l'esclusiva dei commerci sull'Adda.\nFrattanto la forma di governo del comune aveva sub\u00ecto una parziale evoluzione: il centro abitato era stato suddiviso in sei rioni denominati \"vicinanze\", ciascuno dei quali eleggeva due dei dodici consoli che amministravano la citt\u00e0; questi erano coadiuvati da una giunta detta \"credenza\" e da un consiglio composto dai rappresentanti dei \"paratici\", ossia le corporazioni delle arti e mestieri. A causa delle rivendicazioni della nascente borghesia artigiana, la vita politica di Lodi divenne sempre pi\u00f9 animata, a tal punto che iniziarono a formarsi due schieramenti contrapposti: la fazione dei nobili e dei proprietari terrieridi tendenza ghibellinaera capeggiata dalla famiglia degli Overgnaghi, mentre il partito dei ceti emergentiaffine alle posizioni dei guelfiera guidato dai Fissiraga e dai Sommariva. Al fine di tutelare le istituzioni municipali, il collegio dei consoli fu sostituito dalla figura del podest\u00e0, un magistrato estraneo alle controversie locali in quanto forestiero: il primo a ricoprire tale carica fu il bresciano Giovanni Calepino, mentre il suo successore Petrocco Marcellinonativo di Milanofu colui che promulg\u00f2 gli statuti del comune.\nL'et\u00e0 delle signorie e l'epoca rinascimentale.\nIl periodo signorile.\nNel XIII secolo Lodi seguit\u00f2 a crescere: intorno al 1220 fu intrapresa la costruzione del canale della Muzza, portata a termine circa un decennio pi\u00f9 tardi, a cui parteciparono possidenti laudensi e capitali milanesi; questa nuova opera idraulica contribu\u00ec in misura determinante alla floridezza dell'agricoltura. Sino all'epoca medievale, infatti, la citt\u00e0 era lambita dal lago Gerundo: il territorio era in gran parte paludoso e insalubre, ma grazie al lavoro dei monaci benedettini, cistercensi e cluniacensiavviato nell'XI secolo e coronato dall'apertura della Muzzafu bonificato e reso una delle regioni pi\u00f9 fertili d'Europa.\nNel frattempo la tregua fra i comuni italiani e l'imperatore Federico II di Svevia, nipote del Barbarossa, diventava viepi\u00f9 precaria; il 27 novembre 1237 si arriv\u00f2 allo scontro armato presso Cortenuova, con esito infausto per la Lega Lombarda. Anche Lodi si arrese e il sovrano vi fece solenne ingresso il 12 dicembre, decidendo di trasformare il borgo in una roccaforte ghibellina: dopo aver ordinato l'allontanamento dei guelfi dal centro abitato, il monarca dispose il consolidamento delle mura e l'edificazione di un castello a fianco di Porta Cremona, sopra la zona della Selvagreca, dove egli stesso si stabil\u00ec per brevi periodi. Ai laudensi fu inoltre concesso per la prima volta il diritto di zecca: alcuni \"grossi\" d'argento e rame coniati sotto il regno di Federico II sono conservati nel Museo civico. Nel 1243, sdegnato per la messa al rogo di un frate francescano, papa Gregorio IX inflisse l'interdetto alla citt\u00e0 e soppresse la diocesi, colpendo cos\u00ec gli interessi di uno dei comuni pi\u00f9 legati all'imperatore; i lodigiani riacquistarono la sede vescovile soltanto nove anni pi\u00f9 tardi, dopo la morte del sovrano e il conseguente declino dei ghibellini. \nNel 1251 l'incarico di podest\u00e0 fu affidato per un decennio a Sozzo Vistarini, uno degli esponenti pi\u00f9 autorevoli e facoltosi della nobilt\u00e0 laudense, il quale aveva abbandonato la fazione degli Overgnaghi mettendosi al comando dei guelfi. Il conferimento di un potere cos\u00ec vasto a un'unica persona \u00e8 il chiaro segno di un mutamento dell'ordinamento politico, con l'inizio dell'et\u00e0 delle signorie cittadine: formalmente continuarono a eleggersi gli organi municipali, ma nella praticacome in quell'epoca avveniva nella maggior parte dei comuni dell'Italia centro-settentrionaleil governo era tenuto da una singola famiglia, rappresentata dal proprio capo carismatico. Ai Vistarini succedettero i Della Torre di Milano con Martino, Filippo e quindi Napo; negli anni seguenti si verificarono alcuni tumulti fra i vari schieramenti che aspiravano al controllo di Lodi, finch\u00e9 nel 1292 prevalse ancora il partito guelfo, presieduto dal podest\u00e0 Antonio Fissiraga.\nVerso la fine del Duecento, la citt\u00e0 conobbe una considerevole espansione urbanistica, con il rifacimento della cerchia muraria e l'avvio della costruzione di alcuni nuovi edifici, tra cui il nucleo centrale di palazzo Broletto e la chiesa di San Francesco; quest'ultima, in particolare, si distingue per le due bifore \"a cielo aperto\" della facciata, le quali costituiscono il primo esempio di una soluzione architettonica che fra XIV e XV secolo si diffuse in tutta l'Italia del nord. Attorno al 1300 si propag\u00f2 la leggenda popolare del drago Tarantasio: secondo il folclore locale, la creatura avrebbe infestato le acque paludose del lago Gerundo e, con i suoi miasmi mortiferi, avrebbe innescato le frequenti epidemie di malaria che interessavano il territorio. Nel 1301 ebbe inizio un conflitto contro il ghibellino Matteo I Visconti, signore di Milano: dopo aver stretto alleanza con i governanti di Pavia e di Piacenza, Antonio Fissiraga radun\u00f2 le forze antiviscontee nella primavera dell'anno successivo e mosse verso la citt\u00e0 ambrosiana, dove lo scoppio di una rivolta costrinse il nobile milanese ad arrendersi senza combattere e a cedere la supremazia ai Della Torre.\nLa situazione cambi\u00f2 in modo drastico nel 1311, a causa della discesa in Italia dell'imperatore Enrico VII di Lussemburgo: il sovrano occup\u00f2 militarmente il borgo fondato dal Barbarossa, permettendo il ritorno delle famiglie rivali dei Fissiraga. Il capo della fazione ghibellina era Bassiano Vistarini, il quale si fece proclamare signore di Lodi nel 1321, con l'appoggio dei Visconti; a lui succedettero i figli Giacomo e Sozzino, che governarono sino al novembre del 1328, allorch\u00e9 divamp\u00f2 una sollevazione popolare: il notaio guelfo Pietro Temacoldo, un ex mugnaio originario di Castiglione d'Adda, si mise alla guida della sommossa e conquist\u00f2 il potere, consegnando le chiavi della citt\u00e0 a papa Giovanni XXII. Il 31 agosto 1335dopo aver sub\u00ecto un lungo assedioLodi cadde sotto i colpi di Azzone Visconti, perdendo la propria indipendenza e diventando uno dei centri pi\u00f9 popolosi del Ducato di Milano. In questo periodo fu momentaneamente ristabilita la concordia fra le famiglie laudensi in lotta e furono avviati i lavori per l'edificazione del castello di Porta Regale, ultimato nel 1373; frattanto la crisi del XIV secolo determin\u00f2 una protratta fase di decadenza economica e demografica.\nA seguito della morte di Gian Galeazzo Visconti, avvenuta nel settembre del 1402, l'amministrazione ambrosiana vide diminuire notevolmente la propria capacit\u00e0 di esercitare il governo sui territori periferici: Luigi Vistarini profitt\u00f2 di tale debolezza per autoproclamarsi rettore di Lodi, ma la sua iniziativa fu contrastata con durezza dalle fazioni rivali, che provocarono tafferugli e lo avvicendarono con Antonio II Fissiraga. Questi adott\u00f2 tuttavia una linea politica benevola nei confronti dei Visconti, destando un diffuso malcontento che favor\u00ec infine la conquista del potere da parte di Giovanni Vignati, facoltoso erede di una nobile famiglia guelfa del Contado; sostenuto dal papa, dalla Repubblica di Firenze e dai Cavalcab\u00f2 di Cremona, egli si pose al comando di un piccolo esercito e fu nominato signore di Lodi il 23 novembre 1403. Tre anni pi\u00f9 tardi, dopo aver promosso un'infruttuosa azione bellica contro Milano, Vignati ricevette il titolo di patrizio veneziano: la Repubblica di San Marco, infatti, vedeva di buon occhio le piccole signorie nate dalla fragilit\u00e0 del regime visconteo. Fra il 1409 e il 1410 l'aristocratico lodigiano s'impadron\u00ec anche di Vercelli, Melegnano e Piacenza, acquistando quest'ultima al prezzo di fiorini da alcuni mercenari francesi che l'avevano invasa; il 16 settembre 1412 il nuovo duca Filippo Maria sigl\u00f2 un accordo nel quale riconosceva formalmente l'autorit\u00e0 di Vignati sui territori a sud di Milano, ma al contempo lo vincolava alla subordinazione politica e militare nei propri confronti.\nIl 9 dicembre 1413, dalla Cattedrale laudense, l'imperatore Sigismondo di Lussemburgo e l'antipapa Giovanni XXIII emanarono la bolla di convocazione del concilio di Costanza, che avrebbe poi risolto lo Scisma d'Occidente; per circa un mese la citt\u00e0 fu sede di ambascerie da ogni parte d'Italia e Giovanni Vignati, in cambio della sua ospitalit\u00e0, fu insignito del titolo ereditario di \"conte di Lodi, Chignolo e Maccastorna\", diventando per breve tempo una delle figure preminenti dello scenario politico europeo. Nell'estate del 1414, dopo essere riuscito a riconquistare Piacenza, il duca di Milano cattur\u00f2 Giacomo Vignati, uno dei due figli del nobile lodigiano. Quest'ultimo fu quindi costretto a trattare di nuovo e a dichiararsi vassallo dei Visconti, prestando giuramento di fedelt\u00e0; successivamente, recatosi al castello di Porta Giovia per ottenere la liberazione del figlio prevista dall'accordo, fu arrestato a sorpresa e condannato a morte. Intanto il condottiero Francesco Bussone, detto \"il Carmagnola\", occupava Lodi e uccideva Ludovico, l'altro erede di Vignati: la citt\u00e0 del Barbarossa torn\u00f2 cos\u00ec a far parte a tutti gli effetti del Ducato di Milano.\nLa pace di Lodi e il Rinascimento.\nNel 1419 divenne vescovo di Lodi Gerardo Landriani Capitani, cultore degli studi letterari e in rapporto con gli umanisti pi\u00f9 illustri dell'epoca; a lui si deve l'inatteso ritrovamento, fra i documenti del capitolo della Cattedrale, di un manoscritto contenente alcuni trattati di retorica tradizionalmente attribuiti a Marco Tullio Cicerone. Il codice rivest\u00ec un'importanza considerevole nella riscoperta dell'arte oratoria classica poich\u00e9 comprendevaoltre al \"De inventione\" e alla \"Rhetorica ad Herennium\", opere molto diffuse nel Medioevoanche il \"De oratore\" e l\"Orator\", di cui fino a quel momento erano noti solo frammenti, e il testo quasi completo del \"Brutus\", di cui in precedenza si conosceva esclusivamente il titolo.\nDopo la morte di Filippo Maria Visconti, l'Italia settentrionale cadde nuovamente nel disordine: a Milano fu istituita l'Aurea Repubblica Ambrosiana, mentre i lodigiani proclamarono la loro appartenenza alla Serenissima, che ratific\u00f2 l'adesione il 12 ottobre 1447. La situazione cambi\u00f2 in maniera inopinata quando Francesco Sforza assunse il comando delle truppe ambrosiane: dopo la sconfitta di Caravaggio, Venezia cedette Lodi ai milanesi, risparmiandole almeno il saccheggio; il borgo fu comunque assediato e devastato dai soldati di Francesco Piccinino. Segu\u00ec una lunga serie di tumulti e di scontri, dopo i quali l'11 settembre 1449 si pervenne alla nomina di Sforza a nuovo duca di Milano. A causa della loro posizione di confine, Lodi e le borgate vicine furono pi\u00f9 volte depredate dai diversi eserciti in guerra fra loro, ma gi\u00e0 l'anno successivo ebbero inizio le trattative per un'intesa, che si svolsero proprio in citt\u00e0 a palazzo Broletto: l'accordo, noto come \"pace di Lodi\", fu firmato il 9 aprile 1454 dai rappresentanti dei principali Stati preunitari italiani (Ducato di Milano, Repubblica di Venezia, Repubblica di Firenze, Repubblica di Genova, Marchesato di Mantova, Regno di Napoli, Ducato di Savoia e Marchesato del Monferrato). L'importanza storica del patto consiste nell'aver dato alla penisola un nuovo assetto politico-istituzionale checontenendo le ambizioni espansionistiche dei singoli governi regionaliassicur\u00f2 per quarant'anni un sostanziale equilibrio territoriale, contribuendo a favorire di conseguenza la fioritura artistica e letteraria del Rinascimento.\nNei decenni successivi, contraddistinti dal lungo vescovato dell'umanista e mecenate Carlo Pallavicino (1456-1497), Lodi conobbe una delle sue epoche pi\u00f9 felici dal punto di vista artistico e culturale: in questa fase operarono l'intellettuale Maffeo Vegio, il teorico musicale Franchino Gaffurio e l'architetto Giovanni Battagio; videro inoltre la luce opere come l'Ospedale Maggiore, palazzo Mozzanica, il tesoro di san Bassiano e il tempio civico dell'Incoronata, considerato il monumento pi\u00f9 prestigioso della citt\u00e0 e uno dei massimi capolavori del Rinascimento lombardo. Intorno al 1470 fu avviata la ristrutturazione del Duomo con la costruzione della sagrestia e delle vetrate, mentre la chiesa di San Francesco fu ampliata e affrescata; nel frattempo il duca di Milano fece riedificare il ponte sull'Adda con due fortificazioni ai capi, consolidando il sistema difensivo mediante la sistemazione del Revellino ottagonale e il rimaneggiamento della Rocchetta.\nL'epoca moderna.\nLa dominazione spagnola.\nIl periodo di stabilit\u00e0 garantito dalla pace di Lodi si concluse nel 1494, allorch\u00e9 il re Carlo VIII di Franciaincoraggiato da Ludovico il Moroinvase la penisola con un esercito di effettivi, dando inizio alla cosiddetta \"ruina d'Italia\"; a partire da quel momento, per circa vent'anni si susseguirono scorrerie e saccheggi che interessarono anche il territorio laudense. Nell'ambito del conflitto tra francesi e spagnoli si inserisce l'episodio della disfida di Barletta (13 febbraio 1503), alla quale prese parte Fanfulla da Lodi, capitano di ventura al servizio degli iberici. Tra il giugno del 1509 e il settembre del 1515, mentre infuriava la guerra della Lega di Cambrai, la citt\u00e0 del Barbarossa fu occupata pi\u00f9 volte: dapprima dagli uomini di Luigi XII, poi dagli svizzeri e quindi dai veneti, i quali per\u00f2 l'abbandonarono quasi immediatamente. Il trattato di Noyon del 1516 assegn\u00f2 infine il Ducato di Milano ai francesi, usciti vincitori dalla battaglia di Marignano.\nDopo alcuni anni, il neoeletto imperatore Carlo V d'Asburgoentrato in conflitto con Francesco Iinvi\u00f2 un corpo di mercenari elvetici a prendere possesso della Lombardia; questi giunsero a Lodi nel maggio del 1522 e la depredarono. Da allora il borgo divenne il quartier generale del comandante supremo Ferrante d'Avalos: proprio a Lodi si riunirono le truppe imperiali che il 24 febbraio 1525 catturarono il monarca francese durante la battaglia di Pavia. Nel giugno del 1526, la popolazione laudenseesasperata dai soprusi perpetrati dalla guarnigione spagnola di Fabrizio Maramaldodiede vita a un'insurrezione armata; il condottiero Lodovico Vistarini si mise alla guida dei rivoltosi, allontan\u00f2 gli occupanti e accolse in citt\u00e0 l'esercito della Lega di Cognac, ostile a Carlo V. Le milizie imperiali reagirono duramente, ponendo Lodi sotto assedio e colpendola con un pesante cannoneggiamento che fece breccia nella cinta muraria non lontano dal castello, nel luogo che poi fu ribattezzato \"via del Guasto\"; tuttavia i laudensi riuscirono a resistere sino alla fine del conflitto, sancita dalla pace di Cambrai (1529). Nel 1535, alla morte di Francesco II Sforza, il Ducato di Milano fu annesso formalmente ai domini di Carlo V; quando l'imperatore visit\u00f2 Lodi, nell'agosto del 1541, fu ospitato a palazzo Vistarini, nella dimora di colui che aveva capeggiato la sollevazione di quindici anni prima.\nLa citt\u00e0 non fu coinvolta dai successivi eventi bellici, il che consent\u00ec la costruzione del campanile del Duomo, iniziato nel 1538 su progetto di Callisto Piazza e rimasto incompiuto per motivi di sicurezza militare, su prescrizione delle autorit\u00e0. In quel periodo la municipalit\u00e0 era amministrata da un castellano e da un podest\u00e0 designati dai governatori spagnoli, affiancati da un consiglio decurionale e da una giunta esecutiva composti dai rappresentanti delle famiglie aristocratiche. La seconda met\u00e0 del Cinquecento vide la radicale ristrutturazione in chiave manierista del complesso di San Cristoforo, eseguita dall'architetto Pellegrino Tibaldi; in Cattedrale furono dipinti degli affreschi da Antonio Campi, andati perduti, e fu realizzato il rosone marmoreo della facciata. Frattanto il vescovo Antonio Scarampi istitu\u00ec il seminario, fond\u00f2 un orfanotrofio maschile e attu\u00f2 le misure di rinnovamento promosse del concilio di Trento, operando sotto l'egida del cardinale Carlo Borromeo.\nNel Seicento, malgrado Lodi continuasse a godere della pace, le autorit\u00e0 ispaniche imposero il completo rifacimento e l'ampliamento della cinta muraria, trasformando il centro abitato in una piazzaforte; in quell'epoca era inoltre particolarmente attivo il tribunale dell'Inquisizione. Il clima di tensione, le condizioni di isolamento e la continua richiesta di tasse produssero una marcata depressione economica, che fu accentuata dall'epidemia di peste del 1630, provocata dal passaggio in citt\u00e0 dei lanzichenecchi; il lazzaretto fu allestito presso Porta Cremona. Le disposizioni drastiche adottate dal giudice di sanit\u00e0 Pietro Boldoni, che decret\u00f2 l'immediata sospensione dei mercati e il coprifuoco totale, permisero di moderare la diffusione del contagio: la malattia provoc\u00f2 infatti 200 vittime su oltre abitanti, facendo registrare un tasso di mortalit\u00e0 tra i pi\u00f9 ridotti dell'intera Italia settentrionale.\nCome si pu\u00f2 evincere dal testo di una minuziosa relazione indirizzata al dignitario spagnolo Filippo de Haro, l'economia seicentesca era prevalentemente fondata su agricoltura e allevamento; i prodotti pi\u00f9 venduti erano le ceramiche, le tele di lino, il burro e il Granone Lodigiano, considerato il capostipite di tutti i formaggi grana. Verso la fine del secolo si verific\u00f2 una rifioritura della vita culturale: fu inaugurato il primo teatro, ancora riservato ai nobili, e si formarono alcuni sodalizi scientifico-letterari, frequentati da intellettuali come il poeta Francesco De Lemene, socio dell'Accademia dell'Arcadia; negli stessi anni furono create le prime scuole pubbliche, mentre la congregazione dei Filippini pose le basi per la raccolta libraria che avrebbe poi costituito la biblioteca civica.\nIl periodo austriaco.\nLa guerra di successione spagnola (1701-1714) determin\u00f2 l'inizio della dominazione austriaca, sancito dai trattati di Utrecht (1713) e di Rastatt (1714). Dapprima i nuovi governanti, che inizialmente erano poco apprezzati dai lodigiani, concentrarono la loro attenzione su alcuni provvedimenti di natura perlopi\u00f9 simbolica: nel 1721 fu rimosso il corpo di guardia in legno usato dai soldati iberici in piazza Maggiore, mentre nel 1724a capo del ponte sull'Addafu collocata una statua raffigurante Giovanni Nepomuceno, un santo molto caro ai navigatori dell'Europa centrale.\nIn seguito, il governo di Maria Teresa d'Asburgo (1740-1780) introdusse anche a Lodi alcune riforme significative che favorirono l'avvio di una ragguardevole ripresa economica, soprattutto grazie alla moltiplicazione e alla riorganizzazione razionale dei terreni agricoli secondo il principio della rotazione delle colture, che in breve tempo divenne una prassi consolidata. Allo scopo di tutelare la salute pubblica, furono vietate le sepolture nelle chiese e sui sagrati: risale infatti a quel periodo l'apertura dei primi due cimiteri suburbani di Riolo e di San Fereolo. Altre innovazioni interessarono l'adozione dell'odonomastica e il riordinamento delle amministrazioni locali: a questo riguardo, l'imperatore Giuseppe II d'Asburgo-Lorena stabil\u00ec l'abolizione dei feudi e istitu\u00ec otto province tra cui quella di Lodi, che sostituiva l'antico Contado e ricomprendeva anche Pandino, Gradella, Nosadello, Rivolta, Spino, Agnadello nonch\u00e9 il resto della Gera d'Adda.\nNel corso del secolo si assistette a un forte sviluppo urbanistico che trasform\u00f2 il volto della citt\u00e0 nel segno dell'architettura tardobarocca e rococ\u00f2, modificando la struttura originaria dell'antico insediamento medievale: sorsero le chiese di Santa Maria del Sole, Santa Maria Maddalena, San Filippo Neri e Santa Chiara Nuova, mentre l'interno del Duomo fu rimaneggiato da Francesco Croce per adattarlo al gusto dell'epoca e il palazzo Vescovile fu interamente ristrutturato a opera di Giovanni Antonio Veneroni. Negli stessi anni furono costruiti anche palazzo Barni, palazzo Modignani, palazzo Sommariva e un nuovo teatro, dopo l'incendio che aveva distrutto il precedente; numerosi altri fabbricati furono notevolmente ampliati o rinnovati, come palazzo Galeano, il municipio e l'Ospedale Maggiore, quest'ultimo su progetto di Giuseppe Piermarini, il medesimo architetto della Villa Reale di Monza e della Scala di Milano. Svariati monasteri ed edifici religiosi minori furono sconsacrati e in alcuni casi demoliti per lasciare spazio a nuove abitazioni private; le vie principali, inoltre, furono allargate mediante la rimozione dei paracarri e l'abbattimento dei portici. Contestualmente si procedette allo smantellamento pressoch\u00e9 completo dei baluardi innalzati durante la dominazione spagnola del Seicento; al loro posto fu tracciata una strada di circonvallazione lunga approssimativamente , che raccordava tutte le porte della citt\u00e0, impiegate da secoli come barriere daziarie e restaurate secondo i canoni dello stile neoclassico.\nFrattanto l'influsso del movimento illuminista aveva raggiunto anche il territorio laudense: molti ordini religiosi furono soppressi, la biblioteca venne aperta al pubblico, si form\u00f2 il nucleo originario del futuro Museo civico e si speriment\u00f2 il volo delle prime mongolfiere; fu inoltre inaugurato un nuovo nosocomio e fu istituito un corso di istruzione superiore. Nel marzo del 1770, l'allora quattordicenne Wolfgang Amadeus Mozart sost\u00f2 brevemente in citt\u00e0, in un albergo situato in localit\u00e0 \"Gatta\", mentre era in viaggio con il padre Leopold fra Milano e Parma; durante il soggiorno, il musicista port\u00f2 a termine la stesura del primo dei suoi ventitr\u00e9 quartetti per archi, noto come \"Quartetto di Lodi\".\nL'epoca contemporanea.\nIl ventennio napoleonico.\nNel 1792 l'Arciducato d'Austria entr\u00f2 in guerra contro la Prima Repubblica di Francia, nata a seguito degli eventi rivoluzionari di tre anni prima; nel marzo del 1796, allo scopo di alleggerire la pressione sul fronte tedesco, il Direttorio decise di portare le operazioni militari in Italia, affidando il comando dell'armata all'emergente generale ventiseienne Napoleone Bonaparte. Dopo aver costretto alla resa in sole tre settimane il Regno di Sardegna, alleato della monarchia asburgica, i francesi proseguirono la loro marcia a sud del Po e lo varcarono il 7 maggio fra Piacenza e San Rocco al Porto, con l'ulteriore obiettivo di affrontare l'esercito austriaco e di infliggere al nemico perdite cospicue.\nL'avanguardia delle truppe napoleoniche, proveniente da Casalpusterlengo, raggiunse Lodi nelle prime ore del mattino del 10 maggio; in quel momento il grosso delle forze dell'Arciducatoagli ordini di Johann Peter Beaulieusi era gi\u00e0 trasferito pi\u00f9 a nord, lasciando un contingente di effettivi a guardia del ponte sull'Adda, arroccato nella fortezza del Revellino. Le ostilit\u00e0 iniziarono con un prolungato duello di artiglierie, che provoc\u00f2 danni ingenti nei quartieri posti nelle vicinanze del fiume; la chiesa di San Cristoforo e altri luoghi di culto furono trasformati in ospedali per accogliere i feriti e gli sfollati. Bonaparte, che assisteva allo scontro dal campanile di San Francesco, invi\u00f2 due reparti di cavalleria alla ricerca di un guado, con la finalit\u00e0 di tentare una rapida manovra di aggiramento. L'azione and\u00f2 a buon fine e risult\u00f2 determinante per la vittoria dei francesi: le truppe asburgiche, attaccate su tre lati, furono infatti costrette al ripiegamento.\nLa battaglia di Lodi rappresent\u00f2 il primo significativo successo militare e politico di Napoleone, che il 15 maggio entr\u00f2 trionfante in Milano dopo aver ricevuto le chiavi della citt\u00e0 ambrosiana dalle mani di Francesco Melzi d'Eril a palazzo Sommariva. L'importanza storica di tali avvenimenti giustifica la presenza di molte strade e piazze dedicate al ponte sull'Adda: per esempio nel VI \"arrondissement\" di Parigi, sulla \"rive gauche\", si trova la \"rue du Pont de Lodi\". A proposito del combattimento decisivo della campagna d'Italia, lo stesso Bonaparte ebbe a scrivere:\nNel frattempo Antoine Christophe Saliceti, commissario del Direttorio, aveva disposto la confisca del tesoro di san Bassiano, facendolo trasportare in Francia.\nGi\u00e0 dal 1789 era presente in citt\u00e0 un circolo giacobino segreto, fondato da Andrea Terzi, che si riuniva presso l'Osteria del Gallo in corso di Porta Cremonese. L'affermazione delle truppe napoleoniche innesc\u00f2 grandi festeggiamenti, i borghesi iniziarono a indossare coccarde tricolori e si piantarono numerosi alberi della libert\u00e0, uno dei quali persino nel seminario; nel 1797, allorch\u00e9 venne formalmente istituita la Repubblica Cisalpina, gli enti religiosi di Sant'Agnese, Sant'Antonio, San Cristoforo e San Domenico furono soppressi. Dopo un'effimera parentesi in cui gli austro-russi del feldmaresciallo Aleksandr Vasil'evi\u010d Suvorov occuparono l'intera Lombardia (1799), il generale Bonaparteche frattanto si era autoproclamato \"primo console\" con il colpo di Stato del 18 brumaioriusc\u00ec a riconquistare la Pianura Padana a seguito della battaglia di Marengo, rientrando a Lodi nel giugno del 1800. In questa circostanza la citt\u00e0 del Barbarossa perse il rango di capoluogo che aveva acquisito nel 1786, durante la dominazione asburgica: il territorio laudense fu infatti annesso al Dipartimento dell'Alto Po, con sede amministrativa a Cremona.\nDopo l'incoronazione di Napoleone a Imperatore dei francesi, l'Italia centro-settentrionale divenne un regno governato da Bonaparte stesso (1805); Francesco Melzi d'Eril fu nominato duca di Lodi, mentre il vescovo Gianantonio Della Beretta ricevette il titolo di barone. Dal 1806 al 1816 furono temporaneamente aggregati alla municipalit\u00e0 i tre chiosi (Porta Cremonese, Porta d'Adda, Porta Regale) e i comuni limitrofi di Arcagna, Boffalora, Bottedo, Campolungo, Cornegliano, Montanaso, Torre de' Dardanoni e Vigadore. Nel maggio del 1809per iniziativa del vicer\u00e9 Eugenio di Beauharnaisfu collocato in piazza Maggiore un monumento a ricordo della battaglia del ponte, realizzato da Giocondo Albertolli; l'opera fu distrutta nel 1814 e i paracarri in granito che la circondavano furono riutilizzati per delimitare il sagrato del Duomo.\nIl Lombardo-Veneto.\nIl dominio francese ebbe fine con la disfatta di Lipsia dell'ottobre 1813, nella quale Bonaparte fu sconfitto dall'esercito della sesta coalizione. Il 26 aprile 1814 gli austriaci fecero ritorno a Milano e undici mesi pi\u00f9 tardi, in ossequio alle risoluzioni del congresso di Vienna, nacque il Regno Lombardo-Veneto; poco dopo Lodi ottenne la qualifica di \"citt\u00e0 regia\". L'imperatore Francesco II d'Asburgo-Lorena visit\u00f2 il borgo laudense negli ultimi giorni di dicembre del 1815 e trascorse il Capodanno a palazzo Modignani; nel gennaio seguente, all'atto dell'istituzione delle diciassette circoscrizioni territoriali dello Stato, Lodi divenne capoluogoinsieme con Cremadell'omonima provincia. \nDurante gli anni della Restaurazione, la citt\u00e0 del Barbarossa si svilupp\u00f2 soprattutto su due versanti: dal punto di vista culturale, videro la luce tre nuove testate giornalistiche, fu inaugurato il liceo comunale (che annoverava fra i concorrenti a cattedre Giacomo Leopardi) e sorsero altre istituzioni educative, tra cui il collegio femminile di Maria Cosway e quello maschile dei barnabiti, il cui ritorno fu autorizzato dal vescovo Alessandro Maria Pagani; sotto il profilo urbanistico, nel 1819 fu introdotta l'illuminazione pubblica a olio e nel 1838, in occasione della visita di Ferdinando I d'Austria, furono abbattute le fortificazioni fra Porta Regale e Porta Cremona, che fecero spazio a un passeggio alberato con un obelisco recante epigrafi latine.\nI moti insurrezionali del 1820-1821 e quelli del 1830-1831 passarono pressoch\u00e9 inavvertiti, ma la situazione cambi\u00f2 nei decenni successivi: l'ambiente politicamente pi\u00f9 dinamico era il liceo dove, soprattutto tra il corpo docente, era attivo un gruppo fortemente progressista, coordinato da Luigi Anelli, Paolo Gorini, Pasquale Perab\u00f2 e Cesare Vignati. Le posizioni repubblicane e antiaustriache non erano comunque molto diffuse fra la popolazione, tant'\u00e8 che pochissimi lodigiani presero parte ai combattimenti delle cinque giornate di Milano; tuttavia il 23 marzo 1848quando giunse notizia della vittoria degli insortidivamp\u00f2 un tumulto, immediatamente sedato dai soldati imperiali che presidiavano Lodi. La notte seguente le truppe del feldmaresciallo Josef Radetzky, in ritirata, attraversarono il centro abitato nella loro marcia verso le fortezze del Quadrilatero: i liberali poterono dunque uscire allo scoperto, costituendo un governo provvisorio guidato dall'esponente moderato Carlo Terzaghi. L'esercito del Regno di Sardegnache nel frattempo aveva dichiarato le ostilit\u00e0 agli austriaci, dando inizio alla prima guerra d'indipendenzaarriv\u00f2 in citt\u00e0 il 30 marzo, comandato in prima persona dal re Carlo Alberto di Savoia; il sovrano eman\u00f2 da Lodi un proclama che esortava gli italiani ad appoggiare la causa risorgimentale. Alcune decine di giovani laudensi, tra cui Eusebio Oehl e Tiziano Zalli, si arruolarono come volontari; nove di questi morirono in battaglia.\nNell'estate successiva le sorti del conflitto arrisero agli imperiali, che occuparono nuovamente la citt\u00e0 il 3 agosto. Dopo l'armistizio Salasco, le autorit\u00e0 asburgiche adottarono una politica pi\u00f9 repressiva nei confornti dei dissidenti: Anelli e Vignati furono allontanati dall'insegnamento, il generale Saverio Griffini fu esiliato in Svizzera e il medico Francesco Rossettiaccusato di cospirazione mazzinianafu arrestato. Il nuovo monarca Francesco Giuseppe I e la moglie Elisabetta di Baviera visitarono Lodi nel 1857; due anni pi\u00f9 tardi, il vescovo Gaetano Benagliavicino alle istanze progressiste e sensibile alle esigenze del nascente ceto operaioprese apertamente posizione contro il regime austriaco. Frattanto era scoppiata la seconda guerra d'indipendenza, che vide l'Impero francese di Napoleone III schierato al fianco dei piemontesi: dopo la battaglia di Magenta e gli scontri di Melegnano, il 10 giugno 1859 le truppe degli Asburgo lasciarono definitivamente Lodi, dando fuoco al ponte sull'Adda. Vittorio Emanuele II di Savoia si rec\u00f2 in citt\u00e0 il 20 settembre; solo un mese pi\u00f9 tardi fu promulgato il decreto Rattazzi, con cui il territorio laudense fu assegnato alla provincia di Milano: il comune di Lodi, che all'epoca contava abitanti, fu cos\u00ec privato un'altra volta delle prerogative di capoluogo.\nLa pace di Zurigo, stipulata il 10 novembre 1859, formalizz\u00f2 il passaggio della Lombardia al Regno di Sardegna. Il 5 maggio 1860 due lodigiani (Luigi Martignoni e Luigi Bay) partirono da Quarto con la spedizione dei Mille; contando quelli che si aggiunsero in seguito, in vari scaglioni, in totale furono 234 i giovani che vi parteciparono, distinguendosi soprattutto nell'attacco a Milazzo e nei combattimenti di Pizzo Calabro.\nIl Regno d'Italia.\nIl 17 marzo 1861 il Parlamento proclam\u00f2 il Regno d'Italia con la partecipazione del deputato eletto nel collegio di Lodi; nei decenni successivi la citt\u00e0 conobbe un repentino mutamento, evolvendo in un centro all'avanguardia in diversi settori. Si insediarono le prime industrie, tra cui il Lanificio Varesi (1868), la Polenghi Lombardo (1870), le Officine Sordi (1881), le Officine Meccaniche Lodigiane (1908), il Linificio Canapificio Nazionale (1909), le Officine Meccaniche Folli-Gay (1922), le Officine Curioni (1925) e le Officine Elettromeccaniche Adda (1926). A Lodi nacque anche la prima banca popolare italiana, vale a dire la Banca Mutua Popolare Agricola, fondata nel 1864 dall'avvocato e attivista Tiziano Zalligi\u00e0 oppositore del regime austriaco e patrocinatore di Giuseppe Garibaldiallo scopo di sostenere le attivit\u00e0 agrarie e artigianali.\nIl territorio fu inoltre toccato dallo sviluppo infrastrutturale che connot\u00f2 l'epoca postunitaria: nel 1861 fu inaugurata la linea ferroviaria Milano-Piacenza, parte del grande itinerario dorsale italiano; tre anni pi\u00f9 tardi, su progetto dell'architetto milanese Gualini, fu ultimato il nuovo ponte sull'Adda in muratura, che divenne poi uno dei simboli della citt\u00e0; nel 1880 entrarono in esercizio quattro tranvie extraurbane a vapore (la Milano-Lodi, la Lodi-Treviglio-Bergamo, la Lodi-Sant'Angelo e la Lodi-Crema-Soncino); nel 1886 fu intrapresa la costruzione del cimitero monumentale, pi\u00f9 noto come \"Maggiore\". Altri interventi significativi di natura urbanistica riguardarono la riqualificazione della zona di piazza del Duomo, l'ampliamento di piazza Ospitale e la realizzazione di un collegamento stradale con la stazione ferroviaria (piazza Castello-viale Dante), a cui si aggiunsedopo una modesta espansione dell'abitato verso sudl'edificazione del primo lotto di abitazioni popolari, promossa da Tiziano Zalli. In quel periodo, Lodi era ancora quasi interamente racchiusa entro la circonvallazione corrispondente alle mura medievali; all'esterno di tale perimetro, oltre a svariati cascinali, si trovavano alcune borgate (San Grato, San Fereolo e San Bernardo), poste in coincidenza degli incroci stradali fra la viabilit\u00e0 regionale e quella locale, a una distanza compresa tra i 2 e i 5\u00a0km dal centro. Sotto il profilo sociale si registr\u00f2 una prolungata fase di stasi demografica, determinata dalla perdita del rango di capoluogo e soprattutto dal rapido declino della tradizionale economia agricola, che per secoli aveva costituito la principale fonte di sostentamento per molti lodigiani. Nel 1877 furono annessi alla municipalit\u00e0 i comuni suburbani di Chiosi Uniti con Bottedo e Chiosi d'Adda Vigadore. \nUna della conseguenze pi\u00f9 rilevanti della trasformazione industriale della citt\u00e0 fu la presa di coscienza da parte della classe operaia: negli ultimi decenni del secolo ebbero luogo parecchi scioperi e si formarono le prime \"leghe rosse\" organizzate, che lottavano per difendere i diritti elementari dei lavoratori. Nel 1868 Enrico Bignami fond\u00f2 il periodico socialista \"La Plebe\", il primo a pubblicare gli scritti di Karl Marx, Friedrich Engels e Beno\u00eet Malon; nel 1873 la sezione socialista laudense era la sola attiva in tutto il regno e invi\u00f2 i propri delegati al VI congresso dell'Internazionale di Ginevra, tant'\u00e8 che il medesimo Engels ebbe a definire Lodi come \u00abl'unico \"pied-\u00e0-terre\" del marxismo in Italia\u00bb. Due anni pi\u00f9 tardi, \"La Plebe\" inaugur\u00f2 la propria redazione milanese, che vide il debutto giornalistico di Filippo Turati. Parallelamente alla fazione socialista si afferm\u00f2 anche il movimento sociale cattolico che aveva come organo di stampa \"Il Lemene\", poi diventato \"Il Cittadino\". In quell'epoca Lodi era oltremodo vivace dal punto di vista culturale: oltre a quelli gi\u00e0 citati, erano presenti numerosi altri periodici, tra cui \"Il Corriere dell'Adda\", \"Il Proletario\", \"Il Fanfulla\", \"La Zanzara\", \"L'Unione\", \"La Difesa\", \"Rococ\u00f2\", \"Sorgete!\" e \"Il Rinnovamento\"; inoltre nacque l'Archivio storico comunale, fu aperto al pubblico il Museo civico, i teatri in attivit\u00e0 passarono da uno a quattro, vennero create nuove scuole superiori e si costituirono due enti di ricerca, ovvero l'Istituto sperimentale di caseificio e la Stazione sperimentale di praticoltura.\nDurante la presa di Roma e le operazioni belliche coloniali in Libia, segnatamente nella battaglia di Zanzur del 1912, si distinse il Reggimento \"Cavalleggeri di Lodi\" del Regio Esercito, che per un breve intervallo di tempo era stato di stanza in citt\u00e0; le imprese del reparto furono cantate da Gabriele D'Annunzio nel quarto libro delle \"Laudi del cielo, del mare, della terra e degli eroi\". La prima guerra mondiale, a causa della quale morirono 331 lodigiani e moltissimi altri rimasero mutilati o feriti, fu vissuta molto pi\u00f9 tragicamente. Il conflitto contribu\u00ec anche a incrementare la consapevolezza del proprio ruolo da parte delle donne, che iniziarono a sostituire i loro mariti nei campi e nelle fabbriche; la poetessa Ada Negri, figlia di un'operaia del lanificio, fu tra le fondatrici dell'Unione femminile nazionale.\nFrattanto l'avvocato Riccardo Olivaesponente dell'UECI, confluita poi nel PPIera diventato nel 1914 il primo sindaco cattolico di Lodi; il suo mandato fu profondamente condizionato dall'emergenza bellica e da gravi difficolt\u00e0 di natura finanziaria. Le consultazioni locali successivesvoltesi nel 1920 a suffragio universale maschilepremiarono invece il PSI, permettendo a operai e artigiani di prendere parte al governo della citt\u00e0; la guida dell'amministrazione fu affidata allo scultore Ettore Archinti, il quale promosse un ampio programma di riforme, interrotto per\u00f2 dalla scissione comunista e soprattutto dall'ascesa del fascismo. Le elezioni comunali del 1922 ebbero luogo poche settimane dopo la marcia su Roma, in un clima di intimidazioni e violenze che avevano indotto i socialisti a non candidarsi: gli squadristi avevano infatti occupato con la forza il municipio, la caserma dei Carabinieri, lo scalo ferroviario, il carcere e la sede della CGIL; il nuovo sindaco fu il ragioniere Luigi Fiorini, eletto nella lista dei Blocchi Nazionali, frutto dell'alleanza fra i liberali e gli stessi fascisti.\nSotto il regime di Benito Mussolini, Lodi perse importanza a livello istituzionale: gli organi democratici furono soppressi, il circondario fu abolito e il sindaco fu sostituito da un podest\u00e0, nominato dal governo per cinque anni e revocabile in ogni momento; a tutti i dipendenti dell'amministrazione fu inoltre imposta l'iscrizione al Partito Nazionale Fascista. Negli anni trenta si diffuse l'architettura razionalista e furono portati a compimento alcuni cantieri, tra cui quello del sottopasso stradale di via San Colombano; tuttavia il corposo piano di rinnovamento urbanistico preannunciato dalle autorit\u00e0 locali rimase in gran parte incompiuto e molti servizi pubblici furono ridimensionati oppure sospesi.\nLa seconda guerra mondiale e la Resistenza.\nDiversamente dalla guerra precedente, il secondo conflitto mondiale coinvolse a fondo la popolazione, sottoposta al rigoroso razionamento dei beni di prima necessit\u00e0 e colpita dai bombardamenti che causarono numerose perdite civili: l'episodio pi\u00f9 drammatico si verific\u00f2 poco dopo le ore 8 di luned\u00ec 24 luglio 1944, quando una formazione aerea bersagli\u00f2 le abitazioni del centro storico, provocando 39 mortiperlopi\u00f9 donne e bambininell'isolato compreso fra via Solferino, via Fanfulla e via Santa Maria del Sole; un altro accadimento analogo ebbe luogo il 2 aprile 1945, cagionando ulteriori 40 vittime. La citt\u00e0 inoltre ospit\u00f2 circa sfollati provenienti da Milano, che furono alloggiati prevalentemente nel castello di Porta Regale e negli edifici scolastici, mentre le mense furono allestite presso l'Ente comunale di assistenza.\nIn precedenza, la notizia della destituzione di Mussolini e della conseguente caduta del fascismo (25 luglio 1943) era stata salutata con favore dall'opinione pubblica: moltissimi laudensiormai esasperati dagli stenti della guerra e dai soprusi delle camicie neresi erano riversati per le strade e avevano raggiunto gli uffici del partito, distruggendo i simboli del regime. Poche ore dopo l'annuncio dell'armistizio di Cassibile, i soldati della Wehrmacht occuparono Lodi in forze, imponendo il coprifuoco notturno, la confisca delle armi e il divieto di riunione. Nel frattempo sorsero segretamente i primi movimenti di Resistenza: la sezione locale del Comitato di Liberazione Nazionale si costitu\u00ec nell'ottobre 1943 con una maggioranza democristiana e un ben organizzato gruppo comunista, affiancati dai socialisti e dai rappresentanti di tutti i partiti laici; i ritrovi clandestini si svolgevano nella farmacia Cornalba di viale Dalmazia oppure presso il collegio San Francesco, sotto la protezione di padre Giulio Granata. Malgrado la minaccia della pena di morte per i renitenti, la maggioranza dei giovani lodigiani si sottrasse all'arruolamento nelle milizie della Repubblica Sociale Italiana, lo Stato fantoccio creato da Mussolini; molti di loro decisero invece di unirsi alle formazioni di montagna del Corpo volontari della libert\u00e0, partendo soprattutto per le Prealpi Bergamasche, l'Oltrep\u00f2 Pavese e l'Alto Piemonte, ove fu attivo un reparto ribattezzato \"Fanfulla\" che partecip\u00f2 all'esperienza della Repubblica partigiana dell'Ossola.\nLe prime agitazioni popolari scoppiarono nel novembre del 1943 per iniziativa delle lavoratrici del lanificio, imitate nei mesi successivi dagli operai delle Officine Adda e delle altre fabbriche cittadine. Il 9 luglio 1944 fu inoltre commesso un attentato mortale contro il gerarca Paolo Baciocchi, commissario prefettizio di Sant'Angelo. La rappresaglia fascista fu immediata: cinque partigiani laudensi (Oreste Garati, Ludovico Guarnieri, Ettore Madd\u00e8, Franco Moretti e Giancarlo Sabbioni), tutti appartenenti alla 174\u00aa Brigata Garibaldi guidata da Edgardo Alboni, furono dapprima torturati e poi fucilati presso il poligono di tiro nel pomeriggio del 22 agosto 1944; in seguito, nello stesso luogo fu la volta di altri sei (Pietro Biancardi, Marcello De Avocatis, Lino Ferrari, Giuseppe Frigoli, Paolo Sigi e Ferdinando Zaninelli). Queste, ricordate come \"Martiri del poligono\", non furono le uniche vittime della Resistenza lodigiana: l'ex sindaco Ettore Archinti, dopo essere stato accusato di aver favorito la fuga in Svizzera di alcuni prigionieri inglesi, fu deportato nel campo di concentramento di Flossenb\u00fcrg, dove mor\u00ec; il partigiano Rosolino Grignani, ex calciatore del in Serie C, fu assassinato dai nazisti in ritirata; altre stragi di civili furono compiute a Galgagnano e a Sant'Angelo, mentre tre antifascisti di Castiglione d'Adda furono uccisi nello stadio di Crema.\nFra la sera del 25 aprile 1945 e il mattino seguente, le forze che facevano capo al CLN localepresieduto dall'esponente democristiano Giuseppe Arcainipassarono all'attacco impossessandosi dei principali edifici pubblici, delle caserme e di altri punti strategici; un'autocolonna della Wehrmacht che si accingeva a bombardare la citt\u00e0 fu neutralizzata da un gruppo di partigiani, coadiuvati da semplici cittadini armati. Il 27 aprile i tedeschi lasciarono rapidamente il centro abitato, colpendo a morte sedici giovani in viale Piacenza: quando gli Alleati giunsero a Lodi due giorni pi\u00f9 tardi, la trovarono gi\u00e0 totalmente libera. Poche settimane dopo si insedi\u00f2 un'amministrazione provvisoria composta dai delegati di tutte le componenti del CLN: il sindaco era l'indipendente Mario Agnelli, a cui poi succedette il comunista Celestino Trabattoni.\nLodi fra XX e XXI secolo.\nI decenni susseguenti alla nascita della Repubblica Italiana furono contraddistinti da un deciso incremento demografico: la popolazione del comune crebbe dai circa abitanti dell'immediato dopoguerra ai residenti del censimento generale svolto nel 1971. A partire dal 1955, Lodi conobbe parimenti un impetuoso sviluppo urbanistico e infrastrutturale che coinvolse ambedue le sponde dell'Adda: sorsero nuovi quartieri, tra cui quello delle \"case Fanfani\" (a ovest del centro storico) e il \"villaggio Oliva\" (a sud-ovest), entrambi realizzati nell'ambito del programma INA-Casa. La vita pubblica di quel periodo fu segnata dalla difficolt\u00e0 nel pervenire a un'intesa sul piano regolatore comunale, che fu approvato soltanto nel marzo del 1970 dopo quasi un secolo di tentativi infruttuosi.\nFrattanto negli anni cinquanta era stato aperto il grande parco urbano dell'Isola Carolina, creato grazie a una donazione di Enrico Mattei che volle in questo modo ricompensare la citt\u00e0 presso la quale erano stati scoperti degli abbondanti giacimenti di gas naturale; l'area verde, estesa all'incirca per e situata a ridosso del nucleo storico dell'abitato, ospita essenze di notevole interesse botanico, selezionate presso il lago di Como e in Toscana. Fra gli anni settanta e i duemilaoltre alla costruzione di un sistema di strade tangenziali, completato nel 2001 con l'inaugurazione del secondo ponte sul fiumeebbe luogo la dismissione di gran parte del patrimonio edilizio industriale, riconvertito in nuove aree residenziali o adibite a servizi: un esempio paradigmatico di questa trasformazione \u00e8 costituito dal Centro direzionale della Banca Popolare di Lodi, progettato dall'architetto Renzo Piano e sorto nel luogo in cui in precedenza si trovavano gli stabilimenti della Polenghi Lombardo, nelle vicinanze del castello di Porta Regale.\nIl 6 marzo 1992 fu istituita formalmente la provincia di Lodi, a seguito dello scorporo di 61 comuni dalla provincia di Milano; la prefettura e gli organi elettivi furono resi operativi tre anni pi\u00f9 tardi. Papa Giovanni Paolo II si trattenne per breve tempo in citt\u00e0 il 20 giugno 1992, diventando il primo pontefice in carica a visitare la diocesi laudense.\nAgli inizi del XXI secoloprima della grande recessioneLodi benefici\u00f2 di una considerevole crescita economica, confermando il proprio \"status\" di importante nodo stradale e centro industriale nei settori della cosmesi, della farmaceutica, della metalmeccanica, della lavorazione delle materie plastiche, dell'artigianato e della produzione lattiero-casearia. Si svilupparono anche le attivit\u00e0 legate al settore terziario: negli anni duemila, in particolare, si verific\u00f2 una forte espansione dell'attivit\u00e0 bancaria e dei servizi informatici, nonch\u00e9 del turismo culturale ed enogastronomico. \nRappresentando inoltre il punto di riferimento di un territorio tradizionalmente votato all'agricoltura e all'allevamento, la citt\u00e0 fu prescelta come sede del Parco Tecnologico Padano; la strutturainaugurata nel 2005 dal presidente della Repubblica Carlo Azeglio Ciampisi afferm\u00f2 tra i centri di ricerca pi\u00f9 qualificati a livello europeo nel campo delle biotecnologie agroalimentari. Dal 2018 ha sede a Lodi anche la facolt\u00e0 di medicina veterinaria dell'Universit\u00e0 degli Studi di Milano; gli edifici didattici, progettati dall'architetto giapponese Kengo Kuma, sono affiancati da un laboratorio zootecnico sperimentale e da un ospedale veterinario.\nCome molti altri centri dell'Italia settentrionale, la citt\u00e0 \u00e8 diventata una realt\u00e0 multietnica e multiculturale, connotata da una presenza significativa di abitanti provenienti dall'estero: nel 2008 gli stranieri residenti superarono per la prima volta il 10% della popolazione totale."}
{"id": "2272720", "revid": "188323", "url": "https://it.wikipedia.org/wiki?curid=2272720", "title": "Circuito RCL", "text": ""}
{"id": "2272726", "revid": "7459", "url": "https://it.wikipedia.org/wiki?curid=2272726", "title": "Wasserfluh", "text": ""}
{"id": "2272729", "revid": "486946", "url": "https://it.wikipedia.org/wiki?curid=2272729", "title": "Nikolaj Roerich", "text": ""}
{"id": "2272730", "revid": "116972309", "url": "https://it.wikipedia.org/wiki?curid=2272730", "title": "Ivanhoe (serie animata)", "text": "Ivanhoe (\"Ivanhoe the King's Knight\") \u00e8 una serie televisiva a disegni animati prodotta da Cinar e France Animation e basata sul romanzo \"Ivanhoe\" di Walter Scott."}
{"id": "2272734", "revid": "3871", "url": "https://it.wikipedia.org/wiki?curid=2272734", "title": "Weissensteinpass", "text": ""}
{"id": "2272736", "revid": "335675", "url": "https://it.wikipedia.org/wiki?curid=2272736", "title": "Roberto Fern\u00e1ndez", "text": "Carriera.\nNella sua carriera gioc\u00f2 in Spagna con la maglia dell'Espanyol, dal 1976 al 1983, in Brasile, in Colombia e nel suo paese con il Cerro Porte\u00f1o, con il quale vinse uno scudetto.\nCon la nazionale paraguaiana vinse la Copa Am\u00e9rica 1979 e fu il primo portiere nella nazionale del 1986 che port\u00f2 nuovamente il Paraguay ai mondiali dopo molti anni."}
{"id": "2272738", "revid": "7459", "url": "https://it.wikipedia.org/wiki?curid=2272738", "title": "Wildhaus (Pass)", "text": ""}
{"id": "2272740", "revid": "1272592", "url": "https://it.wikipedia.org/wiki?curid=2272740", "title": "Taco indiano", "text": "Il taco indiano (o taco navajo, \"Indian taco\" in inglese) \u00e8 un piatto molto comune nelle comunit\u00e0 nativo-americane degli Stati Uniti. Esso condivide col taco messicano l'idea di una base farinacea su cui si dispone il companatico, ma \u00e8 completamente diverso in sapore e apparenza. Il taco indiano infatti \u00e8 simile alla pizza fritta laziale o campana, .\nIl taco indiano consiste di un disco di pasta da pane fritto in olio bollente (comunemente chiamato \"fry-bread\") e coperto con chili, lattuga, pomodori a pezzetti, formaggio grattugiato e salsa piccante.\nIl \"fry-bread\" pu\u00f2 anche essere servito da solo o condito con miele e zucchero a velo (anche qui, simile alle pizzette fritte dolci servite in luoghi dell'Italia meridionale).\nBancarelle che vendono \"fry-bread\" e \"indian tacos\" sono una presenza inevitabile nelle feste e raduni dei nativi americani (powwow)."}
{"id": "2272741", "revid": "1543377", "url": "https://it.wikipedia.org/wiki?curid=2272741", "title": "Lady Anne Blunt", "text": "Dagli ultimi anni del 1870 Lady Anne viaggi\u00f2 intensamente insieme al marito in Arabia e nel Vicino Oriente, acquistando cavalli arabi dai beduini delle locali trib\u00f9 e dall'egiziano Ali Pasci\u00e0 Sherif. Fra i cavalli che port\u00f2 in Inghilterra figurano destrieri di grande fama, quali Azrek, Dajania, Queen of Sheba, Rodania e l'ancor pi\u00f9 famoso stallone di Ali Pasci\u00e0 Sherif, Mesaoud. La gran parte dei cavalli purosangue ha una discendenza riconducibile ad almeno uno dei primi cavalli del Crabbet Arabian Stud.\nBiografia.\nLady Anne era figlia di William King, 1\u00ba Conte di Lovelace e di Ada King, Contessa di Lovelace, la matematica che qualcuno definisce come la prima programmatrice di computer al mondo. I suoi nonni materni erano il poeta George Gordon Byron, 6\u00ba Barone Byron e Anne Isabella Milbanke. Nell'infanzia, era conosciuta come \"Annabella\", a causa del nome di sua nonna. Lady Anne parlava fluentemente francese, tedesco, italiano, spagnolo e arabo; era una provetta violinista (possedeva anche uno violino Stradivari che ora porta il suo nome, lo Stradivari Lady Blunt) e un'artista dotata, che aveva studiato pittura con John Ruskin. Ebbe anche un amore sconfinato per i cavalli, coltivato fin dalla pi\u00f9 giovane et\u00e0, ed era una valente cavallerizza.\nL'8 giugno 1869 spos\u00f2 Wilfrid Scawen Blunt, ma il matrimonio non fu tra i pi\u00f9 felici, funestato sia dai continui tradimenti del marito, sia dal fatto che delle sue molte gravidanze sopravvisse una sola figlia, Judith Blunt-Lytton, 16\u00aa Baronessa Wentworth. I suoi interessi per i cavalli arabi si combinavano per\u00f2 con gli interessi di Wilfrid per la politica vicino-orientale. I libri \"Bedouin Tribes of the Euphrates\" e \"A Pilgrimage to Nejd\" le sono attribuiti e si basano sui suoi diari di viaggio, pubblicati per esteso dal marito.\nLady Anne e Wilfrid avevano idee diverse circa l'addestramento dei loro cavalli, con Wilfrid che (malgrado fosse un cavallerizzo di minor talento) spesso riusciva a far prevalere le sue opinioni, con il risultato, talvolta, della perdita di un discreto numero di purosangue in Egitto, lasciati nelle mani di personale inetto che li trascurava al punto tale che alcuni morirono di caldo o di sete. In Inghilterra, la teoria di Wilfrid che i cavalli arabi potessero vivere in \"condizioni ambientali tipiche del deserto\", quindi anche al freddo (ma in un clima umido), comport\u00f2 spesso che gli animali si alimentassero con insufficiente foraggio e che venissero esposti in modo del tutto insensato e inutile agli elementi sfavorevoli.\nIl matrimonio si ruppe nel 1906. Wilfrid ebbe numerose amanti, spesso simultaneamente. Quando una di loro, Dorothy Carleton (poi da lui adottata come nipote) entr\u00f2 nella loro casa, Lady Anne, incapace di tollerare ci\u00f2 che ella definiva uno stile di vita \"orientale\", abbandon\u00f2 il marito. I Blunt si accordarono per una separazione formale e la scuderia fu divisa. Lady Anne firm\u00f2 l'atto di divisione dei beni prospettato da Wilfrid. In base a quei termini, Lady Anne prese per s\u00e9 Crabbet Park e met\u00e0 dei cavalli, mentre Wilfrid tenne Caxtons Farm, nota anche come Newbuildings, e il resto dei cavalli.\nDopo la separazione, Lady Anne inizi\u00f2 a passare numerosi mesi all'anno nella sua tenuta di Sheykh Obeyd, presso Il Cairo, un appezzamento di 32 acri (129.000\u00a0m\u00b2) di frutteti piantati ad albicocco che i Blunt avevano acquistato nel 1882 e organizzato come scuderia per l'allevamento dei cavalli di loro propriet\u00e0. Sua figlia Judith rimase invece nella tenuta materna di Crabbet con il marito e i figli. Lady Anne abbandon\u00f2 definitivamente l'Inghilterra nell'ottobre del 1915, lasciando la gestione della scuderia a Judith, per risiedere a Sheykh Obeyd.\nNel 1917, alla morte di Ada King-Milbanke, 14\u00aa Baronessa Wentworth, che non aveva avuto figli, Lady Anne eredit\u00f2 il titolo di Baronessa Wentworth. Wilfrid, sempre a corto di denaro, tent\u00f2 di ottenere da Lady Anne il controllo o la propriet\u00e0 di Crabbet Park, divenendo tanto insistente che Lady Anne disered\u00f2 Judith per non favorirlo in alcun modo.\nEredit\u00e0.\nDopo la morte di Lady Anne nel 1917, il titolo dei Wentworth pass\u00f2 a Judith, che a quel tempo possedeva alcuni cavalli e parte della tenuta. Lady Anne lasci\u00f2 in legato testamentario la rimanente parte di Crabbet Park alle nipoti, figlie di Judith, nominando un amministratore fiduciario. Wilfrid e Judith si contesero la tenuta di Lady Anne e la propriet\u00e0 di molti cavalli. La battaglia legale si concluse nel 1920 con un verdetto in favore dei figli di Judith, che annullava l'atto di divisione a suo tempo sottoscritto dai coniugi e riunificava la maggior parte della scuderia.\nWilfrid mor\u00ec nel 1922, dopo essersi riconciliato a parole con la figlia, ma senza aver lasciato nuove disposizioni testamentarie per assicurarle l'eredit\u00e0 delle rimanenti propriet\u00e0. Con l'andar del tempo Judith riusc\u00ec a ricomperare dall'amministrazione fiduciaria le quote di Crabbet Park e di Newbuidings delle sue figlie, riacquistando anche molti dei cavalli che il padre Wilfrid aveva venduto a terzi. La Scuderia Crabbet seguit\u00f2 quindi a operar sotto l'amministrazione di Judith.\nA causa della dispersione in tutto il mondo dei cavalli del Crabbet, molti cavalli, a prescindere dal loro luogo di nascita, discendono dai purosangue del Crabbet, dopo un secolo quasi di esistenza. Circa il 90% di tutti i cavalli arabi registrati negli Stati Uniti d'America, ad esempio, discende dai destrieri del Crabbett Park Stud. Alcuni allevatori di purosangue \"Crabbet\" si considerano \"preservazionisti\", tenendo a preservare con le loro caratteristiche originali un gruppo di cavalli purosangue del tipo Crabbet, mentre altri preferiscono effettuare incroci al fine di mantenere robusta la razza, evitando il rischio di un'eccessiva endogamia e il propagarsi di eventuali tare ereditarie. In ogni caso, i purosangue del Crabbet hanno una eccellente fama di muscolosit\u00e0, di buon temperamento, ottima salute, e grande capacit\u00e0 predisposizione all'addestramento."}
{"id": "2272745", "revid": "508036", "url": "https://it.wikipedia.org/wiki?curid=2272745", "title": "Prospero Intorcetta", "text": "Biografia.\nProspero Intorcetta nacque a Platia (l'odierna Piazza Armerina in Sicilia) il 28 agosto 1625. A sedici anni fu accolto nel collegio dei gesuiti di Catania dove operava lo zio Francesco Intorcetta, apprezzato teologo. Si spost\u00f2 poi nel Collegio di Messina dove fu ordinato sacerdote. Dopo un breve periodo passato a Palermo decise di recarsi come missionario in Cina.\nEgli raggiunse la Cina nel 1659, insieme con il gesuita francese Philippe Couplet, e oper\u00f2 nella missione di Jianchang (l'odierna Nanchang) nella regione dello Jiangxi.\nIntorcetta fu un appassionato studioso della filosofia cinese e un profondo conoscitore delle opere di Confucio. Fu il primo tra gli europei a tradurne in latino le opere.\nPubblic\u00f2 nel 1662 i suoi appunti relativi allo studio dei Quattro libri, dal titolo \"Il senso della saggezza cinese, come spiegato da frate Ignacio da Costa, portoghese, della Compagnia di Ges\u00f9, e resi pubblici da frate Prospero Intorcetta, siciliano, della stessa Compagnia\".\nNel 1667, pubblic\u00f2 \"Sinarum scientia politico-moralis\", e nel 1687 pubblic\u00f2 a Parigi \"Confucio Sinarum philosophus sive scientia sinensis\" insieme a Philippe Couplet.\nL'opera \"Sinarum scientia politico-moralis\" \u00e8 costituita da 32 pagine e di questa esistono solo otto esemplari nel mondo, custoditi nelle pi\u00f9 importanti biblioteche.\nPer mezzo di questa opera si apr\u00ec un'importante finestra di conoscenza sulla filosofia orientale che diede l'abbrivio a innumerevoli altri studi verso un mondo e un modo di essere quasi completamente sconosciuto.\nIntorcetta fu un prolifico scrittore e traduttore. Produsse molte traduzioni latine di opere classiche della letteratura cinese e tradusse in cinese la regola gesuita e gli \"Esercizi Spirituali\" di Sant'Ignazio di Loyola.\nMor\u00ec ad Hangzhou il 3 ottobre 1696 all'et\u00e0 di 71 anni. Sulla sua tomba, nella citt\u00e0 di Hangzhou, volle che si scrivesse:\n\"di nazione siciliano, di patria piazzese, Yn-to-Ce Kio-ss\u00e8\" (la trascrizione fonetica del suo nome: Intorcetta il piazzese)."}
{"id": "2272753", "revid": "112124504", "url": "https://it.wikipedia.org/wiki?curid=2272753", "title": "Sistema ottico", "text": "Un sistema ottico \u00e8 un sistema in grado di modificare la propagazione della luce. Il pi\u00f9 semplice sistema ottico \u00e8 il diottro.\nTipologie.\nSistema diottrico.\nUn sistema diottrico \u00e8 un sistema ottico che modifica la propagazione della luce per rifrazione. Un esempio di sistema diottrico \u00e8 la lente.\nSistema catottrico.\nUn sistema catottrico \u00e8 un sistema ottico che modifica la propagazione della luce per riflessione. Un esempio di sistema catottrico \u00e8 lo specchio.\nSistema catadiottrico.\nUn sistema catadiottrico \u00e8 un sistema ottico che modifica la propagazione della luce per rifrazione e riflessione."}
{"id": "2272761", "revid": "1924342", "url": "https://it.wikipedia.org/wiki?curid=2272761", "title": "The Platinum Collection (Severina Vu\u010dkovi\u0107)", "text": "The Platinum Collection \u00e8 la pi\u00f9 ampia raccolta dei pi\u00f9 grandi successi di Severina Vu\u010dkovi\u0107 dal 1992 al 2006. \u00c8 la quarta raccolta dei successi della cantante.\nPubblicata nel dicembre del 2006 dalla casa discografica Croatia Records, \"The Platinum Collection\" fa parte di una serie di dieci raccolte dei pi\u00f9 grandi successi dei pi\u00f9 rinomati cantanti e gruppi croati che per la Croatia Records hanno venduto il maggior numero di dischi. Severina \u00e8 l'unica interprete femminile di cui viene pubblicata la raccolta \"The Platinum Collection\". Successivamente la Croatia Records pubblica altre edizioni della serie \"The Platinum Collection\", ma non basandosi pi\u00f9 sulla vendita di dischi da parte di singoli cantanti o gruppi.\nLa raccolta contiene il tormentone dell'anno \"Moja \u0161tikla\" con la quale Severina partecipa all'Eurosong Song Contest 2006, la canzone \"Daj mi daj\", fino ad ora mai pubblicata nella versione originale su un disco di Severina, e l'unico duetto al femminile \"Ro\u0111ena da budem prva\" cantato con Lana Jur\u010devi\u0107."}
{"id": "2272762", "revid": "22637181", "url": "https://it.wikipedia.org/wiki?curid=2272762", "title": "Fuehrer", "text": ""}
{"id": "2272765", "revid": "1318658", "url": "https://it.wikipedia.org/wiki?curid=2272765", "title": "Specie chimica", "text": "Con il termine specie chimica si indica in generale una qualsiasi struttura di natura chimica, a prescindere dal numero di entit\u00e0 molecolari (ad esempio atomi o molecole) che la compongono. \nDunque un insieme di un numero imprecisato di entit\u00e0 molecolari dello stesso tipo costituisce una specie chimica. Una determinata specie chimica \u00e8 definita se sono definite la \"natura\", la \"proporzione\" e la \"disposizione\" degli elementi chimici che la compongono.\nEsempi di specie chimiche.\nAd esempio, l'acqua \u00e8 una specie chimica in quanto:\nSono quindi specie chimiche:\nL'unica prerogativa per definire una specie chimica \u00e8 che questa abbia una \"natura chimica\" ben definita (cio\u00e8 deve avere una sua formula chimica). Le miscele non sono ad esempio specie chimiche, in quanto al loro interno contengono pi\u00f9 specie chimiche di natura differente. Neanche le fasi sono specie chimiche, in quanto nella stessa fase possono coesistere pi\u00f9 specie chimiche di natura differente.\nElementi chimici e specie chimiche ad essi associate.\nA partire da ciascun elemento chimico possono essere definite diverse specie chimiche ad esso associato, che si differenziano da questo a seconda della composizione isotopica, della carica (o stato di ossidazione), ecc.\nSecondo la IUPAC infatti:"}
{"id": "2272781", "revid": "767487", "url": "https://it.wikipedia.org/wiki?curid=2272781", "title": "Leon (Iloilo)", "text": "Leon \u00e8 una municipalit\u00e0 di Quarta classe delle Filippine, situata nella Provincia di Iloilo, nella Regione del Visayas Occidentale.\nLeon \u00e8 formata da 85 baranggay:"}
{"id": "2272792", "revid": "1605525", "url": "https://it.wikipedia.org/wiki?curid=2272792", "title": "Kurt Lanthaler", "text": "Dal 1986 opera come scrittore indipendente; vive tra Berlino e Zurigo. Oltre a romanzi ha scritto anche racconti, pezzi teatrali, sceneggiature e storie brevi. Lanthaler \u00e8 membro del gruppo di autori di gialli in lingua tedesca \"Syndikat\" e socio fondatore della \"S\u00fcdtiroler Autorenvereinigung\", associazione che raggruppa scrittori altoatesini di lingua tedesca, italiana e ladina.\n\u00c8 divenuto noto al grande pubblico con i suoi gialli con protagonista \"Tschonnie Tschenett\", un autista di autoarticolati un po' scansafatiche che viene sempre coinvolto in torbidi casi criminali. Inoltre Lanthaler si occupa di tradurre in lingua tedesca romanzi italiani altrimenti sconosciuti nell'area dei lettori germanofoni. \u00c8 infine membro della \"Bethlehem Revival Band\"."}
{"id": "2272802", "revid": "1315817", "url": "https://it.wikipedia.org/wiki?curid=2272802", "title": "Antonio Leonelli", "text": "Biografia e opere.\nGi\u00e0 registrato come pittore a partire dall'anno 1461, Leonelli assunse diversi incarichi a Bologna tra i quali maestro delle quattro arti del Comune negli anni 1478, 1489, 1505, 1507 e 1508; ricoprendo anche il ruolo di Ministralis, ossia rappresentante dei cittadini, del quartiere di San Leonardo.\nLa sua presenza nella citt\u00e0 di Bologna \u00e8 attestata nel 1491 come \"habitator [...] capella S. Proculi\", quando dipingeva per la Basilica di San Petronio la \"curtinam crucifixi magni\", e nel 1499 in qualit\u00e0 di testimone in un processo. Ma le notizie su Antonio Leonelli sono poche, vaghe e difficilmente interpretabili.\nUna delle sue prime opere documentate risale all'anno 1480: il 7 agosto e il 27 ottobre di quell'anno venivano registrati due pagamenti a suo favore per la \"dipintura del frontespicio\" del portico di San Giacomo Maggiore, dove, all'interno di una cornice in cotto, sormontata da un'iscrizione con data di compimento (1478): raffigura la Madonna con il Bambino al centro e negli scomparti laterali San Giacomo e Sant'Agostino. L'opera pu\u00f2 essere accostata al ritratto di Ludovico Bolognini della Pinacoteca nazionale di Bologna.\nOltre alla Sacra Famiglia gi\u00e0 a Berlino, ai tre dipinti di \u00c9trepy, vengono assegnati ad Antonio Leonelli anche il \"Ritratto di giovane\" al Civico Museo Correr di Venezia, il \"Ritratto della famiglia Sacrati\", all'Alte Pinakothek di Monaco, la \"Sacra Famiglia con s. Giovannino\" esposta a Stoccarda presso la Staatsgalerie.\nProfonda la matrice pittorica ferrarese di Leonelli, decisamente ermetica con stilemi nordici, che si avvicinano a quelli fiamminghi; non stupiscono i riferimenti alla pittura di Francesco Del Cossa, Ercole de' Roberti e Cosm\u00e8 Tura. \nL'unica opera originariamente firmata e datata del Leonelli, una \"Sacra Famiglia\" che si trovava al Kaiser Friedrich Museum di Berlino, \u00e8 andata distrutta nei bombardamenti del 1945."}
{"id": "2272804", "revid": "767487", "url": "https://it.wikipedia.org/wiki?curid=2272804", "title": "Maasin (Iloilo)", "text": "Maasin \u00e8 una municipalit\u00e0 di Quarta classe delle Filippine, situata nella Provincia di Iloilo, nella Regione del Visayas Occidentale.\nMaasin \u00e8 formata da 50 baranggay:"}
{"id": "2272810", "revid": "110157", "url": "https://it.wikipedia.org/wiki?curid=2272810", "title": "Ja samo pjevam", "text": "Ja samo pjevam \u00e8 il settimo studio album di Severina Vu\u010dkovi\u0107.\nScaduto il contratto con la Tutico, Severina nel 1999 passa a tutti gli effetti alla Croatia Records, la casa discografica pi\u00f9 grande in Croazia.\nL'album \"Ja samo pjevam\" ottiene un enorme successo e vende oltre 50\u00a0000 copie, un numero vertiginoso considerando il ristretto mercato discografico della Croazia.\nL'album \u00e8 veramente variopinto da un punto di vista musicale, ci sono molti generi musicali, principalmente si tratta di musica pop con elementi di musica folk, zingara e spagnola. Nella canzone \"Daj da biram\" Severina viene accompagnata dalla band zingara Sarr e Roma. Nello stesso 1999 partecipa al festival Melodije Hrvatskog Jadrana con la canzone \"Da si moj\". L'album include anche una nuova versione della canzone \"Dodirni mi koljena\", originariamente cantata dal gruppo \"Zana\".\nGrandissimi successi dell'album sono: \"Ante\", \"Da si moj\", \"Nedostaje\u0161 mi\", \"Daj da biram\", \"Ja samo pjevam\" e \"Dodirni mi koljena\"."}
{"id": "2272818", "revid": "1494169", "url": "https://it.wikipedia.org/wiki?curid=2272818", "title": "Coupe du Cameroun", "text": "La Coupe du Cameroun \u00e8 il principale torneo calcistico camerunese a eliminazione diretta."}
{"id": "2272822", "revid": "438678", "url": "https://it.wikipedia.org/wiki?curid=2272822", "title": "Live at the Forum", "text": ""}
{"id": "2272824", "revid": "775372", "url": "https://it.wikipedia.org/wiki?curid=2272824", "title": "Municipalit\u00e0 metropolitana di Ethekwini", "text": " \nLa municipalit\u00e0 metropolitana di Ethekwini (in inglese \"Ethekwini Metropolitan Municipality\") \u00e8 una municipalit\u00e0 metropolitana della provincia di KwaZulu-Natal e il suo codice di distretto \u00e8 ETH.\nLa sede amministrativa e legislativa \u00e8 la citt\u00e0 di Durban e il suo territorio si estende su una superficie di ed \u00e8 suddiviso in 100 circoscrizioni elettorali (\"wards\"). In base al censimento del 2001 la sua popolazione \u00e8 di 3.090.121 abitanti.\nGeografia fisica.\nConfini.\nLa municipalit\u00e0 metropolitana di Ethekwini confina con le seguenti municipalit\u00e0 locali: a nord con quelle di KwaDukuza e Ndwedwe (iLembe), a est con l'Oceano Indiano, a sud con quelle di uMdoni e Vulamehlo (Ugu) e a ovest con quelle di Mkhambathini e uMshwathi (Umgungundlovu)."}
{"id": "2272826", "revid": "767487", "url": "https://it.wikipedia.org/wiki?curid=2272826", "title": "Miagao", "text": "Miagao, o anche Miag-ao, \u00e8 una municipalit\u00e0 di Prima classe delle Filippine, situata nella Provincia di Iloilo, nella Regione del Visayas Occidentale.\nMiagao \u00e8 formata da 119 baranggay:"}
{"id": "2272827", "revid": "86343", "url": "https://it.wikipedia.org/wiki?curid=2272827", "title": "Miag-ao", "text": ""}
{"id": "2272828", "revid": "175710", "url": "https://it.wikipedia.org/wiki?curid=2272828", "title": "AES-NI", "text": "Con il termine AES-NI si indica il nome di un set d'istruzioni Streaming SIMD Extensions annunciato da Intel nel corso del 2008, e arrivato sul mercato tra la fine del 2009 e l'inizio del 2010 con i primi processori a 32 nm presentati dalla stessa Intel e basati sull'evoluzione dell'architettura Nehalem, conosciuta come Westmere.\nCampi di utilit\u00e0 delle AES-NI.\nSecondo Intel il nuovo set di istruzioni (in particolare si parla di 6 istruzioni) consente di triplicare le prestazioni di elaborazione relative a cifratura e decifrazione AES. AES viene utilizzato gi\u00e0 dal 2006 sui supporti Blu-ray e HD DVD (lo sviluppo di HD DVD \u00e8 stato poi interrotto agli inizi del 2008) come sistema di protezione contro le copie abusive, e viene decodificato da parte delle schede video di ultima generazione di ATI e NVidia.\nProcessori con AES-NI.\nCome detto sopra, il nuovo set di istruzioni ha fatto il suo debutto con i primi processori a 32\u00a0nm di Intel che sono basati sull'evoluzione dell'architettura Nehalem, Westmere. Al momento Intel ha annunciato solo 3 processori basati su tale evoluzione e sono il core Gulftown per i sistemi server biprocessore e desktop di fascia pi\u00f9 alta, e le 2 soluzioni dotate di comparto grafico integrato Clarkdale e Arrandale, rispettivamente, per il settore desktop e mobile.\nAMD ha annunciato che l'architettura Bulldozer supporter\u00e0 le istruzioni AES."}
{"id": "2272838", "revid": "228587", "url": "https://it.wikipedia.org/wiki?curid=2272838", "title": "Parole", "text": "Parole \u00e8 il plurale di parola. Pu\u00f2 inoltre riferirsi a:"}
{"id": "2272841", "revid": "75012", "url": "https://it.wikipedia.org/wiki?curid=2272841", "title": "Zuppa pavese", "text": ""}
{"id": "2272845", "revid": "22229", "url": "https://it.wikipedia.org/wiki?curid=2272845", "title": "Pogled ispod obrva", "text": "Pogled ispod obrva \u00e8 l'ottavo studio album di Severina Vu\u010dkovi\u0107.\nL'album \"Pogled ispod obrva\" viene acclamato come il miglior album di Severina. Per quanto riguarda il genere musicale, l'album assomiglia molto all'album precedente; si tratta sempre di musica pop e pop con elementi folk. Gi\u00e0 dopo tre mesi dalla data di uscita dell'album Severina riceve il disco d'oro.\nGrandissimi successi dell'album sono: \"Mala je dala\", \"Mili moj\", \"Krivi spoj\", \"Pogled ispod obrva\", \"Voli me ne voli\", \"Ajde ajde zlato moje\", \"Tako je to\" e \"Virujen u te\".\nSull'album si trova la canzone \"Ajde ajde zlato moje\", presentata nel 2000 al festival Melodije Hrvatskog Jadrana, la canzone viene proclamata come la canzone pi\u00f9 ascoltata del festival e la pi\u00f9 diffusa dai media.\nCon la canzone \"Virujen u te\" Severina partecipa per il terzo anno consecutivo al festival Melodije Hrvatskog Jadrana dove vince tutti i premi, sia della critica sia del pubblico. Conquista il \"Grand Prix\" e il premio \"Zlatni galeb\" ovvero il primo premio secondo il pubblico; la canzone \"Virujen u te\" diventa la canzone del festival pi\u00f9 ascoltata e diffusa dai media.\nIl successo inarrestabile di Severina, ormai da tutti chiamata Seve Nazionale, culmina con il tour \"Virujen u te\" che inizia nel 2001 e finisce nel 2002. Severina non solo diventa la pi\u00f9 grande star del momento in Croazia ma anche nei paesi dell'Ex Jugoslavia. I concerti pi\u00f9 importanti del tour furono quelli a Sarajevo nella sala da concerto Zetra, a Spalato al palasport Gripe e al Palasport di Zagabria."}
{"id": "2272846", "revid": "767487", "url": "https://it.wikipedia.org/wiki?curid=2272846", "title": "Mina (Iloilo)", "text": "Mina \u00e8 una municipalit\u00e0 di Quinta classe delle Filippine, situata nella Provincia di Iloilo, nella Regione del Visayas Occidentale.\nMina \u00e8 formata da 22 baranggay:"}
{"id": "2272853", "revid": "1149807", "url": "https://it.wikipedia.org/wiki?curid=2272853", "title": "Dall'Angelo Pictures", "text": "Dall'Angelo Pictures S.r.l. \u00e8 una societ\u00e0 di distribuzione e produzione cinematografica italiana, fondata nel 1998, che opera in ambito cinematografico, televisivo, home video e piattaforme web.\nLa societ\u00e0 svolge l'attivit\u00e0 di produzione agendo in ogni fase della realizzazione di un film, dalle riprese, passando dal montaggio fino al doppiaggio. La societ\u00e0 agisce anche in campo internazionale, collaborando con diverse case di produzione estere, lavorando nel campo del cinema, dei documentari, della fiction televisiva e dei cartoni animati. Tra i film co-prodotti a livello internazionale vi sono il thriller \"The Last Sign\", con Andie MacDowell e Tim Roth, e il film d'azione con Steven Seagal \"The Foreigner - Lo straniero\".\nLa Dall'Angelo Pictures distribuisce pellicole statunitensi ed europee, attraverso la distribuzione cinematografica, televisiva, home video e piattaforme web, compra e distribuisce prodotti di societ\u00e0 come Buena Vista, HBO, Lions Gate e molte altre. Nel 2008 sigla un accordo importante con la Sony Pictures Home Entertainment per la distribuzione di un vasto catalogo, che comprende serie televisive di successo e film cult di registi come Fellini e Bertolucci. Inoltre, sul fronte delle nuove sperimentazioni distributive, la societ\u00e0 sigla un accordo con Film is Now, primo sito italiano per video on demand legale, mettendo a disposizione diversi titoli per il download legale.\nNel corso degli anni la societ\u00e0 ha ampliato il proprio catalogo, toccando gli 800 titoli. Tra i film distribuiti vi sono \"Narc - Analisi di un delitto\", \"Heartbreakers - Vizio di famiglia\", \"Shattered - Gioco mortale\" e molti altri. Nel 2008 la societ\u00e0 di aggiudica la distribuzione del controverso film di Oliver Stone \"W.\", sulla vita dell'ex Presidente degli Stati Uniti George W. Bush, dimostrandosi l'unica casa distributiva ad aver avuto il coraggio di distribuire il film, precedentemente rifiutato da altre case e festival cinematografici a causa di pressioni governative. Pi\u00f9 di recente la societ\u00e0 si \u00e8 affacciata anche nel mercato cinematografico dell'animazione giapponese, rilevando i diritti per l'Italia di film come \"Highlander - Vendetta immortale\" di Yoshiaki Kawajiri e \"The Sky Crawlers - I cavalieri del cielo\" di Mamoru Oshii.\nSempre nel settore dell'animazione la societ\u00e0 ha ottenuto importanti riconoscimenti portando in Italia successi internazionali come \"Pingu\", \"Shaun, vita da pecora\" e \"Masha e Orso\"."}
{"id": "2272869", "revid": "1522738", "url": "https://it.wikipedia.org/wiki?curid=2272869", "title": "Raggruppamento Congolese per la Democrazia", "text": "Il Raggruppamento Congolese per la Democrazia () \u00e8 stata un'organizzazione di guerriglieri congolesi tutsi, in parte Banyamulenge, che ebbe base a Goma e diede inizio alla Seconda guerra del Congo nel 1998 contro il Presidente Laurent Kabila, sostenuto dal governo del Ruanda. Nel 2003 si \u00e8 trasformato in un partito politico."}
{"id": "2272880", "revid": "767487", "url": "https://it.wikipedia.org/wiki?curid=2272880", "title": "Severgreen", "text": "Severgreen \u00e8 il nono studio album di Severina Vu\u010dkovi\u0107.\nDopo una lunga pausa nella quale la cantante si era ritirata a vita privata, torna sulle scene alla fine del 2004 con il singolo \"Bojate bane buski\". Anche se la canzone entra nella HR TOP 20, top lista nazionale croata, non riscuote il successo sperato tra il pubblico.\nSevergreen rappresenta sicuramente l'album pi\u00f9 maturo e complesso di Severina in quel particolare periodo della sua carriera. In questo album Severina abbandona gli stili musicali dei due studio album precedenti e canta prevalentemente canzoni pop e jazz. Interessante \u00e8 la collaborazione con il cantautore croato Arsen Dedi\u0107 per la realizzazione della canzone \"Sama na sceni (minijatura)\". Malgrado l'impegno della cantante per la promozione del suo nuovo album, Severgreen non riscuote un notevole successo per via dello scandalo pornografico in cui era stata coinvolta.\nSingoli dell'album sono: \"Bojate bane buski\", \"Adam i Seva\", \"\u0160ta me sad pita\u0161 sta mi je\", \"Ma daj\" e \"Hrvatica\"."}
{"id": "2272882", "revid": "228587", "url": "https://it.wikipedia.org/wiki?curid=2272882", "title": "Banyamulenge", "text": "I Banyamulenge sono un'etnia tutsi presente nelle regioni orientali del Congo i cui membri ribelli, durante la Seconda Guerra del Congo, si organizzarono in un gruppo armato sostenuto dal Ruanda: il Raggruppamento Congolese per la Democrazia (RCD)."}
{"id": "2272891", "revid": "1543377", "url": "https://it.wikipedia.org/wiki?curid=2272891", "title": "Movimento di Liberazione del Congo", "text": "Il Movimento di Liberazione del Congo (in francese \"Mouvement de lib\u00e9ration du Congo\") \u00e8 un partito politico della Repubblica Democratica del Congo. Nacque come gruppo ribelle operativo nella seconda guerra del Congo il cui capo fu Jean-Pierre Bemba, e dopo il conflitto si trasform\u00f2 in partito d'opposizione.\nAnni della ribellione.\nDurante la guerra, l'MLC era finanziato dal governo dell'Uganda e controllava gran parte del nord del Paese, in particolare la provincia dell'Equatore. Il MLC era guidato dall'ex uomo d'affari Jean-Pierre Bemba, che divenne vicepresidente del Paese dopo l'accordo di pace del 2002. La citt\u00e0 di Gbadolite era la sede dell'MLC. Mentre il gruppo era finanziato dall'Uganda, il rivale Raggruppamento Congolese per la Democrazia (RCD) era appoggiato dal Ruanda.\nL'MLC viene considerato come il principale sospettato per l'esecuzione dell\"'Effacer le tableau\", una pulizia etnica contro i pigmei.\nL'MLC fu giudicato colpevole per crimini di guerra commessi durante i combattimenti della Repubblica Centrafricana tra il 2002 e il 2003 nel tentativo di golpe da parte del generale Fran\u00e7ois Boziz\u00e9 contro il governo del presidente Ange-F\u00e9lix Patass\u00e9. L'MLC intercedette per volere del governo di Patass\u00e9 e commise numerosi omicidi, stupri, saccheggi e torture nel corso del conflitto mentre cercava di reprimere il colpo di Stato. Il leader dell'MLC, Jean Pierre-Bemba, venne arrestato nel 2008 vicino a Bruxelles e messo sotto processo, con tre capi d'accusa per crimini contro l'umanit\u00e0 e cinque per crimini di guerra nella vicina Repubblica Centrafricana tra il 2000 e il 2003, da parte della Corte penale internazionale (ICC). Condannato con due capi d'accusa per crimini contro l'umanit\u00e0 e tre per crimini di guerra il 21 giugno 2016 a 18 anni di reclusione, \u00e8 stato completamente assolto dalla corte d'appello della ICC l'8 giugno 2018.\nSviluppi nel dopoguerra.\nCome membro del dialogo inter-congolese, il generale brigadiere Malik Kijege dell'MLC fu nominato capo della logistica militare, mentre il maggior generale Dieudonn\u00e9 Amuli Bahigwa fu nominato capo della marina. Due dei dieci distretti militari della RDC furono affidati all'MLC, e a Bemba venne permesso di nominare e dimettere il ministro degli esteri della RDC.\nBemba, come candidato dell'MLC, arriv\u00f2 secondo alle elezioni presidenziali del 2006 e il partito ottene 64 seggi del parlamento su 500. Nelle elezioni per il senato del 19 gennaio 2007, il partito vinse 14 seggi su 108.\nNel marzo del 2007, scoppi\u00f2 un conflitto nella capitale Kinshasa tra l'esercito e le guardie di Bemba, che avrebbero dovuto essere integrate nell'esercito ma si rifiutarono poich\u00e9 preoccupate per la sicurezza di Bemba. L'esercito prevalse e Bemba chiese rifugio nell'ambasciata sudafricana. L'8 aprile, l'MLC rilasci\u00f2 un annuncio nel quale veniva detto che la sua sede era stata occupata dalle forze governative sin dall'inizio dei combattimenti e che i militanti erano stati perseguitati tramite arresti arbitrari e intimidazioni. Il 13 aprile, il partito sospese la propria partecipazione all'Assemblea nazionale (ma non al Senato) a causa di un \"clima di insicurezza permanente\". Ci\u00f2 avvenne subito dopo il presunto saccheggio della casa di un parlamentare dell'MLC da parte delle forze governative. Il 21 aprile, venne concesso al partito di accedere ai suoi edifici occupati in precedenza nella capitale, ritrovati vandalizzati e saccheggiati. Il 25 aprile, il partito termin\u00f2 il suo boicottaggio dell'Assemblea nazionale dopo che il presidente Joseph Kabila decise di incontrare i rappresentanti dell'opposizione.\nIn seguito all'omicidio di Daniel Botethi, un membro dell'MLC nonch\u00e9 vicepresidente dell'Assemblea provinciale di Kinshasa, l'MLC annunci\u00f2 il 6 luglio 2008 la sospensione della propria partecipazione all'Assemblea nazionale, al Senato e all'Assemblea provinciale di Kinshasa. L'MLC termin\u00f2 il boicottaggio dopo una settimana.\nNelle elezioni generali del 2011, l'MLC ha perso la sua posizione di secondo partito in parlamento e 42 seggi nella camera bassa, rivelandosi come il quinto partito pi\u00f9 grande dell'Assemblea nazionale."}
{"id": "2272892", "revid": "767487", "url": "https://it.wikipedia.org/wiki?curid=2272892", "title": "The Anniversary (gruppo musicale)", "text": "I The Anniversary sono stati un gruppo emo e indie rock statunitense.\nStoria degli Anniversary.\nSi sono formati nel 1997 a Lawrence, in Kansas, e si sono sciolti nel 2004. I membri della band erano: Josh Berwanger, James David, Christian Jankowski, Adrianne Verhoeven e Justin Roelofs. Hanno pubblicato due album: \"Designing a Nervous Breakdown\" (2000) e \"Your Majesty\" (2002) pi\u00f9 vari EP. Nel 2008, a quattro anni dallo scioglimento della band, \u00e8 uscito \"\", una compilation in forma di doppio album con canzoni nuove e alcune presenti gi\u00e0 nei precedenti album. Tutti gli album sono stati pubblicati dalla Vagrant Records."}
{"id": "2272893", "revid": "1632387", "url": "https://it.wikipedia.org/wiki?curid=2272893", "title": "Kampfar", "text": "I Kampfar sono una band black/viking metal norvegese, originari della citt\u00e0 di Fredrikstad.\nLe loro sonorit\u00e0 uniscono elementi di black metal e folk metal. I temi trattati dalla band sono quelli della mitologia nordica. Il nome \"Kampfar\" deriva da un antico grido di battaglia norvegese che significa Odino (o Wotan).\nStoria.\nLa band nasce nel 1994 quando il cantante, Dolk, per il desiderio di creare un nuovo gruppo, decide di abbandonare la band nella quale suona, i \"Mock\". Nascono cos\u00ec i Kampfar: fin dall'inizio viene reclutato nei Kampfar Thomas come chitarrista e ben presto la coppia inizia a comporre nuovo materiale.\nI due musicisti, che venivano da contesti musicali diversi, ben presto si trovarono in sintonia e registrarono un demo ed un EP, \"Kampfar\". L'EP, che riprende il nome della band, fu seguito, nel 1997, dal primo full-length, \"Mellom Skogkledde Aaser\", uscito sotto la Malicious Records. Anche se l'album si svilupp\u00f2 pesantemente attorno alle influenze folk di Thomas, sono comunque presenti in maniera massiccia sonorit\u00e0 black metal, pi\u00f9 influenzate invece da Dolk.\nNegli anni seguenti la band, oltre che in norvegese, inizia a comporre testi anche in inglese: le prime canzoni scritte in lingua inglese sono presenti nell'album \"Norse\", uscito nel 1998. L'anno seguente, nel 1999, i Kampfar pubblicarono, sotto la Hammerheart Records, il loro secondo full-length, intitolato \"Fra Underverdenen\". Quest'ultimo album si caratterizza dai precedenti per un tipo di musica pi\u00f9 \"oscura\" ed emozionale, causa di una concentrazione maggiore attorno alle idee musicali di Thomas. Il risultato, per\u00f2, sar\u00e0 ancora molto vicino a sonorit\u00e0 di stampo black metal.\nDopo l'uscita di \"Fra Underverdenen\" i Kampfar rischiarono di sciogliersi. Il 1999 fu infatti l'inizio di un lungo periodo di inattivit\u00e0 a causa di problemi personali dei componenti del gruppo. Una volta risolti, per\u00f2, i Kampfar ripresero vita: dopo l'arrivo del bassista Jon si un\u00ec al gruppo anche il batterista II13 (nell'estate del 2003) ed i Kampfar si concentrarono sulla scrittura di nuovo materiale accettando inoltre, per la prima volta, di suonare dal vivo. La band suon\u00f2 infatti per la prima volta al festival \"Moshfest\" di Halden, citt\u00e0 non lontana dalla loro Fredrikstad. Il successo riscontrato nello show li convinse a intraprendere un tour dapprima in Norvegia e successivamente un mini-tour in Germania, Belgio e Paesi Bassi.\nTra le esibizioni live e la composizione di nuove canzoni, nel 2005 vennero prodotti alcuni demo che in seguito (2006) diedero vita all'album \"Kvass\", registrato agli Silvertone Studio di Gamle Fredrikstad sotto etichetta Napalm Records. Con il supporto del produttore Rune J\u00f8rgensen, la band registr\u00f2 l'album in 3 mesi di tempo. \"Kvass\" riscontr\u00f2 buon successo tra gli addetti ai lavori e la band venne invitata a suonare in numerosi festival, tra cui il Wacken Open Air e il With Full Force. Inoltre, un tour in Europa aiut\u00f2 la band a raggiungere un nuovo livello di notoriet\u00e0, incoraggiando i Kampfar a comporre rapidamente nuovo materiale per un nuovo album. Nel 2008 infatti esce un nuovo full-length, intitolato \"Heimgang\". Anche quest'album viene registrato da Rune Joergensen ai Silvertone Studio. Liricamente quest'album tratta tematiche relative agli inferi, secondo miti e leggende nordiche.\nAttraverso il loro sito ufficiale, la band annuncia nel settembre 2010 l'entrata agli Abyss Studio col produttore Peter T\u00e4gtgren per la registrazione di un nuovo album. Come annunciato il nuovo album, dal titolo \"Mare\", esce la primavera del 2011. Nel 2014 esce poi \"Djevelmakt\" e l'anno successivo un ulteriore album: \"Profan\". Si devono poi attendere 4 anni per la pubblicazione dell'ottavo full-length, intitolato \"Ofidians Manifest\".\nFormazione.\nEsibizioni live:"}
{"id": "2272896", "revid": "647919", "url": "https://it.wikipedia.org/wiki?curid=2272896", "title": "Stella argeade", "text": ""}
{"id": "2272904", "revid": "122915580", "url": "https://it.wikipedia.org/wiki?curid=2272904", "title": "Palazzo della Ribeira", "text": "Il Palazzo della Ribeira (\"Pa\u00e7o(s) da Ribeira\", in portoghese) \u00e8 stato il palazzo reale di Lisbona per oltre due secoli, finch\u00e9 non fu distrutto nel 1755 dal terremoto. La piazza nella quale si trovava divenne poi una delle pi\u00f9 importanti della citt\u00e0, nota come Pra\u00e7a do Com\u00e9rcio.\nStoria.\nDurante il Medioevo, quando i Re portoghesi si trovavano a Lisbona, risiedevano nel Castello di Lisbona, che \u00e8 situato sulla cima di un'alta collina nel quartiere di Alfama. Nel Quindicesimo secolo e agli inizi del Sedicesimo, le esplorazioni marittime durante l'Et\u00e0 delle Scoperte fecero di Lisbona un'importante citt\u00e0 portuale in costante crescita e principale responsabile del commercio tra il nascente Impero Portoghese e l'Africa e l'India. In questo contesto, Re Manuele I decise, intorno al 1500, di costruire un nuovo palazzo reale sulle rive del fiume Tago (chiamate \"Ribeira\") cambiando completamente il paesaggio della citt\u00e0.\nLa costruzione del Palazzo della Ribeira fu completata attorno al 1511. Re Manuele I e la sua corte potevano ora risiedere vicino al centro commerciale ed industriale della citt\u00e0. Le aree attorno al palazzo furono occupate dal porto, dai cantieri navali (le cosiddette \"Ribeira das Naus\"), uffici doganali ed altre costruzioni dove si controllava e si regolava il commercio marittimo.\nQuesta costruzione iniziale occup\u00f2 il lato ovest di una vasta zona presso il fiume, dove sarebbe poi sorta l'attuale Pra\u00e7a do Com\u00e9rcio. Il palazzo \u00e8 di Stile manuelino (tardo Gotico portoghese) e presenta una serie di gallerie arcate di chiara derivazione rinascimentale lungo la sua facciata. La torre del Palazzo pi\u00f9 vicina al fiume fu successivamente trasformata in una terrazza dalla quale si poteva apprezzare l'intensa attivit\u00e0 sul fiume e nel porto. Il Palazzo aveva inoltre un giardino privato con alberi da frutto e verdure.\nQuando la corona portoghese arriv\u00f2 nelle mani di Filippo II di Spagna (Filippo I di Portogallo), nel 1580, il Re spagnolo visit\u00f2 Lisbona e ordin\u00f2 l'aggiunta di una nuova torre al Palazzo. Questa grande torre, situata presso il fiume a costruita in stile manierista, fu realizzata dall'italiano Felipe Terzi. Essa domina il paesaggio urbano della Piazza Ribeira ed era la parte della citt\u00e0 preferita dai pittori che la visitavano. L'intera facciata del Palazzo fu rinnovata in stile manierista. La famosa Biblioteca Reale fu creata all'interno della torre.\nUn altro re che miglior\u00f2 il Palazzo fu Giovanni V, che invest\u00ec grandi somme - provenienti dalle miniere d'oro nel Brasile coloniale - per ingrandire ed abbellire il Palazzo della Ribeira. L'originale cappella manuelina fu trasformata in una magnifica chiesa barocca, e al Palazzo venne aggiunta un'ala parallela alla precedente. Pi\u00f9 tardi nel secolo, Re Giuseppe I costru\u00ec il Teatro Lirico Reale presso il palazzo che fu disegnato dall'italiano Giuseppe Bibiena.\nIl Teatro Lirico, inaugurato nel 1755, dur\u00f2 solo alcuni mesi. Il primo di novembre dell'anno 1755, un forte terremoto, il conseguente maremoto e un vasto incendio distrussero il Palazzo e la maggior parte di Lisbona. Re Giuseppe I non si trovava nel Palazzo e sopravvisse al disastro. Il suo Primo Ministro, il Primo Marchese di Pombal coordin\u00f2 una massiccia opera di ricostruzione che diede vita all'attuale quartiere della Baixa Pombalina. La famiglia reale abbandon\u00f2 la zona del palazzo ormai distrutta e si trasfer\u00ec in alcuni palazzi situati nelle zone di Ajuda e Santa Maria de Bel\u00e9m.\nDalla vecchia Piazza del Palazzo (\"Terreiro do Pa\u00e7o\") \u00e8 nata una nuova Piazza, la \"Pra\u00e7a do Com\u00e9rcio\". Le due torri ora presenti agli angoli della piazza sono parti che evocano la vecchia torre del Palazzo della Ribeira."}
{"id": "2272905", "revid": "1305772", "url": "https://it.wikipedia.org/wiki?curid=2272905", "title": "Al\u00e9", "text": "Al\u00e9 \u00e8 l'ottavo album in studio della cantante Alexia, pubblicato nel 2008.\nIl disco.\nL'album, di soli inediti, \u00e8 il primo autoprodotto. Esso contiene 11 tracce che esprimono tutta la maturit\u00e0 e il bisogno di cambiare dell'artista, che si affida a nuove esperienze musicali come il rock abilmente mescolate con il pop che manifestano la sua voglia di comunicare con la stessa grinta e potenza vocale che la contraddistingue, dopo essere stata assente dal panorama musicale per tre anni.\nIl lavoro \u00e8 strettamente autobiografico, racconta momenti di gioia, momenti di paura e di sconforto, ma mostra anche una veste pi\u00f9 attenta ai problemi che ci circondano lungo il cammino della vita, mentre a tratti osserva l'evoluzione della societ\u00e0, che cambia e purtroppo non in modo positivo.\nScritto interamente dalla stessa Alexia, con la partecipazione di Carlo Gargioni e Alberto Salerno nel brano \"Un attimo nell'infinito\".\nL'album \u00e8 uscito nei negozi di dischi il 27 giugno 2008, mentre \u00e8 stato reso disponibile sui portali musicali per il download digitale dal giorno precedente.\nIl 24 luglio 2009 \u00e8 uscita una nuova edizione dell'album con l'aggiunta del brano sanremese \"Biancaneve\", per Germania, Austria e Svizzera.\nI singoli.\nIl primo singolo promozionale \"Grande coraggio\" \u00e8 uscito il 30 maggio. Il brano \u00e8 principalmente dedicato agli atleti di Pechino 2008, dove la cantante ha tenuto un concerto, organizzato da Radio Italia, 1\u00aa tappa del suo \"World Tour 2008\".\nIl secondo singolo promozionale \"Guardarti dentro\" \u00e8 uscito il 19 settembre. Per questa ballata, \u00e8 stato girato un videoclip con un cast di volti noti della televisione e del cinema italiano, tra cui Roberto Farnesi, Rossella Brescia, Primo Reggiani e Kledi Kadiu. Viene presentato ufficialmente a \"Domenica in\" il 26 ottobre.\nLa canzone \"L'immenso\" \u00e8 stata incisa con il nome \"Nowhere\" (Caff\u00e8 remix) all'interno della compilation \"Emporio Armani Caff\u00e8 4\" che verr\u00e0 destinata agli \"Emporio Armani Stores\" di molti paesi nel mondo, tra cui Italia, Stati Uniti d'America, Inghilterra, Spagna, Francia, Germania, Emirati Arabi Uniti, Russia, Cina e Giappone.\nTracce.\nTesti e musiche di Alessia Aquilani e Massimo Marcolini, eccetto nel brano \"Un attimo nell'infinito\" in cui sono presenti come autori Carlo Gargioni e Alberto Salerno."}
{"id": "2272911", "revid": "287204", "url": "https://it.wikipedia.org/wiki?curid=2272911", "title": "Lothar Wolleh", "text": "Fino al termine degli anni sessanta, Lothar Wolleh ha lavorato come fotografo commerciale. Ha realizzato ritratti di pittori contemporanei, scultori e artisti di performance. Ha fotografato pi\u00f9 di un centinaio di artisti, tra i quali personalit\u00e0 come Georg Baselitz, Joseph Beuys, Dieter Roth, Jean Tinguely, Ren\u00e9 Magritte, G\u00fcnther Uecker, Gerhard Richter e Christo.\nBiografia.\nLothar Wolleh trascorse la sua giovinezza in Germania, segnato dalla guerra e dal nazismo.\nTra il 1946 e il 1948 ha studiato pittura del cemento alla scuola elementare e alla scuola professionale per \"angewandte Kunst\" a Berlin-Wei\u00dfensee.\nDa ragazzo fu arrestato come sospetta spia da parte delle forze di occupazione russe e fu condannato a quindici anni di lavoro forzato in una miniera siberiana. Dopo sei anni passati al campo di punizione russo di Vorkuta, gli fu permesso di tornare a Berlino, in seguito ai negoziati riguardanti i prigionieri di guerra tedeschi.\nAl ritorno dalla prigionia, dal 1956 al 1957, pot\u00e9 studiare alla Lette-Verein, una scuola di fotografia, design e moda a Berlino.\nPrese anche parte ad un programma d'assistenza del Consiglio ecumenico delle Chiese a favore dei disabili di guerra. Ci\u00f2 gli rese possibile visitare l'isola svedese di Gotland nel 1958, visita alla base della sua forte affinit\u00e0 verso la cultura svedese, il paesaggio e la gente.\nDal 1959 al 1961, studi\u00f2 presso la Folkwang Hochschule in Essen. Uno degli insegnanti di Wolleh fu il fotografo tedesco Otto Steinert.\nNei suoi primi anni da fotografo indipendente, ebbe soprattutto successo nella pubblicit\u00e0, lavorando per clienti quali la Deutsche Bundesbahn o la Volkswagen.\nNel 1965, fotograf\u00f2 il Concilio Vaticano II a Roma, raccogliendo il suo lavoro nell'album \"Das Konzil\" (1965). Dopodich\u00e9, collabor\u00f2 con Emil Schmitz per il documentario \u201c\"Das Konzil. II. Vatikanisches Konzil\"\u201d. Nel 1975 fotograf\u00f2 il Giubileo, e pubblic\u00f2 l'album fotografico \"Apostolorum Limina\" (1975).\nIn seguito alla proposta di un suo amico, il pittore G\u00fcnther Uecker, dalla fine degli anni sessanta Wolleh cominci\u00f2 a ritrarre sistematicamente pi\u00f9 di cento pittori internazionali famosi, scultori, e artisti di performance. Tra i pi\u00f9 fotografati, furono Gerhard Richter, Niki de Saint Phalle e Jean Tinguely.\nNel 1973 prese forma il progetto \"Unterwasserbuch\", in collaborazione con Joseph Beuys . A causa di problemi tecnici, solo 3 volumi del libro videro la luce. Le restanti stampe in PVC vennero pubblicate individualmente pi\u00f9 tardi da Staeck ad Heidelberg e sono note come \"3ton-edition\".\nOpere.\nLothar Wolleh usava uno stile molto individuale con rigide regole nel suo lavoro fotografico, con composizioni simmetriche. Inoltre catturava un particolare formato quadrato della sua immagine; in totale Wolleh ha realizzato ritratti fotografici di oltre 109 artisti.\nFino al 2007 la completa retrospettiva di Lothar Wolleh \u2013 Eine Wiederentdeckung: Fotografien 1959 bis 1979 (Lothar Wolleh - A Rediscovery: Photographs 1959 to 1979) sar\u00e0 esposta in Germania alla Kunsthalle Bremen, Stadtmuseum Hofheim, Kunstmuseum Ahlen e alla Deutschherrenhaus Koblenz."}
{"id": "2272913", "revid": "287204", "url": "https://it.wikipedia.org/wiki?curid=2272913", "title": "Bruce Alberts", "text": "Genetista molecolare, ottenne fama planetaria con la caratterizzazione delle proteine DNA-denaturanti del batteriofago T4, che permettono la replicazione dei cromosomi durante la divisione cellulare.\n\u00c8 noto soprattutto per essere autore, il primo in ordine alfabetico, del libro di testo \"Biologia molecolare della cellula\", pubblicato originariamente da Garland Science e tradotto in italiano dalla casa editrice Zanichelli."}
{"id": "2272916", "revid": "22989", "url": "https://it.wikipedia.org/wiki?curid=2272916", "title": "Pressata", "text": ""}
{"id": "2272917", "revid": "1233442", "url": "https://it.wikipedia.org/wiki?curid=2272917", "title": "Alitalia-compagnia aerea italiana", "text": ""}
{"id": "2272920", "revid": "767487", "url": "https://it.wikipedia.org/wiki?curid=2272920", "title": "Severina Cocktail", "text": "Severina Cocktail \u00e8 la seconda raccolta dei pi\u00f9 grandi successi di Severina Vu\u010dkovi\u0107.\nQuesta raccolta esce solo per il mercato sloveno in edizione limitata. Contiene i maggiori successi dell'album \"Virujen u te (najbolje u\u017eivo)\" e \"Severgreen\"."}
{"id": "2272926", "revid": "27723", "url": "https://it.wikipedia.org/wiki?curid=2272926", "title": "Laverda (frazione)", "text": "Laverda (pronuncia \"L\u00e0verda\" ) \u00e8 una frazione suddivisa tra i Comuni di Lusiana Conco, di Salcedo e di Marostica, tutti siti in Provincia di Vicenza. I confini sono segnati dai due ruscelli che scorrono nelle valli che delimitano a nord la frazione; verso sud corrono lungo il torrente omonimo, il L\u00e0verda.\nGeografia fisica.\nL\u00e0verda \u00e8 situata nella parte settentrionale della provincia di Vicenza, entro una delle vallate che scendono verso la pianura dall'Altipiano dei Sette Comuni. Oltre che essere il nome del paese, L\u00e0verda \u00e8 anche il nome del torrente che si forma nel suo territorio raccogliendo le acque di due valli provenienti dalle montagne di Lusiana e di Conco. Da nord-ovest il torrente riceve la valle di Lusiana e del Ponte, da nord-est riceve quella del Grabo di Santa Caterina e del Ramest\u00f3n. Il punto di confluenza delle due valli si trova subito a sud del centro del paese. Da quel punto il torrente scorre verso meridione per sette chilometri e a Mason Vicentino sbocca nella pianura.\nLa parte settentrionale, compresa fra la valle del Ponte e la valle del Grabo, appartiene dal 1300 circa al comune di Lusiana. Il centro del paese con la chiesa si trova subito a nord della confluenza delle valli e fa parte quindi del comune di Lusiana.\nLa parte situata a est della valle del Grabo e di Ramest\u00f3n e poi del torrente L\u00e0verda apparteneva in gran parte fino al 1797 al comune di Molvena. Da quella data e fino al 1938 fece parte del comune di Crosara. In seguito fu aggregata al comune di Marostica al quale attualmente appartiene.\nLa parte situata a ovest della valle del Ponte e del torrente L\u00e0verda fece invece parte fino al 1300 circa del grosso comune medioevale di Breganze. Da quella data fino al 1455 fece parte del comune di Perlena. In seguito fu inserita nel comune di Salcedo, fatta eccezione delle contrade Coghi, Marchi, Paroli e di una parte di Campodirondo che appartennero fino al 1818 al comune di Castegnamoro e passarono con Salcedo dopo quella data.\nStoria.\nTroviamo citato per la prima volta il nome L\u00e0verda in un documento nel 1262 riguardante il corso del torrente allo sbocco in pianura, fra Mason Vicentino e Ponticello di Molvena. Nella parlata veneta locale il suo nome \u00e8 di genere femminile, secondo l'antichissima tradizione dei Veneti: \"la L\u00e0verda\", con la variante \"la L\u00e0varda\" (come \"la Brenta\" e \"la Piave\").\nIl paese \u00e8 identificato dalla sua parrocchia dedicata a Santa Maria Maddalena.\nMedioevo.\nLa storia del paese comincia nel Medioevo. Fin verso il 1150 il suo territorio fu interamente coperto da un'antichissima foresta e quasi del tutto disabitato. Intorno a quella data e per oltre un secolo i grandi signori feudali padroni delle vaste distese montagnose situate a settentrione di Vicenza vollero mettere a coltura le parti migliori delle terre dell'Altipiano dei Sette Comuni, sottraendole alla foresta selvaggia. I signori feudali che agirono nella zona di Salcedo e di Lusiana furono probabilmente i Ponzi di Breganze. \nIn mancanza di mano d'opera locale, fecero venire dalle montagne austriache e bavaresi boscaioli e contadini con le loro famiglie. Anche il territorio di Lusiana fu coinvolto in questa grande opera di dissodamento delle terre. Nacquero in tal modo le pi\u00f9 antiche contrade di Laverda.\nPer quanto riguarda il periodo iniziale dal 1150 al 1400 circa, non si sa nulla di esse per mancanza di documenti. Tuttavia si \u00e8 ugualmente in grado di identificarle in base alla loro storia successiva: esse cominciarono ad avere un nome, prendendolo spesso da quello dei loro abitanti, soltanto dopo il 1450, quando cominciarono a nascere i primi cognomi nelle zone rurali. Fino ad allora nel mondo contadino esistevano soltanto i nomi di battesimo, con l'aggiunta di soprannomi per meglio identificare le persone. Furono questi soprannomi che un po' alla volta, soprattutto dopo il 1500, diventarono cognomi e diedero anche il nome a gran parte delle contrade. Si sa cos\u00ec con certezza che alla fine del Quattrocento esistevano a Laverda di Lusiana le contrade Coghi, Nichele, Salbeghi, Sasso, Ronchi.\nA Laverda di Salcedo c'era la contrada Burani. Nella zona di Marostica quella chiamata allora Vinciliane, nome divenuto poi Veneziane.\nFurono questi i luoghi, esclusa probabilmente la contrada Veneziane, dove i primi boscaioli austro-bavaresi costruirono a partire soprattutto dal Duecento le loro capanne fatte di pali, frasche e paglia e trasformarono lentamente la foresta selvaggia in campi, prati, vigneti. Per qualche secolo parlarono la loro antica lingua tedesca, poi un po' alla volta la perdettero. \nMa lasciarono di quella lontana parlata bavarese qualche ricordo nel nome dei luoghi. Nella zona di L\u00e0verda di Salcedo sono ancora vivi alcuni nomi di luogo derivati dal tedesco medioevale. Fra essi ricordiamo \"le Grobbe\", che in cimbro significa \"le buche circolari\", scavate per il funzionamento delle carbonaie, \"il Pant\u00e8chele\", che significa \"la fascia di terreno della piccola costa\". Nella zona di Lusiana questi nomi di luogo erano molto pi\u00f9 numerosi, ma sono in gran parte scomparsi durante il secolo scorso. Ricordiamo \"il Bo\u00e9me\", parola che ricorda \"l'aia dove si trebbiava il grano\", \"la G\u00e0iga\" che significa \"luogo dove sibila il vento\", la contrada \"Stabile\" che in origine era \"Stabele\" e significava probabilmente \"prato con stalla lungo il monte\", \"il Tr\u00fanchele\", \"piccola sorgente d'acqua da bere\".\nDal 1500 al 1600 troviamo i nomi di altre contrade, alcune molto antiche, altre sorte nel corso di quel secolo: la contrada dei Rizzoli, nome cambiato in Campanelli dopo il 1800, Bagnara, Piccoli, Perarola, Caberlotti, nome cambiato in Campagnoli verso il 1800, Sega, Gnatta, Marchi, Cogole, nome cambiato in Lupiari dopo il 1800.\nFino al 1500 il territorio di L\u00e0verda di Salcedo era in gran parte ancora coperto da boschi appartenenti soprattutto al comune di Salcedo. Il territorio di L\u00e0verda di Marostica era anch'esso in buona parte boscoso, al punto che nel 1546 veniva chiamato \"il Gran bosco\" e anche \"il Gualdo\", parola medioevale di antica origine longobarda che significava \"il bosco\".\nNel corso di circa due secoli, dal 1450 al 1650, le famiglie di L\u00e0verda di Lusiana acquistano questi antichi boschi, li dissodano e li trasformano in fertili campi, costruiscono nuove contrade che prendono il nome dai loro fondatori. Cos\u00ec accanto alle antiche contrade Coghi e Salbeghi della zona di Lusiana, sorgono e si mantengono vive fino ad oggi le contrade Coghi e Salbeghi della zona di Salcedo. In quella di Marostica l'attuale contrada Campagnoli fu chiamata fino al 1800 e oltre col nome cimbro di Caberlotti. Dopo il 1800 la contrada Cogole di Salcedo prese il nome di Lupiari.\nGli antichi abitanti di L\u00e0verda quando furono in numero sufficiente, probabilmente dopo il 1450, si costruirono la prima chiesetta dedicandola a Santa Maria Maddalena. Essa fu visitata dal vescovo di Padova nel 1488. Un secolo dopo, nel 1573, la chiesa divenne parrocchiale. Fu pi\u00f9 volte restaurata, finch\u00e9 nel periodo tra il 1864 e il 1868 fu completamente ricostruita. La facciata fu completata nel 1932.\nSotto la Serenissima.\nDopo il 1494 e per quasi un secolo il paese di L\u00e0verda fu un piccolo centro divenuto abbastanza ricco in conseguenza di un avvenimento particolare: nel 1487, durante una guerra fra la Repubblica di Venezia e l'Austria, le famiglie Coghi, Nichele e Salbeghi di L\u00e0verda unirono volontariamente i loro uomini e formarono un gruppo armato che combatt\u00e9 con grande valore per la difesa della Repubblica. Il doge di Venezia riconoscente, con un decreto del 1494 concesse alle tre famiglie di poter esercitare il commercio senza pagare le tasse. Cos\u00ec in breve tempo esse si arricchirono e acquistarono molti terreni nella sottostante pianura, dove si insediarono figli e nipoti e dove ancora si trovano alcuni dei discendenti. Nel corso del Cinquecento i Coghi e i Nichele rimasti a L\u00e0verda diventarono anche conti.\nNel corso dei secoli la popolazione aument\u00f2 continuamente. Furono costruite nuove contrade. Fra esse il centro del paese, sviluppatosi lentamente intorno alla chiesa, che all'inizio sorgeva isolata. Poi Prademole, che nel 1550 era soltanto un grande prato di M\u00e0ule, Nichele, Marzari, Missaggia, Martinaggia, Valpiglia, Legato, Pivotti e altre minori. Arrivarono nuove famiglie provenienti dai paesi vicini. Altre che risiedevano da secoli, come i Burani, se ne andarono.\nLo spopolamento.\nVerso il 1900 i cognomi pi\u00f9 numerosi del paese erano Azzolin, Bonato, Campagnolo, Cogo, Crestani, Dal Bosco, Dal Sasso, Dalle Nogare (successivamente emigrati tutti in America), Franco, Gnatta, Marchi, Maroso, Martinaggia, Nichele, Pivotto, Rizzoli, Rossi, Viero, Xausa, Zanin. \nL'emigrazione in Europa e in America durante gli ultimi decenni dell'Ottocento e i primi decenni del Novecento spopol\u00f2 il paese: essa fu provocata soprattutto, anche se non esclusivamente, da una generale e gravissima crisi dell'economia agricola, divenuta non pi\u00f9 competitiva per l'enorme crollo dei prezzi. Tuttavia, nonostante il grande esodo, la parrocchia contava nel 1900 mille abitanti, mentre nel 1901 la contrada del Sasso, ridotta oggi ad alcune famiglie, festeggiava la nascita del centesimo abitante.\nLe terribili guerre del 1915-1918 e del 1940-1945 riempirono di lutti il paese e ne fa ancor oggi testimonianza il lungo elenco di morti impresso nel marmo del monumento ai caduti. Al termine della seconda guerra mondiale le disastrose condizioni economiche determinarono una nuova impressionante ondata migratoria: molte famiglie se ne andarono per sempre dal paese, soprattutto in Belgio e in Australia.\nDopo il 1955 il grande sviluppo industriale della vicina pianura vicentina acceler\u00f2 lo spopolamento: i campi furono abbandonati, con il bosco che oggi ne ha preso possesso."}
{"id": "2272927", "revid": "1566286", "url": "https://it.wikipedia.org/wiki?curid=2272927", "title": "Ettore Manni", "text": "Biografia.\nOrfano di madre sin dalla nascita, venne notato dal regista Luigi Comencini, che rimase colpito da questo studente universitario fuori corso, bello e prestante, e lo fece esordire nel 1952 come protagonista del film \"La tratta delle bianche\", accanto a dive come Eleonora Rossi Drago, Silvana Pampanini, Tamara Lees ed una giovanissima Sophia Loren. In quel film, il nome di Manni comparir\u00e0 nei titoli di testa prima di quelli di Vittorio Gassman ed Enrico Maria Salerno.\nDa allora per Manni inizi\u00f2 una stagione intensa e ricca di successi, che lo port\u00f2 a diventare un attore notissimo del cinema italiano degli anni cinquanta. L'attore romano spazi\u00f2 dai ruoli drammatici che caratterizzarono il suo esordio - \"Le amiche\" di Michelangelo Antonioni, \"La lupa\" di Alberto Lattuada - a commedie - \"Poveri ma belli\" di Dino Risi, dove \u00e8 \"Ugo\", il fidanzato di \"Giovanna\" (Marisa Allasio), \"Ladro lui, ladra lei\" di Luigi Zampa, film in cui interpret\u00f2 il commerciante che redime \"Cesira\" (Sylva Koscina) sottraendola al ladro \"Cencio\" (Alberto Sordi), \"Marisa la civetta\" di Mauro Bolognini e \"Susanna tutta panna\" di Steno, pellicole queste ultime in cui ritrov\u00f2 Marisa Allasio - a \"peplum\" - \"La rivolta dei gladiatori\" di Vittorio Cottafavi, \"La rivolta degli schiavi\" di Nunzio Malasomma - fino ai western all'italiana - \"Johnny Oro\" di Sergio Corbucci, \"Un uomo, un cavallo, una pistola\" di Luigi Vanzi e molti altri con la regia dello specialista Demofilo Fidani.\nCol passare del tempo il fascino di Manni, nel frattempo notevolmente appesantito, non fu pi\u00f9 quello degli esordi; nonostante continuasse a lavorare intensamente in numerose pellicole, venne via via relegato in ruoli di caratterista o in quelli di personaggio negativo, perdendo definitivamente l'immagine di aitante ed affascinante protagonista degli anni cinquanta e anni sessanta. Negli anni settanta fu una presenza fissa del genere poliziesco all'italiana, oltre ad interpretare svariati ruoli in diverse pellicole erotiche che imperversavano sullo schermo in quegli anni.\nVenne diretto da registi di primo piano come Luigi Magni, Mario Soldati, Delmer Daves, Andr\u00e9 Versini, Tony Richardson, Alberto Bevilacqua, Duccio Tessari, Tonino Cervi, Ettore Scola, Damiano Damiani, Gianni Serra e Carlo Lizzani. Gir\u00f2 anche diversi film per la televisione, in particolare \"Orlando furioso\" di Luca Ronconi nel 1974, \"Il nero muove\" di Gianni Serra (1977) e \"Circuito chiuso\" di Giuliano Montaldo nel 1978. \nLa sua ultima interpretazione - forse artisticamente la pi\u00f9 significativa - \u00e8 del 1979 nel film \"La citt\u00e0 delle donne\" di Federico Fellini, nel quale interpret\u00f2 lo spregevole Katzone. Questo lungometraggio uscir\u00e0 nelle sale l'anno successivo, dopo la morte di Manni, avvenuta nel luglio 1979 all'et\u00e0 di 52 anni: mentre puliva un fucile della sua collezione di armi, un proiettile partito accidentalmente lo colp\u00ec ad una gamba e l'attore mor\u00ec dissanguato. \nVita privata.\nManni \u00e8 stato il compagno di Krista Nell e fu sposato con l'attrice francese Mireille Granelli - che aveva lavorato con lui in \"Ursus, il terrore dei kirghisi\" - dalla quale ebbe una figlia."}
{"id": "2272928", "revid": "284225", "url": "https://it.wikipedia.org/wiki?curid=2272928", "title": "Principio di sovrapposizione degli effetti", "text": ""}
{"id": "2272930", "revid": "110157", "url": "https://it.wikipedia.org/wiki?curid=2272930", "title": "Val Mara", "text": "La val Mara \u00e8 una valle situata nel Canton Ticino in Svizzera e prende il nome dall'omonimo torrente.\nQuasi del tutto posta in territorio elvetico, tranne una piccola porzione in Italia (Provincia di Como).\nLa vallata inizia sulle rive del Lago di Lugano nei territori comunali di Melano e Maroggia, sale dolcemente verso i centri di Arogno e Rovio situati sui due fianchi opposti. All'altezza della dogana svizzera piegando a sinistra, diventa improvvisamente angusta, stretta tra i massicci della Sighignola e del monte Generoso. A quel punto, superato un tratto particolarmente ripido caratterizzato da strettissimi tornanti, si giunge al posto di confine italiano, subito si sbocca nell'altopiano di Lanzo d'Intelvi e quindi nella valle da cui prende il nome."}
{"id": "2272933", "revid": "62004", "url": "https://it.wikipedia.org/wiki?curid=2272933", "title": "Aljaksandr 'Hleb", "text": ""}
{"id": "2272940", "revid": "287204", "url": "https://it.wikipedia.org/wiki?curid=2272940", "title": "Gaetano Perusini", "text": "Biografia.\nI primi anni.\nGaetano Perusini nasce a Udine il 24 febbraio 1879 da genitori di nobili origini e patriottici principi. Il padre Andrea \u00e8 Primario Medico dell'Ospedale Civile di Udine e la madre, Paolina Cumano, figlia di un eminente chirurgo di Trieste. \nGaetano rimane orfano di padre all'et\u00e0 di soli sei anni e la sua crescita viene influenzata dalla forte personalit\u00e0 materna che guida i suoi studi (si diploma giovanissimo a soli 16 anni) e ne incoraggia l'interesse per la Medicina: frequenta per i primi quattro anni l'Universit\u00e0 di Pisa e completa la sua formazione a Roma, dove si dedica alla psichiatria, frequentando il Manicomio della Lungara (demolito in occasione della realizzazione del Lungotevere) e la Clinica Psichiatrica del prof. Augusto Giannelli.\nInsieme alla passione per le malattie mentali cresce l'interesse per l'anatomia patologica, grazie alla frequenza assidua del prestigioso laboratorio del prof. Giovanni Mingazzini, venendo cos\u00ec a porsi le basi che lo faranno aderire alla concezione \u201corganicistica\u201d delle malattie mentali, di cui fautore a livello europeo \u00e8 il neuropatologo tedesco Emil Kraepelin. \nPerusini si laurea in Medicina a soli 22 anni, discutendo una tesi di Antropologia criminale scritta sotto la guida del prof. Giannelli.\nLe prime esperienze: la clinica psichiatrica di Monaco.\nPresso la clinica psichiatrica del Giannelli diviene amico di Ugo Cerletti, figura prestigiosa della medicina e della psichiatria (al quale si deve l'introduzione della terapia elettroconvulsivante nelle pi\u00f9 severe forme di psicosi) e di Francesco Bonfiglio, con i quali frequenter\u00e0 in seguito i pi\u00f9 rinomati istituti europei, tra cui il laboratorio neuro-patologico di Monaco, nella clinica psichiatrica diretta dal celebre clinico Emil Kraepelin.\nIn quegli ambienti conosce i famosi psichiatri Carl Gustav Jung ed Eugen Bleuler, affiliati alla concezione psicoanalitica freudiana (secondo la quale le malattie psichiatriche possono essere interpretate e spiegate dalla psicoanalisi), mentre Perusini concorda con la scuola di pensiero organicista, secondo la quale alterazioni biochimiche strutturali del cervello sono la causa delle psicosi.\nFautore della linea organicistica \u00e8 Emil Kraepelin, neuropatologo tedesco fondatore della prestigiosa clinica delle malattie mentali di Monaco, che dispone di moderni laboratori di neurofisiopatologia dotati delle tecniche istologiche pi\u00f9 avanzate, in grado di evidenziare la microstruttura neuronale: tra queste la tecnica di impregnazione cromoargentica, inizialmente ideata dallo scienziato italiano Camillo Golgi nel 1873, utilizzata e perfezionata sia dall'anatomopatologo spagnolo Santiago Ram\u00f3n y Cajal, grande ammiratore di Golgi e collaboratore della clinica di Kraepelin a Monaco, sia da Max Bielschowsky, dell'universit\u00e0 di Berlino.\nKraepelin affida la responsabilit\u00e0 del laboratorio di neuropatologia ad Alois Alzheimer che accoglie come assistenti lo stesso Perusini insieme a Cerletti e Bonfiglio.\nIl caso Augusta D. viene affidato a Perusini.\nNel novembre del 1906 Alzheimer presenta in un convegno della societ\u00e0 di psichiatria a Tubinga un caso di demenza precoce che ha colpito Augusta D. all'et\u00e0 di 51 anni e l'ha condotta a morte dopo soli quattro anni di malattia: i reperti anatomici evidenziano atrofia corticale, e la colorazione argentica rivela accumuli di neurofibrille all'interno dei neuroni e \"foci miliari\" (focolai rotondeggianti) di deposito di \"una sostanza anormale \u201c al di fuori di essi.\nLa presentazione del caso fu accolta freddamente e nessuna domanda di chiarimenti fu rivolta al relatore, tanto meno dal moderatore del dibattito, lo psichiatra Alfred Hoche, di provenienza freudiana e pertanto avversario di Kraepelin, che fece scivolare la relazione di Alzheimer nella totale irrilevanza clinica e scientifica.\nNegli atti del congresso verr\u00e0 riportato il titolo della presentazione senza testo, e solo l'anno successivo Alzheimer riuscir\u00e0 a pubblicarla in una succinta relazione, priva di materiale iconografico, dopo averne modificato il titolo.\nAlzheimer \u00e8 convinto di essere di fronte a una patologia cerebrale rara e decide quindi di affidare il caso a Perusini per una valutazione pi\u00f9 approfondita e dettagliata sia degli aspetti clinici sia dei reperti istopatologici: Perusini non delude il suo mentore e, oltre a riesaminare tutti gli aspetti del caso di Augusta D., raccoglie altri tre casi di severa e rapida demenza, dei quali uno di 47 anni e altri due di 63 e 67, di cui descrive e accuratamente correla i reperti clinici/neuro-patologici. \nLa trattazione \u00e8 estensiva, scorre in 59 pagine corredata da 79 disegni raccolti in quattro tavole, eseguiti dalla mano di Perusini e raffiguranti le alterazioni neuronali evidenziate dalle tecniche di colorazione istologica.\nSecondo alcuni autori contemporanei Perusini volutamente annovera nella sua trattazione i due casi senili (maggiori di 60 anni), poich\u00e9 si rende conto che i reperti neuro-patologici dei casi a esordio precoce non differiscono da quelli senili.\nPerusini avrebbe quindi preconizzato la concezione moderna di questa malattia secondo la quale demenza senile e presenile non sono due entit\u00e0 distinte e, al tempo stesso, avrebbe ragionevolmente smentito la posizione di Kraepelin che rigettava questa possibilit\u00e0 pur basandosi sui quattro casi descritti da Perusini, compreso il caso originario di Alzheimer.\nL'intuito scientifico di Perusini: visione ancora attuale della demenza di Alzheimer-Perusini.\nMa esplicitamente Perusini nel 1911 afferma: \n riferendosi alle forme senili descritte in quegli anni da Oskar Fischer e Emil Redlich dell'universit\u00e0 di Praga, caratterizzati da \"foci miliari\" ovvero \u201cplacche senili\u201d.\nMa lo stesso Alzheimer, seppure influenzato dal suo maestro (Kraepelin), non pu\u00f2 fare a meno di esternare il credito che nutre per le considerazioni del suo collaboratore italiano: \n e ancora: \nPrendendo cos\u00ec posizione anche contro il suo maestro Kraepelin, il quale tuttavia, nel suo trattato \"Psichiatria\" del 1910, consegna alla storia della medicina la malattia studiata da entrambi (Alzheimer e Perusini) come \u201cDemenza di Alzheimer.\u201d\nTra i meriti riconosciuti a Perusini vi \u00e8 l'intuito di aver interpretato, con 80 anni di anticipo, la sostanza costituente le placche, oggi nota come proteina Beta-amiloide, come \u201cun prodotto metabolico patologico\u201d allora \u201cdi origine sconosciuta\u201d che si comportava come \nPerusini, inoltre, ha per primo messo in relazione le modificazioni neuro-degenerative della corteccia cerebrale con quelle rinvenute nei vasi cerebrali legate a un accumulo di analoga sostanza, sottolineando la presenza di quella che \u00e8 oggi nota come angiopatia amiloide.\nL'intuito scientifico di Perusini ancora una volta anticipa le moderne considerazioni sui moventi patogenetici della malattia: \nMentre solo recentemente \u00e8 noto che la patologia vascolare \u00e8 ritenuta specifico fattore di rischio per la neuro-degenerazione e, la contemporanea presenza di entrambe sembra agire sinergicamente, accelerando i processi neuro-degenerativi.\nOltre la trattazione dei quattro casi clinici, Perusini pubblica nel 1909 \u201cL'anatomia patologica in psichiatria: suoi fini, suoi mezzi\u201d con cui prende posizione a sostegno della concezione organicistica delle malattie mentali.\nSegue nel 1911 \u201cSul valore nosografico di alcuni reperti istopatologici caratteristici per la senilit\u00e0\u201d in cui delinea la storia della neuropatologia della demenza e infine riporta le proprie osservazioni sulle placche senili e la degenerazione neuro fibrillare. Nonostante la tecnica argentofila abbia permesso di svelare le alterazioni descritte all'interno (degenerazione neurofibrillare) e all'esterno dei neuroni (placche senili), Perusini auspica di poter a breve definire le correlazioni esistenti tra questi due marker neuropatologici e sollecita la necessit\u00e0 di ricerche pi\u00f9 approfondite.\nIl ritorno in Italia e la partecipazione alla prima guerra mondiale.\nQuando torna in Italia nel 1911, grazie ai suoi lavori e alle sue ricerche Perusini ha fama europea, tuttavia, nonostante abbia conseguito la libera docenza in clinica delle malattie nervose e mentali, non riesce ad avere sistemazione professionale se non nel 1913, quando si libera un posto di assistente presso l'ospedale psichiatrico di Mombello, vicino a Milano, che accetta.\nLavora alacremente, ma allo scoppio della prima guerra mondiale, Perusini, secondo lo spirito patriottico che sempre ha animato la sua famiglia, si arruola volontario senza dichiarare i propri titoli: solo pi\u00f9 tardi nell'esercito si scopre che \u00e8 professore di medicina e viene comandato al posto di medicazione a San Floriano del Collio, dove il 28 novembre 1915 viene colpito da schegge di granata mentre soccorre i feriti.\nMorte ed eredit\u00e0.\nGaetano Perusini muore l'8 dicembre 1915 nell'ospedale della Croce Rossa a Cormons in una casa messa a disposizione dalla sua famiglia.\nRiceve l'onorificenza di medaglia d'argento al valore militare.\nNonostante la morte prematura a soli 36 anni non gli abbia consentito di proseguire le ricerche, il suo contributo scientifico alla definizione degli aspetti clinici e neuropatologici della demenza neurodegenerativa, la stessa stima e considerazione nutrita dal suo maestro per il suo operato, non possono essere dimenticate ed \u00e8 opinione diffusa che il suo nome abbia diritto di esser affiancato a quello di Alzheimer nella malattia pi\u00f9 correttamente definita di Alzheimer-Perusini.\nIl 19 dicembre 1915 muore anche Alois Alzheimer.\nOpere principali.\nI lavori del Perusini che contribuiranno in maniera determinante alla definizione e alla conoscenza della malattia sono:"}
{"id": "2272941", "revid": "1573940", "url": "https://it.wikipedia.org/wiki?curid=2272941", "title": "Clamator jacobinus", "text": "Il cuculo bianco e nero (Clamator jacobinus ) \u00e8 un uccello della famiglia dei Cuculidae.\nDescrizione.\nIl cuculo bianco e nero \u00e8 un cuculo di medie dimensioni, di circa 33\u00a0cm di lunghezza. Gli adulti hanno una cresta prominente e una lunga coda progressiva. Il piumaggio adulto \u00e8 distinto in due forme: la prima \u00e8 nera superiormente e bianca inferiormente, mentre la seconda \u00e8 completamente nera con una macchia bianca sulle ali, presente anche nella prima forma. I giovani sono invece bruni sul dorso e bianco-giallastri su petto e ventre.\nDistribuzione e habitat.\nQuesto uccello vive in tutta l'Africa, eccetto la fascia tra il Sahara e il Mar Mediterraneo, nella Penisola Arabica e nell'Asia meridionale, dall'Iran (dove \u00e8 probabilmente estinto) alla Birmania. \u00c8 di passo in Thailandia, sulle Seychelles, su S\u00e3o Tom\u00e9 e Pr\u00edncipe, in Congo e Gibuti. Frequenta le boscaglie, le zone umide e i campi coltivati.\nBiologia.\nVoce.\nUccello chiassoso, emette un forte e persistente richiamo.\nAlimentazione.\nSi nutre prevalentemente di bruchi e altri insetti.\nRiproduzione.\nIl cuculo bianco e nero \u00e8 un parassita di cova. Deposita le proprie uova soprattutto nei nidi delle specie appartenenti al genere \"Turdoides\".\nSpostamenti.\nMigra per brevi distanze a latitudini o altitudini maggiori durante l'estate, per poi tornare in luoghi pi\u00f9 caldi durante l'inverno.\nTassonomia.\n\"Clamator jacobinus\" ha tre sottospecie:"}
{"id": "2272949", "revid": "80339", "url": "https://it.wikipedia.org/wiki?curid=2272949", "title": "Abyysky ulus", "text": ""}
{"id": "2272952", "revid": "80339", "url": "https://it.wikipedia.org/wiki?curid=2272952", "title": "Abyysky", "text": ""}
{"id": "2272953", "revid": "80339", "url": "https://it.wikipedia.org/wiki?curid=2272953", "title": "Abyjskij", "text": ""}
{"id": "2272954", "revid": "80339", "url": "https://it.wikipedia.org/wiki?curid=2272954", "title": "Distretto di Abyj", "text": ""}
{"id": "2272957", "revid": "125427468", "url": "https://it.wikipedia.org/wiki?curid=2272957", "title": "B\u00f6k\u00f6nbaev", "text": "B\u00f6k\u00f6nbaev (in chirghiso: \u0411\u04e9\u043a\u04e9\u043d\u0431\u0430\u0435\u0432), \u00e8 una citt\u00e0 in Kirghizistan, capoluogo del distretto di Tong.\nL'insediamento \u00e8 il maggiore centro sulla riva meridionale del lago Ysyk-K\u00f6l ed \u00e8 il punto di partenza per le escursioni verso le montagne circostanti nonch\u00e9 sede di spettacoli di falconeria. Come in tutta la zona, l'industria turistica risulta fortemente ridimensionata rispetto ai tempi dell'Unione Sovietica."}
{"id": "2272959", "revid": "62004", "url": "https://it.wikipedia.org/wiki?curid=2272959", "title": "Julien El Fares", "text": " Ha origini algerine, ed \u00e8 stato professionista dal 2008 al 2021.\nCarriera.\nInizi\u00f2 a correre nella categoria dilettanti Under-23 nel 2005, con il V\u00e9lo Club La Pomme Marseille. Nel 2006 pass\u00f2 all'A.V.C. Aix-en-Provence, ed ottenne gi\u00e0 nello stesso anno i primi piazzamenti, al Ronde de l'Isard d'Ari\u00e8ge, e la prima vittoria, il 2 agosto, nella prima tappa del Tour des Pyr\u00e9n\u00e9es, da Huesca a Pau. Sia nel 2006 che nel 2007 gareggi\u00f2 da stagista con la Cofidis: proprio con questa squadra ottenne il passaggio al professionismo all'inizio del 2008.\nL'11 marzo 2009 conquist\u00f2 la prima vittoria da professionista, nella prima tappa della Tirreno-Adriatico, indossando quel giorno anche tutte le maglie di leader: quella azzurra della classifica generale, quella ciclamino della classifica a punti (che porter\u00e0 fino al termine della competizione), quella verde della montagna e quella bianca dei giovani.&lt;ref name=\"Gazzetta 11/03\"&gt;&lt;/ref&gt; Nello stesso anno vinse il Tour de Wallonie in Belgio, mentre nel 2010 si aggiudic\u00f2 una tappa al Tour M\u00e9diterran\u00e9en.\nNel 2012 gareggia per il Team Type 1-Sanofi, formazione Professional Continental statunitense, salvo poi passare, l'anno dopo, alla francese Sojasun. Al termine della stagione 2013 rimane svincolato, in seguito alla chiusura della squadra, trovando ingaggio solo nel febbraio successivo, nel team Continental La Pomme Marseille 13 (dal 2016 noto come Delko-Marseille Provence-KTM)."}
{"id": "2272963", "revid": "729019", "url": "https://it.wikipedia.org/wiki?curid=2272963", "title": "Castello di Schwerin", "text": "Il Castello di Schwerin (ted. \"Schweriner Schloss\", XIX secolo) \u00e8 il simbolo della citt\u00e0 di Schwerin, capoluogo del \"land\" Meclemburgo-Pomerania Anteriore, nel nord della Germania.\nIl castello, in stile rinascimentale francese si trova su un isolotto del Lago di Schwerin (\"Schweriner See\").\n\u00c8 sede del Parlamento (\"Landtag\") del \"land\" Meclemburgo-Pomerania Anteriore. Un tempo esso era sede dei duchi (e poi granduchi) del Meclemburgo e del Meclemburgo-Schwerin.\nStoria.\nDalle origini al Quattrocento.\nDella presenza di un castello in loco si ha notizia gi\u00e0 dal 965, secondo quanto riferito dal commerciante arabo Ibrahim ibn Ya'qub, il quale fu tra i primi personaggi appartenenti al mondo islamico a viaggiare per i territori degli Slavi in Europa. Il castello all'epoca era in realt\u00e0 una citt\u00e0 fortificata altomedioevale (Rocca di Meclemburgo) come molte altre nel continente europeo; si trovava dove ora sorge il comune di Dorf Mecklenburg ed era di propriet\u00e0 della locale trib\u00f9 degli Obodriti.\nNel 1160 il forte divenne l'obiettivo di conquista da parte di alcuni nobili tedeschi che erano intenzionati ad espandere i loro territori ad est. Lo scontro avvenne tra i germanici guidati da Enrico il Leone (1129-1195) e gli Obodriti guidati da Niklot. Il castello fin\u00ec per essere distrutto ma i tedeschi occuparono l'area e scacciarono l'antica trib\u00f9. Ad ogni modo, anche i conquistatori germanici riconobbero l'importanza strategica e l'interesse estetico che destava l'isola su cui il castello era costruito ed incominciarono quindi la costruzione di un nuovo forte. La fondazione della citt\u00e0 di Schwerin ebbe luogo nello stesso anno e divenne poi sede di un vescovato. Nel 1167, Enrico il Leone cedette la contea di Schwerin ad uno dei propri vassalli, Gunzelin von Hagen, mentre il resto del paese intorno alla citt\u00e0 fu restituito al figlio di Niklot, Pribislavo, formando in tal modo il primo nucleo della casata ducale regnante sino al 1918.\nNel 1358 l'area di Schwerin (che nel 1348 era stata elevata a ducato) venne acquistata dai discendenti di Niklot, che trasferirono la loro sede dalla Rocca di Meclemburgo al castello di Schwerin, collegando ad esso i loro possedimenti nel Meclemburgo. Il periodo vedeva artisticamente l'ultima fioritura del gotico classico e come tale anche la fortezza venne trasformata in questo periodo in un grande castello di rappresentanza, grazie anche alle favorevoli condizioni economiche della famiglia regnante. Originale di quest'epoca \u00e8 la \"Bischofshaus\" (\"Casa del vescovo\") che si \u00e8 conservata intatta sino ai nostri giorni.\nIl XVI secolo: da castello a residenza.\nSotto il governo del duca Giovanni Alberto I di Meclemburgo-Schwerin (1525-1576), il castello sub\u00ec molte importanti variazioni strutturali. Il castello perse ormai ogni forma difensiva rilevante e venne trasformato in un palazzo con eleganti decorazioni in terracotta, materiale largamente usato per tutto il rinascimento e che a Schwerin giungeva da Lubecca.\nAlcuni anni dopo aver risistemato il castello, dal 1560 al 1563, Giovanni Alberto ricostru\u00ec completamente anche la cappella privata che si trovava nella struttura ed essa divenne anche la prima chiesa protestante di stato data la conversione del principe alla nuova fede. L'architettura era ispirata alle chiese di Torgau e Dresda. Il cancello, in stile rinascimentale veneziano, venne realizzato in questa stessa epoca da Hans Walther (1526-1600), uno scultore fatto pervenire appositamente da Dresda. Decorazioni vennero applicate anche sulle finestre della facciata a nord che illustrano scene bibliche del noto artista Willem van den Broecke (1530-1580).\nMalgrado tutto si sent\u00ec comunque la necessit\u00e0 di difendere il castello e, oltre alla naturale locazione, venne decisa la costruzione di alcuni bastioni nella parte nord-occidentale, sud-occidentale e sud-orientale i quali vennero realizzati da architetti italiani e, pur dopo tante modifiche, permangono sino ai nostri giorni.\nI secoli XVII e XVIII.\nPrima dello scoppio della guerra dei trent'anni, l'architetto Ghert Evert Piloot, che era entrato al servizio dei duchi di Meclemburgo nel 1612, realizz\u00f2 alcuni progetti per una completa ricostruzione del castello in stile rinascimentale olandese. I lavori iniziarono nel 1617 sotto la sua supervisione, ma presto dovettero fermarsi a causa della guerra incombente e vennero ripresi tra il 1635 ed il 1643 ed oggi di questo stile si conservano la casa sopra le cucine del castello e la sezione sopra la cappella.\nDurante questo stesso periodo venne costruito, non lontano dalla cappella, un locale per accogliere la collezione di dipinti posseduta dal duca, che fu ampliata nei secoli successivi. Altra costruzione ascrivibile a questo periodo fu il \"Teepavillon\" (Padiglione del t\u00e8).\nCon il cambio dell'assetto politico la corte si spost\u00f2 al castello di Ludwigslust nel 1756.\nL'Ottocento e la rinascita del castello.\nNel 1837 la residenza ducale venne portata nuovamente al Castello di Schwerin, ma la struttura si trovava in condizioni pessime. Il risultato di secoli di rimaneggiamento era una struttura poliedrica negli stili, affatto incongruente e quasi antiestetica.\nIl granduca Federico di Meclemburgo-Schwerin (1800-1842) decise la ricostruzione del castello e ne affid\u00f2 il progetto al proprio architetto, Georg Adolph Demmler (1804-1886). In seguito la costruzione venne portata avanti dal suo successore, Federico Francesco II (1823-1883), che decise di far realizzare una completa ricostruzione del sito. Solo alcune parti del XVI e del XVII secolo vennero mantenute nel progetto.\nL'architetto di Dresda, Gottfried Semper (1803-1879), ed il berlinese Friedrich August St\u00fcler (1800-1865) non riuscirono a convincere il duca con i loro progetti, anche se Demmler trov\u00f2 una nuova ispirazione nello stile rinascimentale francese, che piacque molto al sovrano, che non disdegn\u00f2 di riprendere lo stile del castello di Chambord e la costruzione inizi\u00f2 nel 1843 terminando nel 1851.\nIl suo successore ai progetti, St\u00fcler cambi\u00f2 nuovamente alcune cose nel progetto includendo sulla facciata una nicchia con la statua di Niklot a cavallo sotto una pomposa cupola. Per il disegno degli interni venne scelto il berlinese Heinrich Strack (1805-1880).\nIl castello oggi.\nNel dicembre del 1913 un pericoloso incendio scoppi\u00f2 nel castello e lo danneggi\u00f2 in gran parte. La rivoluzione del 1918 port\u00f2 all'abdicazione del granduca, ma all'epoca solo la parte esteriore della struttura era gi\u00e0 stata completata. Non pi\u00f9 residenza principesca, il castello divenne successivamente un museo e dal 1948 fu sede del parlamento. La Repubblica Democratica Tedesca rese l'area una scuola di agraria dal 1952 al 1981 e l'Orangerie divenne un museo tecnico dal 1961. Dal 1981 al 1993 la struttura divenne nuovamente un museo per poi divenire nuovamente sede del parlamento del Meclemburgo-Pomerania Anteriore, che tuttora qui si riunisce.\nNote.\nNel 2007 la zecca tedesca ha dedicato una moneta moneta commemorativa al castello."}
{"id": "2272965", "revid": "80339", "url": "https://it.wikipedia.org/wiki?curid=2272965", "title": "Aldansky ulus", "text": ""}
{"id": "2272966", "revid": "80339", "url": "https://it.wikipedia.org/wiki?curid=2272966", "title": "Aldansky", "text": ""}
{"id": "2272967", "revid": "80339", "url": "https://it.wikipedia.org/wiki?curid=2272967", "title": "Aldanskij", "text": ""}
{"id": "2272968", "revid": "62004", "url": "https://it.wikipedia.org/wiki?curid=2272968", "title": "Vyacheslav Hleb", "text": ""}
{"id": "2272969", "revid": "110157", "url": "https://it.wikipedia.org/wiki?curid=2272969", "title": "Father and Friend", "text": "Father and Friend \u00e8 una canzone scritta ed interpretata da Alain Clark, assieme al padre Dane. Il brano \u00e8 un'intima conversazione tra padre e figlio, in cui Alain Clark manifesta la propria ammirazione nei confronti padre, quest'ultimo dubbioso sul fatto di essere stato un buon padre, dopo essere cresciuto dalla madre senza una figura paterna.\nIl brano \u00e8 stato un successo nei Paesi Bassi raggiungendo i primi posti delle classifiche e guadagnandosi diversi riconoscimenti, tra cui miglior singolo alla cerimonia dei premi indetta dalla radio olandese 3FM.\nIl singolo \u00e8 stato presentato per la prima volta in Italia da Alain Clark al Festival di Sanremo 2009, eseguendo il brano con il padre. Successivamente il brano \u00e8 divenuto uno dei brani pi\u00f9 trasmessi dalle radio italiane tra la fine di febbraio e l'intero marzo 2009.\nVideoclip.\nIl videoclip realizzato per il brano vede semplicemente padre e figlio guardarsi negli occhi, intervallandosi nel canto. Il videoclip ha avuto una buona rotazione nelle varie emittenti musicali, che hanno trasmesso il video con i sottotitoli in italiano con la traduzione fedele del testo."}
{"id": "2272970", "revid": "453768", "url": "https://it.wikipedia.org/wiki?curid=2272970", "title": "Leopardus tigrinus", "text": "Il gatto tigre (Leopardus tigrinus), conosciuto anche come tigrillo, oncilla o cunaguaro, \u00e8 un piccolo felide diffuso nelle foreste pluviali del Centro e Sud America. \u00c8 un parente stretto dell'ocelot e del margay, ed ha un folto mantello color ocra, maculato con rosette nere. L'oncilla \u00e8 un animale notturno che caccia roditori e uccelli.\nDescrizione.\nIl gatto tigre somiglia al margay e all'ocelot, ma \u00e8 pi\u00f9 piccolo, slanciato e dal muso pi\u00f9 allungato. Mediamente misura tra i 38 e i 59\u00a0cm con una coda tra i 20 e i 42\u00a0cm. Sebbene sia un po' pi\u00f9 lungo del gatto, il \"Leopardus tigrinus\" \u00e8 generalmente pi\u00f9 leggero, pesando tra 1.5 e 3\u00a0kg .\nLa pelliccia \u00e8 folta e soffice, variando dal castano chiaro all'ocra scuro, con numerose rosette nere sulla schiena e sui fianchi, ed \u00e8 chiara con macchie scure sul ventre; la coda \u00e8 inanellata, mentre le orecchie, nere, hanno delle caratteristiche macchie a forma di occhio (ocellus). Le rosette sono nere o marroni, chiare al centro, e di forma irregolare. Le zampe hanno macchie di media grandezza che diventano sempre pi\u00f9 piccole alle estremit\u00e0. Questa colorazione aiuta il gatto tigre a mimetizzarsi tra le macchie di luce che filtrano attraverso la densa vegetazione della foresta tropicale. La mascella \u00e8 ridotta, con pochi denti eccetto per i canini e i carnassiali ben sviluppati. Sono stati riferiti casi di melanismo tra i gatti che abitano le foreste pi\u00f9 intricate del suo areale.\nBiologia.\nIl \"Leopardus tigrinus\" \u00e8 principalmente un animale terrestre, ma \u00e8 anche un provetto scalatore. Come tutti i gatti, \u00e8 un carnivoro a tutti gli effetti, avendo bisogno di carne per sopravvivere. Mangia piccoli mammiferi, lucertole, uccelli, uova, invertebrati, e di rado rane degli alberi. Di tanto in tanto mangia dell'erba. \u00c8 un animale notturno,\nma in aree come la Caatinga, dove la sua fonte di cibo principale \u00e8 costituita da lucertole, sono pi\u00f9 propensi ad un adattamento diurno.\nIl gatto tigre avvista la sua preda da lontano e, una volta a tiro, balza sulla vittima per catturarla e ucciderla.\nI cuccioli sono stati osservati fare le fusa, e gli adulti sono conosciuti per i brevi gorgoglii di richiamo quando si avvicinano gli uni agli altri.\nRiproduzione.\nLa fase di estro dura dai 3 ai 9 giorni, ma in gatti pi\u00f9 anziani \u00e8 pi\u00f9 breve. Partoriscono da uno a 3 cuccioli (di solito uno) dopo una gestazione di 74-76 giorni. Gli occhi dei piccoli si schiudono dopo 8-17 giorni, un tempo stranamente lungo per un felino di queste dimensioni. Diversamente dagli altri gatti, dove gli incisivi tendono a spuntare per primi, i denti del gatto tigre appaiono simultaneamente, a circa 21 giorni di vita. I gattini non assumono cibo solido fino a 38-56 giorni d'et\u00e0 (molto dopo rispetto al gatto domestico), ma sono svezzati del tutto a 3 mesi.\nIl gatto tigre raggiunge la maturita sessuale tra i due e i due anni e mezzo. La loro aspettativa di vita si aggira intorno agli 11 anni allo stato selvatico, ma si sono registrati casi di gatti vissuti 17 anni.\nDistribuzione e habitat.\nQuesta specie mostra una forte preferenza per ambienti di foresta pluviale, e sono spesso avvistati ad altitudini non consuete per il margay o per l'ocelot. Sono stati trovati in habitat a 4.500 m in Colombia, sulle Ande in Ecuador, nella foresta subtropicale delle aree montuose del Brasile, negli ambienti di macchia del Cerrado, e sono tipicamente distribuiti dalla Costa Rica all'Argentina settentrionale. Sono stati registrati avvistamenti nel nord dello stato di Panama, ma questa popolazione sembra essere un'anomalia nell'areale della specie.\nTassonomia.\nComprende le seguenti sottospecie\nSebbene il gatto tigre centroamericano sia categorizzato come una sottospecie separata, basandosi sull'analisi del DNA mitocondriale Johnson et al. (1999) hanno riscontrato forti differenze tra \"L.t. oncilla\" in Costa Rica e \"L.t. guttulus\" nel Brasile meridionale, paragonabili alle distinzioni tra analoghe specie del subcontinente. I ricercatori hanno argomentato che ci dovrebbe essere una separazione di \"Leopardus tigrinus\" in due specie, data dalla pronunciata differenza nell'aspetto tra il gatto tigre della Costa Rica comparata a quella degli individui del Brasile centromeridionale. Il livello di divergenza tra queste due popolazioni suggerisce che le due sottospecie siano rimaste isolate, forse dal Rio delle Amazzoni, circa 3,7 milioni di anni or sono. C'\u00e8 tuttavia bisogno di ulteriori campioni di \"L.t. oncilla\" dal Sud America settentrionale per determinare se questo \"taxon\" vari fuori dal centro America e se debba essere considerata una sottospecie, piuttosto che una specie a s\u00e9 stante. Tramite analisi genetica di campioni provenienti dal Brasile centrale \u00e8 stata individuata una zona di ibridazione tra il gatto tigre e il colocolo.\nConservazione.\nL'Unione Internazionale per la Conservazione della Natura (IUCN) ha classificato il \"Leopardus tigrinus\" come specie vulnerabile (VU). La minaccia principale per questo felino \u00e8 costituita dalla deforestazione e dal bracconaggio. I gatti tigre vengono uccisi per le loro pelli, che sono altamente remunerative e spesso vendute o trasformate in capi di abbigliamento. Reportage effettuati nel 1972 e nel 1982 in Sud America hanno mostrato che \"Leopardus tigrinus\" \u00e8 una delle 4 specie di gatti selvatici pi\u00f9 cacciata.\nUn altro fattore che contribuisce alla mortalit\u00e0 del gatto tigre \u00e8 costituito dall'espansione umana, colonizzando quello che una volta era spazio aperto per i gatti selvatici. Molto spesso vengono fondate piantagioni di caff\u00e8 in habitat di foresta pluviale, causando un'ulteriore riduzione di areale. Esistono pochi \"Leopardus tigrinus\" in cattivit\u00e0 in Nord America, e qualcuno negli zoo di Europa e Sud America. In cattivit\u00e0, il gatto tigre tende ad avere un alto tasso di mortalit\u00e0 infantile. Il CITES pone \"Leopardus tigrinus\" nell Appendice I, proibendo ogni forma di commercio di animali e derivati.\nNelle zone pi\u00f9 meridionali del suo areale si sono registrati casi di ibridazione tra il gatto tigre e il gatto di Geoffroy (\"Leopardus geoffroyi\"), e nel Brasile centrale con gatto delle Pampas (\"Leopardus pajeros\"). Queste ibridazioni possono essere un processo naturale e la conseguente minaccia per la conservazione della specie \u00e8 sconosciuta. Sono attivi numerosi gruppi di specialisti felini, interessati allo studio e alla conservazione dei gatti in tutti i continenti. Sono stati attivati in misura crescente programmi di gestione in situ. In Brasile esiste un impianto di riproduzione per diversi felini locali, dove la presenza di condizioni naturali e di prede locali incoraggiano la riproduzione analogamente a quanto avviene in natura. Sfortunatamente in alcuni paesi non \u00e8 proibita la caccia, tra cui Ecuador, Guyana, Nicaragua e Per\u00f9."}
{"id": "2272971", "revid": "80339", "url": "https://it.wikipedia.org/wiki?curid=2272971", "title": "Distretto dell'Aldan", "text": ""}
{"id": "2272972", "revid": "281901", "url": "https://it.wikipedia.org/wiki?curid=2272972", "title": "Hygrophorus penarius", "text": "Hygrophorus penarius Fr. (1836)\nL'Hygrophorus penarius volgarmente noto come lardaiolo bianco o semplicemente lardaiolo o durello, \u00e8 considerato il migliore fra gli igrofori commestibili.\nDescrizione della specie.\nCappello.\n6\u201310\u00a0cm, o pi\u00f9, compatto e duro, carnoso, liscio e glabro, viscido, poi asciutto, opaco, convesso poi spianato e leggermente umbonato; biancastro o avorio, pi\u00f9 carico sul disco, e chiazzato in giallognolo.\nLamelle.\nlarghe, distanziate, abbastanza spesse, pallido-alutacee, non fragili, nettamente decorrenti.\nGambo.\nSodo, al taglio bianco immutabile, spesso attaccato da larve.\nHabitat.\nSi trova sotto latifoglia, soprattutto sotto quercia e carpino.\nCommestibilit\u00e0.\nOttima, il migliore nel suo genere. Le carni sode e di ottimo sapore permettono un consumo in varie modalit\u00e0, soprattutto sott'olio. Ne esiste una specie affine, colorata con venature porpora (Hygrophorus russula) che ne condivide le caratteristiche gastronomiche.\nIl lardaiolo bianco \u00e8 in ogni caso un fungo particolare, che rimane commestibile e gradevole solo da giovane. Da evitare se troppo maturo e inizia a disfarsi, il che avviene in due modi: se il terreno circostante \u00e8 molto umido la carne del fungo inizia a liquefarsi, la sua consistenza diventa molliccia, e la parte esteriore lucida; se invece il terreno \u00e9 secco l'aspetto esteriore rimane pressoch\u00e9 immutato, fintanto che non \u00e8 in decomposizione, ma l'odore diventa molto forte, aggressivo e sgradevole.\nL'appellativo comune di \"Lardaiolo\" \u00e9 dovuto anche all'aspetto che assume in presenza di un terreno con molta acqua, oltre che al suo colore.\nEtimologia.\n-\"Hygrophorus\" deriva dal greco e significa \"portatore d'acqua\"; il termine allude al fatto che questa specie assorbe molta umidit\u00e0 dal terreno dove si sviluppa ed \u00e8 ricco d'acqua.\n-\"Penarius\", dal latino, termine che si traduce in \"granaio\" o \"dispensa\", fa riferimento all'odore che questo fungo emana durante e dopo la cottura, che ricorda appunto quello del grano e delle farine."}
{"id": "2272976", "revid": "12405", "url": "https://it.wikipedia.org/wiki?curid=2272976", "title": "At-Bashi", "text": ""}
{"id": "2272978", "revid": "184925", "url": "https://it.wikipedia.org/wiki?curid=2272978", "title": "Jam Master J", "text": ""}
{"id": "2272981", "revid": "80339", "url": "https://it.wikipedia.org/wiki?curid=2272981", "title": "Allaikhovsky ulus", "text": ""}
{"id": "2272984", "revid": "1543377", "url": "https://it.wikipedia.org/wiki?curid=2272984", "title": "5 Pointz", "text": "5 Pointz: The Institute of Higher Burnin' \u00e8 un complesso industriale situato a Long Island City, nel quartiere Queens di New York, dove i graffiti sono permessi.\nJohn Roleke di About.com scrive: \"5 Pointz \u00e8 un collage vivente di graffiti che ricoprono un magazzino, come uno studio di un artista\". Questo luogo \u00e8 conosciuto in tutto il mondo e ospita opere di artisti provenienti da tutte le parti del pianeta. 5 Pointz \u00e8 stato oggetto di articoli da parte dei maggiori giornali nazionali: The Christian Science Monitor, The Boston Globe, The New York Times, e l'International Herald Tribune.\nIl The Christian Science Monitor scrive: \"Il custode della mecca dei graffiti newyorkese \u00e8 Meres, che decide dove dipingere e quanto tempo stare\". Jonathan Cohen, conosciuto come Meres, \u00e8 responsabile del museo dal 2002.\nIl nome \"5 Pointz\" rappresenta i cinque borough di New York; uno dei primi graffiti \u00e8 stato un ritratto di Jam Master J, uno dei primi dj hip hop, membro dei Run DMC.\nNel 2013 \u00e8 stata annunciata la sua chiusura. Nella notte compresa tra il 18 e il 19 novembre, 5 Pointz \u00e8 stato imbiancato. Ci\u00f2 rappresenta la fase precedente alla demolizione. I fratelli Jerry e David Wolkoff hanno dichiarato che sorger\u00e0 al suo posto un complesso residenziale di circa 1300 appartamenti.\nA distanza di 4 anni dalla demolizione, avvenuta nel 2014, un giudice federale di Brooklyn ha ordinato il pagamento di 6,7 milioni di dollari a 21 artisti per i murales cancellati al 5Pointz dai Wolkoff. Una sentenza definita storica perch\u00e9 afferma che la costruzione era diventata \"un'attrazione turistica di primo piano\". Secondo il giudice, i graffiti sono arte a tutti gli effetti, protetta dalla legge degli Stati Uniti: chi intenzionalmente li distrugge deve risarcire il loro autore. E 45 delle decine di opere distrutte avevano valore artistico, accordando ai loro creatori il massimo del risarcimento."}
{"id": "2272988", "revid": "80339", "url": "https://it.wikipedia.org/wiki?curid=2272988", "title": "Allaihovskij ulus", "text": ""}
{"id": "2272991", "revid": "80339", "url": "https://it.wikipedia.org/wiki?curid=2272991", "title": "Allaikhovskij ulus", "text": ""}
{"id": "2272992", "revid": "80339", "url": "https://it.wikipedia.org/wiki?curid=2272992", "title": "Allaikhovskij", "text": ""}
{"id": "2272993", "revid": "1543377", "url": "https://it.wikipedia.org/wiki?curid=2272993", "title": "Donyale Luna", "text": "\u00c8 considerata la prima modella afroamericana (anche se fu preceduta da Dolores Francine Rhiney che sfil\u00f2 nel 1953 per lo stilista Vincenzo Ferdinandi). \u00c8 stata la prima \"ragazza copertina\" di colore e una delle \"muse\" di Andy Warhol. \u00c8 apparsa in diversi film fra cui \"Salom\u00e8\" (1972), diretto da Carmelo Bene, nel ruolo della protagonista.\nBiografia.\nNascita e infanzia.\nDonyale Luna nacque a Detroit (Michigan, Stati Uniti d'America) da Peggy e Nathaniel Freeman. Ella, tuttavia, affermava che il suo vero padre biologico fosse un uomo soprannominato Luna, che sua madre fosse messicana e che una delle sue nonne fosse un'attrice irlandese che aveva sposato un decoratore di interni nero.\nRimase orfana del padre a diciotto anni, quando fu assassinato. La madre avrebbe voluto che diventasse un'infermiera. Un parente la descrive nella met\u00e0 del 1960 come \"una bambina molto strana, fin dalla nascita, che viveva sognante in un paese delle meraviglie\".\nCarriera.\nCarriera di modella.\nScoperta dal fotografo David McCabe, Luna si trasfer\u00ec da Detroit a New York per seguire la carriera di modella. Nel gennaio del 1965, una sua immagine apparve sulla copertina di \"Harper's Bazaar\". Luna divent\u00f2 la prima modella afroamericana ad apparire sulla copertina dell'edizione britannica di \"Vogue\" (marzo 1966): il fotografo era David Bailey. Secondo il \"New York Times\", all'inizio della sua carriera Luna fu sotto esclusivo contratto del fotografo Richard Avedon per un anno.\nIn un articolo del settimanale \"Time,\" pubblicato il 1\u00ba aprile del 1966, intitolato \"The Luna Year\", Nancy White - editrice di Harper's Baazar - descrisse la sua drammatica magrezza: \"\u00e8 alta quasi 190 cm ma non pesa neanche 50 kg, ha il seno piattissimo, con le ossa visibili sotto la pelle come in una radiografia, le gambe che sembrano di una scultura di Giacometti e le dita delle mani estese come in un ragno, la pelle color caramello, le labbra piene, la faccia ovale e gli occhi a mandorla\", con lenti a contatto multicolor e talvolta con la parrucca bionda. Un corpo, quello di Luna, che per la sua straordinaria singolarit\u00e0 prometteva di rimanere in auge per molte stagioni, divenendo la modella pi\u00f9 richiesta in Europa.\nNel 1967 il fabbricante di manichini Adel Rootstein ne cre\u00f2 uno a immagine di Luna, supplementare al famoso manichino Twiggy del 1966. Nel 1968 confess\u00f2 in un'intervista la sua dipendenza dal LSD. Apparve nuda nel 1970 su \"Playmen\" e nel 1974 su Playboy e poi ancora nell'aprile del 1975 su \"Playboy\" (fotografata da suo marito Luigi Cazzaniga).\nSi considerava un'artista e non una modella: tutti gli eventi ai quali prendeva parte (fossero un servizio fotografico, una sfilata, la partecipazione a un programma televisivo o anche semplicemente un happening) alimentavano il suo successo per l'inimitabile performance che sapeva offrire ogni volta e per la sua innata eleganza.\nCarriera d'attrice.\nTra la fine degli anni '60 e l'inizio degli anni '70 Luna apparve in molti film, in ruoli decorativi.\nMolti furono prodotti da Andy Warhol, tra i quali \"Screen Test: Donyale Luna\" (1964) (il critico Wayne Koestenbaum descrisse Luna come una \"diva pura, mostrando un delizioso e movimentato eccesso di manierismo\"), \"Camp\" (1965) e \"Donyale Luna\" (1967), un film a colori di 33 minuti dove la modella \u00e8 adornata come fosse Snow White (Biancaneve). Comparve anche in \"The Rolling Stones Rock and Roll Circus\" e nel documentario inglese \"Tonite Let's All Make Love in London\".\nIn \"Skidoo\" (1968), commedia cinematografica per la regia di Otto Preminger ambientata su uno yacht in crociera, Luna \u00e8 per la prima e unica volta a Hollywood nel ruolo di una ninfomane, abbigliata con un avveniristico e sensuale vestito verde. Bench\u00e9 presentata come l'amante di \"God\" (un boss criminale interpretato da Groucho Marx), si tratt\u00f2 di un ruolo secondario (originariamente scritto per Faye Dunaway e che avrebbe dovuto essere interpretato da Twiggy).\nNel finale del \"Satyricon \"(1970)\" \"di Federico Fellini interpreta la bellissima maga Oenothea, condannata da un vecchio e bruttissimo stregone, del quale aveva respinto e deriso l'amore, a custodire il fuoco nel suo sesso fra le sue gambe lunghissime.\nIn \"Salom\u00e8 \"(1972), diretto da Carmelo Bene, avrebbe dovuto essere la protagonista, mentre fa da spalla ad Erode (interpretato dallo stesso Carmelo Bene). Appare come una bellezza aliena, completamente depilata e con la testa rasata a zero, recitando per tutto il film in nudo integrale e senza doppiaggio, in italiano, ma come allucinata, in un'atmosfera psichedelica intrisa di simbolismi blasfemi che culminano nel finale della danza che fa innamorare il re e conduce alla pena capitale di Giovanni Battista: sotto un sole accecante, il geniale regista le fa semplicemente piegare e riporre i proverbiali sette veli.\nVita privata e morte.\nNella met\u00e0 degli anni '60 Luna si spos\u00f2 con un attore, un matrimonio che dur\u00f2 10 mesi. Ebbe poi relazioni con l'attore austriaco Maximilian Schell, con un ignoto fotografo danese e con Georg Willing, un attore tedesco che appariva in film dell'orrore europei (come nel 1970 in \"Necropolis\") e con il Living Theatre.\nIntorno al 1969 Luna fu anche legata all'attore tedesco Klaus Kinski. Spos\u00f2 il fotografo italiano Luigi Cazzaniga. Nel 1977 i due ebbero una bambina, Dream Cazzaniga.\nSeparata dal marito, mor\u00ec in una clinica a Roma nelle prime ore del 17 maggio 1979, dopo una accidentale overdose di eroina.\nLa questione dell'identit\u00e0 razziale.\nSecondo la giornalista Judy Stone, che tracci\u00f2 un profilo di Luna per il \"New York Times\" nel 1968, la modella era \"riservata, misteriosa, contraddittoria, evasiva, volubile, e fissata riguardo al suo lignaggio multirazziale - esotica, un camaleonte dovuto a un intreccio fatto di messicano, nativo americano, cinese, irlandese, e infine, ma non certo meno importante, negro.\"\nUna rivista londinese la salut\u00f2 come \"la radicale Nuova Immagine della donna di colore. La moda trova s\u00e9 stessa in una posizione strumentale per un cambiamento epocale, ad ogni modo leggero, immettendo sul mercato l'adorazione, l'idolizzazione del negro ... \"\nQuando Stone le chiese se dalle sue apparizioni nei film di Hollywood avrebbe tratto beneficio la causa delle attrici nere, Luna rispose: \"Se ci\u00f2 portasse molto lavoro per messicani, cinesi, indiani, neri, ben venga. Potrebbe essere buono, potrebbe essere cattivo. Non mi importerebbe molto.\"\nDocumentario sulla sua vita.\nNel 2010 il cineasta Jennifer Poe stava lavorando a un documentario su Luna e Pat Hartley (un'attrice che pi\u00f9 tardi sposer\u00e0 il produttore inglese Dick Fontaine), che fu la sola donna di colore a far parte dello studio di Warhol."}
{"id": "2272994", "revid": "80339", "url": "https://it.wikipedia.org/wiki?curid=2272994", "title": "Allaichovskij", "text": ""}
{"id": "2272996", "revid": "80339", "url": "https://it.wikipedia.org/wiki?curid=2272996", "title": "Allaihovskij", "text": ""}
{"id": "2273003", "revid": "62004", "url": "https://it.wikipedia.org/wiki?curid=2273003", "title": "Vasil Kiryienka", "text": ""}
{"id": "2273004", "revid": "1233442", "url": "https://it.wikipedia.org/wiki?curid=2273004", "title": "Italeco", "text": "Italeco S.p.A. \u00e8 stata una societ\u00e0 italiana di progettazione che opera nell'ingegneria e nell'informatica. Era una societ\u00e0 concessionaria di servizi pubblici.\nStoria.\nItaleco viene fondata da Italstat e da Finsider il 20 ottobre 1972 a Roma per ottimizzare, concentrandolo in un'unica azienda, l'intervento del gruppo IRI nel settore della valorizzazione e della salvaguardia dell'ambiente, fino ad allora gestito separatamente da Italimpianti, Finsider, Bonifica ed Italstat.\nLo scopo di Italeco era la messa in atto di interventi di disinquinamento ambientale tramite la redazione di studi, consulenze e progetti per la risoluzione delle problematiche ecologiche, e la costruzione e gestione di impianti di bonifica ambientale, di smaltimento rifiuti, di depurazione di corsi d'acqua o di acque reflue.\nIn seguito viene anche incaricata dello sviluppo di sistemi informativi e banche dati territoriali per svariati settori, soprattutto per quanto riguarda l'ecologia. Nel 1978 forma il Consorzio Italiano per il Telerilevamento in Agricoltura con Aquater e Telespazio. Dal 1991 passa sotto Iritecna e viene incorporata in Bonifica; nel 1992 si accarezza l'ipotesi di aggregarla con Edil.Pro e Spea per creare un polo ingegneristico all'interno di IRI. Ma nel 1997 diventa di Fintecna.\nNel marzo 2003 viene privatizzata e venduta a Edicomp Holding S.p.A.. Italeco spa, degradata successivamente a srl, fallisce il 17 febbraio 2011."}
{"id": "2273005", "revid": "767487", "url": "https://it.wikipedia.org/wiki?curid=2273005", "title": "Demarato di Sparta", "text": "Biografia.\nNascita.\nDemarato, figlio di Aristone, della casa reale degli Euripontidi (essendo Sparta una diarchia, gli Euripontidi regnavano congiuntamente agli Agiadi) e della sua terza moglie, nacque a Sparta nel 530 a.C. circa.\nInfatti, poich\u00e9 Aristone non aveva avuto eredi n\u00e9 dalla prima n\u00e9 dalla seconda moglie, decise di ripudiare quest'ultima e di sposare la moglie di Ageto strappandogliela con l'inganno. \nSette mesi dopo le nozze nacque Demarato: la notizia del parto fu annunziata al re mentre era in seduta con gli efori e, a quel punto, Aristone, che aveva fatto il conto dei mesi, afferm\u00f2 imprudentemente che non poteva essere figlio suo.\nL'esclamazione di Aristone, al momento, non ricevette attenzioni anche perch\u00e9 il sovrano ben presto si convinse che il figlio fosse proprio, nato prematuramente, e gli impose il nome di Demarato, letteralmente \"Invocato dal popolo\", in riferimento alle suppliche che i cittadini spartani avevano rivolto agli dei affinch\u00e9 fosse concesso un figlio ad Aristone.\nIn ogni caso, le voci secondo cui Demarato non fosse realmente figlio di Aristone rimasero e molti anni dopo furono sfruttate da Cleomene I per deporlo.\nRegno.\nDemarato sal\u00ec al trono alla morte del padre Aristone (515 a.C.) ed aiut\u00f2 il collega Cleomene I, figlio di Anassandrida II, a scacciare il tiranno Ippia da Atene nel 511 a.C. e nella guerra contro Argo. Inoltre, Erodoto testimonia che fu l'unico re di Sparta a vincere la corsa dei carri a quattro cavalli alle Olimpiadi.\nDurante il regno fu, inizialmente in rapporti cordiali con il collega Cleomene finch\u00e9 questi, nel 500 a.C. non decise, in completa autonomia, di appoggiare la restaurazione di Ippia come tiranno di Atene, ritenendo che fosse pi\u00f9 vicino agli interessi di Sparta rispetto a Clistene. L'iniziativa, sconfessata da Corinto, fu osteggiata da Demarato in tali termini che fu stabilita una legge la quale sanciva che solo uno dei sovrani avrebbe condotto l'esercito mentre l'altro sarebbe rimasto in citt\u00e0, per garantire una maggiore unit\u00e0 di comando.\nNel 491 a.C., quando gli Ateniesi si rivolsero a Sparta affinch\u00e9 punisse la resa degli Egineti ai persiani, gli Spartani inviarono Cleomene il quale dispose l'arresto dei pi\u00f9 importanti cittadini degli Egineti ma costoro reclamarono l'opinione di Demarato, che, spinto da gelosia ed invidia, si oppose alla spedizione obbligando il collega a ritirarsi.\nDeposizione.\nEsasperato dal comportamento di Demarato, Cleomene I lo stesso anno decise di deporlo dal trono, utilizzando come pretesto proprio l'esclamazione di Aristone e accordandosi con Leotichida, parente di Demarato, in rotta con il sovrano che aveva sposato Percalo, la promessa sposa di Leotichida.\nGli spartani istruirono un processo a carico di Demarato e, in tal sede, Leotichida non solo ribad\u00ec quanto affermato da Cleomene ma sugger\u00ec, inoltre, di appellarsi all'oracolo di Delfi per verificare la veridicit\u00e0 dell'accusa. Gli spartani accettarono ignari del fatto che Cleomene avesse corrotto la Pizia perch\u00e9 confermasse attraverso il responso oracolare l'illegittimit\u00e0 del collega.\nDemarato, quindi, fu deposto dal trono euripontide per essere sostituito dallo stesso Leotichida, ma, comunque, rimase a Sparta ove ottenne, per regolare elezione, una magistratura.\nLeotichida, allora, durante una cerimonia pubblica, invi\u00f2 un servo affinch\u00e9 oltraggiasse il predecessore che, dopo aver chiesto conferma alla madre della propria origine regale, decise di fuggire da Sparta attraverso l'Elide e Zacinto.\nEsilio in Persia.\nDa Zacinto, Demarato si rifugi\u00f2 presso la corte del Gran Re a Susa in Persia. Quando scoppi\u00f2 tra Artabazane e Serse I la contesa per la successione a loro padre Dario I di Persia, si dice abbia suggerito a Serse di addurre a proprio favore il fatto di essere stato il primo figlio del sovrano quando quest'ultimo era gi\u00e0 assurto a tale carica: sosteneva ci\u00f2 venisse fatto anche a Sparta e costituisse un elemento a favore del contendente che fosse riuscito a provarlo. Sotto Serse I di Persia divenne suo stretto consigliere, dandogli importanti descrizioni e consigli sugli usi e i costumi dei Greci, ma in particolare su quelli degli Spartani.\nErodoto riporta un aneddoto che ci fa presumere che Demarato, pur schieratosi con Serse, si ricord\u00f2 tuttavia di allertare i suoi concittadini del pericolo, quando seppe dei preparativi per l'invasione della Grecia del 480 a.C.. \nSecondo lo storico di Alicarnasso, infatti, Demarato invi\u00f2 a Sparta un messaggio con la notizia della guerra imminente su una tavoletta di legno, che ricopr\u00ec completamente di cera per nascondere il testo al messaggero e agli altri Persiani che avessero intercettato la tavoletta lungo il viaggio. Erodoto racconta che fu la regina Gorgo, moglie di Leonida I, a capire per prima che sotto quella che sembrava una tavoletta di cera ancora da scrivere si celava un messaggio nascosto.\nPlutarco racconta un altro aneddoto su Demarato, secondo il quale ad uno scocciatore che gli chiedeva insistentemente chi fosse lo spartano migliore, rispose seccamente: \"Chi ti assomiglia di meno\".\nMorte e discendenza.\nMor\u00ec intorno al 479 a.C. circa per cause ignote: della sua discendenza sono noti Euristene e Procle, menzionati da Senofonte, come dinasti di Pergamo, Teutrania e Ilalisarnia."}
{"id": "2273007", "revid": "62004", "url": "https://it.wikipedia.org/wiki?curid=2273007", "title": "Branislau Samoilau", "text": ""}
{"id": "2273009", "revid": "1543377", "url": "https://it.wikipedia.org/wiki?curid=2273009", "title": "Aepyceros melampus", "text": "Limpala o melampo (Aepyceros melampus ) \u00e8 un'antilope di medie dimensioni diffusa in Africa orientale e meridionale. Unica specie del genere \"Aepyceros\", venne descritto ufficialmente per la prima volta dallo zoologo tedesco Martin Lichtenstein nel 1812. Ne vengono riconosciute due sottospecie - l'impala comune e quello dalla faccia nera, pi\u00f9 grande e di colore pi\u00f9 scuro. L'impala raggiunge 70\u201392\u00a0cm di altezza al garrese e pesa 40\u201376\u00a0kg. Il suo manto lucido \u00e8 di colore bruno-rossastro. Le corna a forma di lira, presenti unicamente nel maschio, misurano 45\u201392\u00a0cm.\nAttivo soprattutto durante il giorno, l'impala pu\u00f2 essere gregario o territoriale a seconda del clima e della regione geografica. Possono essere osservati tre tipi distinti di gruppi sociali: maschi territoriali, branchi di scapoli e branchi di femmine. L'impala \u00e8 noto per i due caratteristici tipi di salto che costituiscono un comportamento anti-predatorio. Sia brucatore che pascolatore, l'impala si nutre di monocotiledoni, dicotiledoni, piante erbacee, frutti e baccelli di acacia (quando disponibili). Verso la fine della stagione delle piogge, generalmente in maggio, l'animale entra in calore per un periodo di tre settimane. I maschi in calore combattono tra loro per il predominio, e il maschio vincitore corteggia le femmine in estro. La gestazione dura sei o sette mesi, trascorsi i quali viene alla luce un unico piccolo, che viene immediatamente nascosto in un luogo sicuro. I piccoli vengono allattati dai quattro ai sei mesi; i giovani maschi - allontanati dai gruppi di sole femmine - si riuniscono in branchi di scapoli, mentre le femmine possono rimanere dove sono nate.\nL'impala \u00e8 diffuso nelle steppe arbustive e talvolta nelle zone di transizione (ecotoni) tra steppe arbustive e savane, in prossimit\u00e0 degli specchi d'acqua. Mentre l'impala dalla faccia nera \u00e8 confinato all'Angola sud-occidentale e alla regione del Kaokoland (Namibia nord-occidentale), l'impala comune \u00e8 ampiamente diffuso in tutto il suo areale ed \u00e8 stato reintrodotto in Gabon e in Africa meridionale. L'Unione internazionale per la conservazione della natura (IUCN) classifica l'impala come \u00abspecie a rischio minimo\u00bb; l'impala dalla faccia nera, invece, viene classificato come \u00abvulnerabile\u00bb, dal momento che nel 2008 ne rimanevano in natura meno di 1000 esemplari.\nEtimologia.\nLa specie viene citata per la prima volta in letteratura nel 1802 con il nome palla o pallah, dal termine tswana \"phala\", che significa \u00abantilope rossa\u00bb; il nome \"impala\", talvolta scritto anche \"impalla\" o \"mpala\", viene attestato per la prima volta nel 1875. Talvolta, in lingua inglese, viene anche indicata con il suo nome in lingua afrikaans, \"rooibok\", letteralmente \u00abantilope rossa\u00bb.\nIl nome scientifico del genere, \"Aepyceros\" (lett. \u00abdalle corna alte\u00bb), deriva dal greco antico \u03b1\u1f30\u03c0\u03cd\u03c2 (\"aipus\", \u00abalto\u00bb) + \u03ba\u03ad\u03c1\u03b1\u03c2 (\"keras\", \u00abcorno\u00bb); l'appellativo specifico \"melampus\" (lett. \u00abdai piedi neri\u00bb) deriva da \u03bc\u03b5\u03bb\u03ac\u03c2 (\"melas\", \u00abnero\u00bb) + \u03c0\u03bf\u03cd\u03c2 (\"pous\", \u00abpiede\u00bb).\nTassonomia ed evoluzione.\nL'impala \u00e8 l'unico membro del genere \"Aepyceros\" e appartiene alla famiglia dei Bovidi. Venne descritto per la prima volta dallo zoologo tedesco Martin Lichtenstein nel 1812. Nel 1984 la paleontologa Elisabeth Vrba ipotizz\u00f2 che l'impala fosse un \"sister taxon\" degli Alcelafini, data la sua somiglianza con l'alcelafo. Uno studio filogenetico condotto nel 1999 da Alexandre Hassanin (del Centro nazionale di ricerca scientifica di Parigi) e dai suoi colleghi, basato su analisi del DNA mitocondriale e nucleare, dimostr\u00f2 che l'impala formava un clade con il suni (\"Neotragus moschatus\"). Questo clade \u00e8 un \"sister group\" di quello formato dal cefalofo dorsale (\"Cephalophus dorsalis\") e dal saltarupe (\"Oreotragus oreotragus\"). Nel 2003 anche l'analisi della sequenza nucleare dell'rRNA e della \u03b2-spettrina ha confermato lo stretto legame tra \"Aepyceros\" e \"Neotragus\". Il cladogramma seguente \u00e8 basato sullo studio del 1999:\nNel corso degli anni sono state descritte fino a sei sottospecie, ma le analisi mitocondriali hanno confermato la validit\u00e0 di solo due di esse. Nonostante siano simili morfologicamente, le due sottospecie mostrano una significativa distanza genetica tra loro e non sono mai stati segnalati ibridi:\nSecondo la Vrba, l'impala si sarebbe evoluto a partire da un progenitore alcelafino. La studiosa not\u00f2 che mentre questo antenato si sarebbe diversificato almeno 18 volte in varie forme morfologiche differenti, l'impala avrebbe conservato la sua forma base per almeno cinque milioni di anni. Sono state scoperte alcune specie fossili attribuibili a questo genere, come \"A. datoadeni\" del Pliocene dell'Etiopia. I fossili pi\u00f9 antichi scoperti suggeriscono che gli impala preistorici erano leggermente pi\u00f9 piccoli della specie attuale, ma per il resto erano del tutto simili a quest'ultima. Ci\u00f2 significa che l'impala si \u00e8 adattato con successo al suo ambiente gi\u00e0 dall'epoca preistorica. La sua natura gregaria, la dieta varia, un trend di popolazione positivo, la difesa contro le zecche e il rapporto simbiotico con le bufaghe che di queste si nutrono potrebbero aver giocato tutti un ruolo nell'impedire grandi cambiamenti nella morfologia e nel comportamento.\nDescrizione.\nL'impala \u00e8 un'antilope dalla struttura agile, di medie dimensioni, simile nelle forme al kob o alla gazzella di Grant. La lunghezza testa-corpo \u00e8 di circa 130\u00a0cm. I maschi raggiungono pi\u00f9 o meno 75\u201392\u00a0cm di altezza al garrese, le femmine sono alte 70\u201385\u00a0cm. Il peso si aggira sui 53\u201376\u00a0kg nei maschi e sui 40\u201353\u00a0kg nelle femmine. Il dimorfismo sessuale \u00e8 molto evidente, in quanto le femmine sono prive di corna e pi\u00f9 piccole dei maschi. Questi, infatti, hanno delle sottili corna a forma di lira lunghe 45\u201392\u00a0cm. Le corna, fortemente anellate e divergenti, hanno sezione circolare e sono cave alla base. La loro struttura ad arco consente di bloccare i colpi assestati da altri maschi, il che aiuta il maschio possessore a respingere il suo avversario durante i combattimenti; le corna servono anche a proteggere il cranio da eventuali danni.\nIl lucido manto dell'impala presenta due toni diversi di colorazione - quello bruno-rossastro del dorso e quello color tanno dei fianchi; entrambi contrastano fortemente con il bianco dell'addome. Sulla faccia sono evidenti degli anelli bianchi intorno agli occhi e la colorazione chiara di mento e muso. Le orecchie, lunghe 17\u00a0cm, hanno la punta nera. Una striscia nera corre dalle natiche alla parte superiore delle cosce. La coda, bianca e folta, \u00e8 lunga 30\u00a0cm e presenta una strisca nera lungo la linea mediana. La colorazione dell'impala presenta una stretta somiglianza con quella del gerenuk, ma quest'ultimo ha corna pi\u00f9 corte ed \u00e8 privo delle strisce nere sul posteriore. Sulle zampe posteriori l'impala possiede delle ghiandole odorifere ricoperte da un ciuffo di peli neri. Le ghiandole sebacee concentrate sulla fronte e sparse sul tronco dei maschi dominanti sono pi\u00f9 attive durante la stagione degli amori, mentre quelle delle femmine sono solo parzialmente sviluppate e non vanno incontro a cambiamenti stagionali. Sono presenti quattro capezzoli.\nDelle due sottospecie, l'impala dalla faccia nera \u00e8 significativamente pi\u00f9 grande e pi\u00f9 scuro dell'impala comune; responsabile del suo colore scuro \u00e8 il melanismo. Caratteristica distintiva dell'impala dalla faccia nera \u00e8 una striscia nera, su entrambi i lati del naso, che corre fino agli occhi e si assottiglia sulla fronte. Altre differenze sono la macchia nera pi\u00f9 grande sulla punta delle orecchie e una coda pi\u00f9 folta e pi\u00f9 lunga di quasi il 30%.\nL'impala ha una caratteristica disposizione dei denti sulla parte frontale della mascella inferiore simile ai denti a pettine dei primati strepsirrini; questi denti vengono usati durante l\"allogrooming\" per pettinare i peli sulla testa e sul collo e rimuovere gli ectoparassiti.\nBiologia.\nL'impala \u00e8 un animale diurno, ma tende a cessare ogni attivit\u00e0 durante le calde ore di met\u00e0 giornata; di notte mangia e si riposa. Possono essere osservati tre tipi distinti di gruppi sociali - maschi territoriali, branchi di scapoli e branchi di femmine. I maschi territoriali occupano dei territori in cui possono formarsi \"harem\" di femmine; i territori vengono demarcati con urina e feci e difesi dalle intrusioni dei giovani o degli altri maschi. I branchi di scapoli tendono ad essere poco numerosi, con un numero di esemplari inferiore alle 30 unit\u00e0. I vari individui mantengono una distanza di 2,5\u20133 m l'uno dall'altro; mentre maschi giovani e anziani possono interagire tra loro, i maschi di mezza et\u00e0 generalmente evitano ogni contatto, tranne per attaccar briga. I branchi di femmine variano per dimensioni dalle 6 alle 100 unit\u00e0; i branchi occupano \"home ranges\" di 80-180 ettari. Il legame tra la madre e il piccolo \u00e8 debole e si interrompe poco dopo lo svezzamento; i giovani lasciano il branco in cui sono nati per unirsi ad altre mandrie. I branchi di femmine tendono ad essere pi\u00f9 aperti e non hanno una vera e propria leadership. L\"allogrooming\" svolge un importante ruolo di interazione sociale presso i branchi di femmine e di scapoli; in effetti, l'impala sembra essere l'unico ungulato a mostrare interesse sia alla pulizia del proprio corpo che a quello dei propri simili. In quest'ultimo caso, le femmine generalmente si dedicano alla pulizia di esemplari imparentati con esse, mentre presso i maschi tale comportamento \u00e8 riservato ad esemplari con cui non sono imparentati. Ogni \"partner\" pulisce l'altro tra le sei e le dodici volte.\nIl comportamento sociale \u00e8 influenzato dal clima e dalla geografia: infatti, gli impala sono territoriali in certi periodi dell'anno e gregari in altri, e la durata di questi periodi pu\u00f2 variare anche notevolmente da una popolazione all'altra. Per esempio, le popolazioni dell'Africa meridionale mostrano un comportamento territoriale solo durante i pochi mesi in cui vanno in calore, mentre nelle popolazioni dell'Africa orientale la territorialit\u00e0 \u00e8 ridotta al minimo, nonostante una stagione degli amori ben pi\u00f9 lunga. Inoltre, i maschi territoriali spesso tollerano gli scapoli e possono persino vivere come scapoli o come individui territoriali in periodi diversi dell'anno. Uno studio condotto nel parco nazionale del Serengeti ha riscontrato comportamenti territoriali per periodi di tempo inferiori a quattro mesi nel 94% dei maschi.\nL'impala costituisce una preda importante per vari carnivori, tra cui ghepardi, leopardi e leoni. Quando fugge, questa antilope si esibisce in due caratteristici tipi di salto: pu\u00f2 saltare in aria fino a 3 m di altezza, scavalcando la vegetazione e addirittura altri impala, coprendo una distanza anche di 10 m; oppure effettuare una serie di salti atterrando sulle zampe anteriori, muovendo quelle posteriori a mezz'aria come se scalciasse, atterrare su tutte e quattro le zampe (\"stotting\") e poi proseguire con nuovi salti. Salta in entrambi i modi in direzioni diverse, probabilmente per confondere i predatori. Altre volte, l'impala pu\u00f2 anche nascondersi tra la vegetazione per evitare di essere scorto dagli occhi del predatore. Il suono pi\u00f9 caratteristico prodotto da questa specie consiste in un forte bramito, che emette producendo da uno a tre sbuffi con la bocca chiusa, seguiti da due a dieci profondi grugniti emessi con la bocca aperta e il mento e la coda sollevati; uno di questi bramiti pu\u00f2 essere udito fino a 2\u00a0km di distanza. Le secrezioni delle ghiandole odorifere consentono di identificare un maschio terriroriale. Gli impala sono sedentari; i maschi adulti e di mezza et\u00e0, in particolare, possono occupare lo stesso territorio per diversi anni.\nParassiti.\nTra le specie di zecche della famiglia degli Ixodidi che si rinvengono comunemente sugli impala vi sono \"Amblyomma hebraeum\", \"Boophilus decoloratus\", \"Hyalomma marginatum\", \"Ixodes cavipalpus\", \"Rhipicephalus appendiculatus\" e \"R. evertsi\". In Zimbabwe, le gravi infestazioni da parte di zecche quali \"R. appendiculatus\" sono risultate essere la causa principale dell'elevata mortalit\u00e0 di ungulati, dal momento che queste possono portare a paralisi da zecca. L'impala \u00e8 dotato di speciali adattamenti per il \"grooming\", come la caratteristica disposizione dei denti gi\u00e0 ricordata, per rimuovere le zecche prima che inizino a succhiare; tuttavia, la grande cura necessaria per tenere sotto controllo il numero di zecche pu\u00f2 comportare il rischio di disidratazione durante l'estate, una minore vigilanza contro i predatori e una graduale usura dei denti. Uno studio ha dimostrato che l'impala regola il tempo dedicato al \"grooming\" e il numero di \u00absedute di pulizia\u00bb effettuate in base alla prevalenza stagionale delle zecche.\nGli impala sono legati da un rapporto simbiotico con le bufaghe, che si nutrono di quelle zecche presenti su quelle parti del corpo cui le antilopi non riescono ad accedere da sole (come orecchie, collo, palpebre, fronte e addome). L'impala \u00e8 l'ungulato pi\u00f9 piccolo ad aver stretto una simbiosi con le bufaghe. Nel corso di uno studio si \u00e8 visto che le bufaghe sceglievano accuratamente gli impala nonostante la presenza di altri animali quali l'alcelafo di Coke, la gazzella di Grant, la gazzella di Thompson e il topi. Forse questa scelta potrebbe essere dovuta al fatto che, abitando nelle steppe arbustive (un ambiente dove la densit\u00e0 di zecche \u00e8 pi\u00f9 alta), l'impala potrebbe ospitare un numero maggiore di zecche per unit\u00e0 di superficie corporea. Un altro studio ha dimostrato che le bufaghe preferiscono le orecchie rispetto ad altre parti del corpo, probabilmente perch\u00e9 queste zone presentano la massima infestazione da zecche.\nTra i pidocchi rinvenuti sull'impala figurano \"Damalinia aepycerus\", \"D. elongata\", \"Linognathus aepycerus\" e \"L. nevilli\"; nel corso di uno studio, l'ivermectina (un farmaco antiparassitario) si \u00e8 dimostrata efficace contro \"Boophilus decoloratus\" e le specie del genere \"Linognathus\", ma non contro quelle del genere \"Damalinia\". In un altro studio effettuato sugli impala del Sudafrica, il numero di vermi nei giovani \u00e8 risultato essere correlato con l'aumento dell'et\u00e0, raggiungendo un picco massimo negli esemplari di un anno. Questo studio ha registrato la presenza di vermi appartenenti a generi quali \"Cooperia\", \"Cooperoides\", \"Fasciola\", \"Gongylonema\", \"Haemonchus\", \"Impalaia\", \"Longistrongylus\" e \"Trichostrongylus\"; alcuni di questi hanno mostrato variazioni stagionali nella densit\u00e0.\nAlimentazione.\nL'impala pu\u00f2 essere sia brucatore che pascolatore a seconda della disponibilit\u00e0 delle risorse. La dieta comprende monocotiledoni, dicotiledoni, piante erbacee, frutti e baccelli di acacia (quando disponibili). L'impala predilige i luoghi vicini agli specchi d'acqua e, quando l'acqua scarseggia, ripiega sulle piante succulente. Uno studio ha mostrato che la dieta dell'impala \u00e8 costituita per il 45% da monocotiledoni, il 45% da dicotiledoni e il 10% da frutta; la percentuale di erba nella dieta sale notevolmente (addirittura fino al 90%) dopo le prime piogge, ma scende nella stagione secca. Gli arbusti prevalgono alla fine della stagione umida e durante la stagione secca, e la dieta \u00e8 particolarmente povera di sostanze nutritive intorno alla met\u00e0 della stagione secca, quando l'impala si nutre per lo pi\u00f9 di dicotiledoni legnose. Un altro studio ha indicato che la percentuale di dicotiledoni nella dieta \u00e8 molto pi\u00f9 alta negli scapoli e nelle femmine che nei maschi territoriali.\nGli impala si nutrono di graminacee morbide e nutrienti quali \"Digitaria macroblephara\"; tuttavia, erbe pi\u00f9 alte, come \"Heteropogon contortus\" e \"Themeda triandra\", vengono generalmente evitate. Gli impala che si trovano alla periferia del branco sono generalmente pi\u00f9 vigili nei confronti dei predatori di quelli che pascolano al centro; un esemplare che pascola pu\u00f2 cercare di difendere l'appezzamento dove sta mangiando abbassando la testa. Uno studio ha rivelato che il tempo speso a pascolare \u00e8 maggiore (pari al 75,5% della giornata) alla fine della stagione secca, scende durante la stagione delle piogge e tocca il minimo agli inizi della stagione secca (57,8% della giornata).\nRiproduzione.\nI maschi raggiungono la maturit\u00e0 sessuale ad un anno di et\u00e0, ma generalmente riescono a riprodursi con successo solo dopo i quattro anni. I maschi maturi iniziano ad occupare propri territori e cercano di ottenere l'accesso alle femmine. Le femmine possono concepire dopo un anno e mezzo di et\u00e0; l'estro dura 24-48 ore e, nelle femmine non gravide, ha luogo ogni 12-29 giorni. Il periodo del calore, della durata di tre settimane, inizia verso la fine della stagione umida, generalmente in maggio. L'ingrossamento delle gonadi e la produzione di ormoni nei maschi inizia pochi mesi prima della stagione riproduttiva; ne consegue un incremento dell'aggressivit\u00e0 e della territorialit\u00e0. Durante il periodo del calore le ghiandole bulbouretrali si ingrossano, i livelli di testosterone dei maschi territoriali presentano livelli quasi doppi rispetto a quelli degli scapoli e il collo tende a diventare pi\u00f9 spesso. Quasi tutti gli accoppiamenti hanno luogo nel periodo che intercorre tra due pleniluni.\nI maschi in calore combattono tra loro per il predominio, spesso emettendo bramiti rumorosi e rincorrendosi; camminano impettiti e mettono in mostra il collo e le corna. Durante questo periodo i maschi esitano a mangiare e a dedicarsi all\"allogrooming\", probabilmente per dedicare pi\u00f9 tempo ad attirare le femmine in estro; per assicurarsi che le femmine siano in estro, il maschio ne esamina l'urina. Quando trova una femmina in calore, il maschio eccitato comincia a corteggiarla inseguendola, tenendosi ad una distanza di 3\u20135 m da lei. Il maschio fa schioccare la lingua, alzando e abbassando vigorosamente la testa; la femmina gli permette di leccarle la vulva spostando la coda da un lato. Il maschio cerca di montarla, tenendo la testa alta e cingendole i fianchi con le zampe anteriori. I tentativi di monta possono essere ripetuti ogni pochi secondi per un minuto o due. Dopo la prima copulazione il maschio perde interesse per la femmina, ma essa \u00e8 ancora attiva e pu\u00f2 accoppiarsi con altri maschi.\nLa gestazione dura dai sei ai sette mesi. Le nascite si verificano generalmente intorno a mezzogiorno; la femmina si isola dalla mandria non appena iniziano i dolori del travaglio. L'ipotesi che le femmine possano ritardare il parto per un mese o pi\u00f9 se le condizioni ambientali sono sfavorevoli potrebbere non essere realistica. Dopo la nascita, il piccolo viene immediatamente nascosto nel fitto della vegetazione, dove rimarr\u00e0 per le prime settimane di vita, trascorse le quali si unisce agli altri piccoli del gruppo materno. I piccoli vengono allattati per un periodo variabile dai quattro ai sei mesi; i giovani maschi, costretti a lasciare il gruppo, si uniscono ai branchi di scapoli, mentre le femmine possono restare nel gruppo in cui sono nate.\nDistribuzione e habitat.\nGli impala abitano nella steppa arbustiva, in quanto amano stare all'ombra; possono essere presenti anche nelle zone di transizione (ecotoni) tra steppe arbustive e savane. Preferiscono sempre i luoghi vicini alle fonti d'acqua. In Africa meridionale la specie tende ad essere associata alle steppe arbustive di \"Colophospermum mopane\" e di \"Acacia\". La scelta dell\"habitat\" varia da una stagione all'altra: durante la stagione umida vengono preferite le steppe arbustive di \"Acacia senegal\" e nella stagione secca le savane di \"Vachellia drepanolobium\". Un altro fattore che pu\u00f2 influenzare la scelta dell\"habitat\" \u00e8 la vulnerabilit\u00e0 ai predatori; gli impala tendono a tenersi alla larga dalle zone con erba alta, in quanto potrebbero nascondervisi i predatori. Uno studio ha dimostrato che la riduzione dell'estensione della steppa arbustiva e la creazione di boscaglia a seguito dell'azione degli elefanti africani ha favorito la popolazione degli impala, in quanto questo ha incrementato la disponibilit\u00e0 di arbusti da brucare durante la stagione secca. In precedenza, la steppa arbustiva di \"Baikiaea\", ora andata restringendosi a causa degli elefanti, forniva pochi arbusti da brucare agli impala. La nuova boscaglia di \"Capparis\" andata formandosi, al contrario, potrebbe fornire un \"habitat\" ideale per quanto riguarda i bisogni alimentari. Gli impala non vengono generalmente associati ad \"habitat\" montani, ma nel KwaZulu-Natal la specie \u00e8 stata segnalata fino a 1400 m sul livello del mare.\nL'areale storico dell'impala - comprendente gran parte dell'Africa meridionale e orientale - \u00e8 rimasto quasi invariato, anche se la specie \u00e8 scomparsa da alcune regioni, come il Burundi. L'area di diffusione si estende ad est dal Kenya centrale e meridionale e dall'Uganda nord-orientale fino al KwaZulu-Natal settentrionale a sud e alla Namibia e all'Angola meridionale ad ovest. L'impala dalla faccia nera \u00e8 confinato all'Angola sud-occidentale e alla regione del Kaokoland (Namibia nord-occidentale); il suo stato di conservazione non \u00e8 pi\u00f9 stato valutato dagli anni 2000. L'impala comune \u00e8 ampiamente diffuso in tutto il suo areale ed \u00e8 stato reintrodotto in aree protette del Gabon e dell'Africa meridionale.\nConservazione.\nL'Unione internazionale per la conservazione della natura (IUCN) classifica l'impala come \u00abspecie a rischio minimo\u00bb. L'impala dalla faccia nera, invece, viene classificato come \u00abvulnerabile\u00bb, dal momento che nel 2008 ne rimanevano in natura meno di 1000 esemplari. Mentre la sopravvivenza dell'impala comune non \u00e8 mai stata messa in dubbio, il bracconaggio e le calamit\u00e0 naturali hanno ridotto notevolmente il numero degli impala dalla faccia nera. Nel 2008 il numero complessivo di impala comuni \u00e8 stato stimato intorno ai due milioni. Secondo alcuni studi, il trasferimento in altre zone di esemplari di impala dalla faccia nera potrebbe essere di grande aiuto per la sua conservazione.\nCirca un quarto della popolazione di impala comuni vive all'interno di aree protette, come il delta dell'Okavango (Botswana); il Masai Mara e Kajiado (Kenya); il parco nazionale Kruger (Sudafrica); i parchi nazionali di Ruaha e del Serengeti e la riserva faunistica di Selous (Tanzania); la valle del Luangwa (Zambia); Hwange, Sebungwe e la valle dello Zambesi (Zimbabwe). Il raro impala dalla faccia nera \u00e8 stato introdotto in fattorie private della Namibia e nel parco nazionale d'Etosha. La densit\u00e0 di popolazione varia fortemente da un luogo all'altro: si va da meno di un esemplare per chilometro quadrato nel parco nazionale di Mkomazi (Tanzania) ai 135 per chilometro quadrato nelle vicinanze del lago Kariba (Zimbabwe)."}
{"id": "2273014", "revid": "88740", "url": "https://it.wikipedia.org/wiki?curid=2273014", "title": "The Movement", "text": ""}
{"id": "2273016", "revid": "62004", "url": "https://it.wikipedia.org/wiki?curid=2273016", "title": "Kanstantsin Siutsou", "text": ""}
{"id": "2273017", "revid": "228587", "url": "https://it.wikipedia.org/wiki?curid=2273017", "title": "The Movement (letteratura)", "text": "The Movement \u00e8 un termine ideato nel 1954 da J. D. Scott, curatore delle pagine letterarie dello \"Spectator\", per descrivere un gruppo di scrittori come Kingsley Amis, Philip Larkin, Donald Davie, D. J. Enright, John Wain, Elizabeth Jennings, Thom Gunn e Robert Conquest. \"The Movement\" fu un fenomeno spiccatamente inglese; in generale poeti scozzesi e gallesi non ne fecero parte.\nCaratteristiche generali.\nEssenzialmente \"The Movement\" rappresent\u00f2 una forma di reazione contro l'estremo romanticismo tipico del movimento poetico diffuso in Gran Bretagna nel periodo precedente, quello dei \"Neo apocalittici\" (En. \"New Apocalyptics\", movimento contemporaneo a quello della \"Scottish Renaissance\"). Mentre i neo-apocalittici erano stati irrazionali, deliberatamente molto vicini all'incoerenza e programmaticamente scandalosi e polemici, i poeti appartenenti a \"The Movement\" tendevano ad avere un atteggiamento anti-romantico (che rappresentava quasi una forma di neoclassicismo) e i loro testi esprimevano razionalit\u00e0 e sobriet\u00e0. John Press ha descritto \"The Movement\" come \"\"Una ritirata generale dal commento diretto o dal coinvolgimento in qualsiasi dottrina politica o sociale\" e George Barker, anche se non si facevano direttamente nomi. Nel 1963 usc\u00ec un'altra antologia chiamata \"New Lines\", anche se in quell'epoca \"The Movement\" sembrava ormai un movimento che aveva perso forza e passato di moda;\nRaccolte pi\u00f9 significative.\n\"The Movement\" produsse due antologie: \"Poets of the 1950s\" (1955) (a cura di D. J. Enright, pubblicata in Giappone) e \"New Lines\" (1956). Robert Conquest, che cur\u00f2 l'edizione di \"New Lines\", descrisse la connessione tra i poeti come \"Poco pi\u00f9 della determinazione comune di evitare i cattivi principi\". I \"cattivi principi\" sono in genere definiti come gli eccessi, sia sotto il profilo delle tematiche che dello stile adottato. La polemica introduzione di \"New Lines\" aveva come obiettivo principale i poeti del decennio del 1940, la generazione di Dylan Thomas e di George Barker, anche se non si facevano direttamente nomi. \nNegli anni novanta, grazie alla nascita del movimento neo formalista e al crescente interesse del pubblico verso l'opera di Philip Larkin, c'\u00e8 stata una rinascita dell'interesse verso \"The Movement\", soprattutto negli Stati Uniti\nPoeti presenti nell'antologia \"New Lines\" (1956).\nKingsley Amis, Robert Conquest, Donald Davie, D. J. Enright, Thom Gunn, John Holloway, Elizabeth Jennings, Philip Larkin, John Wain.\nPoeti presenti nell'antologia \"New Lines 2\" (1963).\nTutti quelli presenti nella prima antologia , tranne John Holloway, e inoltre:\nThomas Blackburn, Edwin Brock, Hilary Corke, John Fuller, Francis Hope, Ted Hughes, Richard Kell, Thomas Kinsella, Laurence Lerner, Edward Lucie-Smith, George MacBeth, James Michie, Jonathan Price, Vernon Scannell, Anthony Thwaite, Hugo Williams."}
{"id": "2273018", "revid": "1305772", "url": "https://it.wikipedia.org/wiki?curid=2273018", "title": "I Don't Care (Elton John)", "text": "I Don't Care \u00e8 un brano composto ed interpretato dall'artista britannico Elton John; il testo \u00e8 di Gary Osborne.\nStruttura del brano.\nProveniente dall'album del 1978 \"A Single Man\" (del quale \u00e8 la terza traccia), si presenta come un brano decisamente ritmato, in un LP formato da molti brani lenti; preminente \u00e8 il pianoforte di Elton dal sapore blues, ma degna di nota \u00e8 anche la sezione ritmica. Le cantanti Vicky Brown e Joanne Stone, presenti ai cori, danno al brano toni gospel, mentre la chitarra elettrica di Tim Renwick impiega continuamente il phaser. A circa met\u00e0 del brano fa la sua comparsa una sezione di archi.\nIl pezzo, della durata di 04:23, mette in evidenza anche Clive Franks al basso, Steve Holly alla batteria, Ray Cooper al tamburello basco e Stevie Lange, Gary Osborne e Chris Thompson ai cori.\nSignificato del testo.\nIl testo di Osborne, considerato da molti un riempitivo dell'album, parla ancora una volta di una storia d'amore: il protagonista non si cura dei mille problemi che gli girano intorno, gli basta stare bene con la persona amata."}
{"id": "2273019", "revid": "119269216", "url": "https://it.wikipedia.org/wiki?curid=2273019", "title": "Federazione Internazionale Polo", "text": "La Federazione Internazionale Polo (FIP, in inglese: \"Federation of International Polo\"; in spagnolo: \"Federaci\u00f3n Internacional de Polo\") \u00e8 la federazione internazionale rappresentante lo sport del polo a livello mondiale, riconosciuta ufficialmente dal Comitato Olimpico Internazionale (CIO).\nL'organismo \u00e8 stato fondato nel 1982 come associazione di undici federazioni nazionali con lo scopo di uniformare le regole e rendere possibili gli incontri a livello mondiale, oltre che promuovere ed accrescere la pratica del polo nel mondo. Attualmente, rappresenta le associazioni nazionali di pi\u00f9 di 80 Paesi.\nStoria.\nLa Federazione Internazionale Polo \u00e8 stata fondata nel 1982 su iniziativa dell'argentino Marcos Uranga, che, nel mese di novembre, riusc\u00ec a riunire i rappresentanti delle federazioni nazionali di Argentina, Brasile, Colombia, Cile, El Salvador, Francia, Italia, Messico, Per\u00f9, Spagna e Zimbabwe. Questi Paesi insieme decisero di fondare la FIP e di elaborarne lo statuto che fu da esse firmato in data 25 novembre 1982 a Buenos Aires in Argentina. L'intento principale della federazione sarebbe stato quello di far crescere la disciplina del polo a livello mondiale e di farla ritornare ai fasti delle partecipazioni olimpiche. \nIl primo presidente \u00e8 stato Marcos Uranga. Gli \u00e8 succeduto Glen Holden, che con Uranga \u00e8 stato uno dei principali fondatori della FIP. Nel 1998 la FIP ricevette dal Comitato Olimpico Internazionale lo status di federazione riconosciuta.\nLa federazione \u00e8 un'organizzazione no-profit, registrata in Uruguay al Ministero di Educazione e Cultura, sotto il numero 945425, governato dalle leggi uruguaiane.\nFederazioni aderenti.\nUna federazione di un Paese viene riconosciuto membro a pieno titolo dalla FIP se fornisce informazioni relative all'iscrizione ad essa e versa annualmente le quote associative complete. Se questi parametri sono rispettati essa ha la licenza di partecipare e beneficiare di tutte le attivit\u00e0 FIP, i delegati di ogni associazione nazionale hanno diritto di voto e sono eleggibili come funzionari dell'organismo, membri del comitato e al consiglio di amministrazione.\nLe licenze dei membri a pieno titolo sono suddivise in tre categorie:\nSe una federazione nazionale fornisce alla FIP le informazioni relative all'iscrizione ma non paga le quote associative complete, non partecipa e non beneficia di nessun evento FIP. Essi vengono detti membri corrispondenti e i loro delegati non dispongono di alcun privilegio.\nI membri a contatto sono Paesi in cui la FIP ha dei contatti diretti, senza che siano state avanzate informazioni sulla domanda d'iscrizione.\nLa FIP distingue cinque zone geografiche a livello mondiale, ognuna delle quali \u00e8 delegata ad un direttore di zona:\nTornei internazionali.\nDi seguito elencati i maggiori tornei internazionali organizzati dalla FIP:\nTornei soppressi o non pi\u00f9 disputati:"}
{"id": "2273020", "revid": "123044", "url": "https://it.wikipedia.org/wiki?curid=2273020", "title": "Moja \u0161ikla/Moj sokole", "text": ""}
{"id": "2273026", "revid": "62004", "url": "https://it.wikipedia.org/wiki?curid=2273026", "title": "Aleksandr Kuschynski", "text": ""}
{"id": "2273030", "revid": "62004", "url": "https://it.wikipedia.org/wiki?curid=2273030", "title": "Andrei Kunitski", "text": ""}
{"id": "2273033", "revid": "767487", "url": "https://it.wikipedia.org/wiki?curid=2273033", "title": "Baetov", "text": "\u010caek (in chirghiso: \u0411\u0430\u0435\u0442\u043e\u0432, in russo: \u0411\u0430\u0435\u0442\u043e\u0432\u043e) \u00e8 una citt\u00e0 del Kirghizistan, capoluogo del distretto di Ak-Talaa."}
{"id": "2273034", "revid": "121752463", "url": "https://it.wikipedia.org/wiki?curid=2273034", "title": "Episodi di Flashpoint (prima stagione)", "text": "La prima stagione della serie televisiva Flashpoint \u00e8 stata trasmessa in prima visione in Canada da CTV dall'11 luglio 2008 al 13 febbraio 2009.\nIn Italia \u00e8 stata trasmessa in prima visione satellitare da AXN dal 13 gennaio al 31 marzo 2009."}
{"id": "2273036", "revid": "110157", "url": "https://it.wikipedia.org/wiki?curid=2273036", "title": "Alc\u00e2ntara (Lisbona)", "text": "Alc\u00e2ntara \u00e8 una \"freguesia\" della citt\u00e0 di Lisbona, in Portogallo. Il suo nome ha origini arabiche (\u0627\u0644\u0642\u0646\u0637\u0627\u0631\u0629) ed \u00e8 traducibile in \"il ponte\": tale significato si riferisce al ponte romano che esisteva al tempo del regno di re Giovanni V.\nSebbene oggi sia una zona abbastanza centrale, un tempo era un semplice sobborgo di Lisbona dove si trovavano molte fattorie e molti palazzi. Nel XVI secolo c'era un piccolo fiume dove i nobili erano soliti muoversi con le loro barche. Lungo il tardo XIX secolo Alc\u00e2ntara divenne una popolare zona industriale, con molte piccole fabbriche e magazzini. Attraverso i secoli, quest'area ha progressivamente perso tutto il suo fascino e i suoi antichi edifici, come anche il piccolo fiume, dove le donne del posto erano solite fare il bucato.\nAttorno agli anni Novanta, Alc\u00e2ntara inizi\u00f2 a diventare una zona ricca di \"pub\" e discoteche, principalmente perch\u00e9 la zona \u00e8 per lo pi\u00f9 commerciale e il rumore notturno e la \"movida\" non disturbano i suoi residenti. Oggi, alcune zone del quartiere si stanno lentamente trasformando in aree adibite alla costruzione di \"loft\" e nuovi appartamenti."}
{"id": "2273037", "revid": "62004", "url": "https://it.wikipedia.org/wiki?curid=2273037", "title": "Julija Nesterenko", "text": ""}
{"id": "2273044", "revid": "62004", "url": "https://it.wikipedia.org/wiki?curid=2273044", "title": "Ivan Tsikhan", "text": ""}
{"id": "2273045", "revid": "193446", "url": "https://it.wikipedia.org/wiki?curid=2273045", "title": "Italposte", "text": "Italposte Edilizia di interesse pubblico S.p.A. era una societ\u00e0 italiana di costruzioni. Era parte del gruppo IRI-Italstat.\nStoria.\nItalposte nasce il 18 dicembre 1974 come concessionario dello Stato per i programmi di edilizia postale del Ministero delle poste e delle telecomunicazioni, sviluppando per conto di esso un programma per la costruzione di Uffici postali, centri operativi, centri di meccanizzazione postale. Ha inoltre curato la costruzione di alloggi di servizio per i dipendenti del Ministero delle Poste e di Azienda di Stato per i servizi telefonici.\nCon il completamento del programma di edilizia postale ha deciso di stipulare accordi con una serie di Universit\u00e0 per la realizzazione di nuove sedi o la ristrutturazione di edifici gi\u00e0 esistenti (Udine, Trieste, Trento, Venezia, Bologna, Padova, Camerino, Roma, Cagliari, Sassari, Salerno, Reggio Calabria).\nHa anche effettuato la ristrutturazione del Padiglione di Clinica Chirurgica 1 del Policlinico Umberto I in Roma e della sede del Servizio Geologico d'Italia - ISPRA.\nNel 1992 si \u00e8 occupata della costruzione del Centro di Telecomunicazioni di Rozzano, dove sorge la Torre Telecom Italia (gi\u00e0 Torre Italposte).\nNel dicembre 1992 viene incorporata in Edil.Pro S.p.A. - Societ\u00e0 per lo Sviluppo di Programmi di Ricerca di progettazione e Coordinamento Esecutivo per l'Edilizia, diventata Servizi Tecnici S.p.A. nel 1993.\nNumeri.\nSecondo un'interrogazione parlamentare presentata da alcuni esponenti di Rifondazione Comunista nel corso della XII Legislatura, Italposte all'interno del Programma di Edilizia Postale ha realizzato \"un migliaio di uffici, alcune migliaia di alloggi, decine di CMP, decine di uffici di settore e centri operativi postali ed alcuni centri polifunzionali\" per un totale di miliardi di lire spesi nel triennio 1982-1985.\nSecondo il lavoro di Francesco Silva in Storia dell'IRI. 3. I difficili anni '70 e i tentativi di rilancio negli anni Ottanta (Laterza) sono stati realizzati da Italposte 27 CMP, 369 uffici postali nei capoluoghi di provincia, 4.500 abitazioni per i dipendenti."}
{"id": "2273049", "revid": "599013", "url": "https://it.wikipedia.org/wiki?curid=2273049", "title": "Andrej Michnevi\u010d", "text": ""}
{"id": "2273051", "revid": "729019", "url": "https://it.wikipedia.org/wiki?curid=2273051", "title": "Fiat 24-40 HP", "text": "La Fiat 24-40 HP \u00e8 un'autovettura costruita dalla Fiat dal 1906 al 1907.\nIl contesto.\nIl 1906 \u00e8 un anno di grande espansione della Fiat che acquisisce le officine Ansaldi, portando le maestranze a 2500 unit\u00e0. Oltre i 2/3 della produzione vengono esportati e anche sul mercato statunitense la Fiat conquista una sua clientela. Queste condizioni fecero propendere per un nuovo modello basato fortemente sulle tecnologie gi\u00e0 sperimentate, senza troppe pericolose innovazioni.\nLa vettura.\nLa \u201c24/40 HP\u201d \u00e8 in sostanza l'evoluzione del precedente modello \"24-32 HP\"., costruito in tre serie successive a partire dal 1905 e mantiene le stesse caratteristiche di chassis e meccanica, compreso il motore a 4 cilindri biblocco di 7363 cm\u00b3 della terza serie.\nLe novit\u00e0 principali consistevano nel generale alleggerimento delle strutture, nell'aumento della potenza, nell'adozione delle valvole di decompressione ad azionamento manuale per facilitare l'avvio del motore e nel complesso sistema di raffreddamento ad acqua dei freni, allo scopo di alleviare i problemi di surriscaldamento del precedente modello.\nI 40 HP che il motore eroga a 1200 giri/minuto, consentono alla vettura di raggiungere la velocit\u00e0 massima di 85 km/h.\nL'autotelaio della \u201c24/40 HP\u201d fu costruito in 557 esemplari nello stabilimento di corso Dante a Torino ed offerta di serie con carrozzeria landaulet. Disponibile con tre diversi passi di telaio, venne allestito in molteplici versioni berlina, torpedo, coup\u00e9 de ville e altre, dai maggiori carrozzieri dell'epoca, come i torinesi Locati &amp; Torretta e Alessio o i milanesi Castagna e Sala.\nNe fu derivata anche una versione \"Corsa\" con passo corto e dotata di sovrastrutture essenziali con la quale, nel 1906, \u00c9mile Mathis vinse la Targa d'Oro della Coppa Herkomer, mentre Vincenzo Lancia conquist\u00f2 la Coppa d'Oro di Milano."}
{"id": "2273052", "revid": "112369801", "url": "https://it.wikipedia.org/wiki?curid=2273052", "title": "Five Points", "text": "Five Points, che in inglese significa \"cinque punti\", pu\u00f2 riferirsi a:"}
{"id": "2273054", "revid": "149485", "url": "https://it.wikipedia.org/wiki?curid=2273054", "title": "Vadim Devyatovskiy", "text": ""}
{"id": "2273057", "revid": "287204", "url": "https://it.wikipedia.org/wiki?curid=2273057", "title": "Deorikalan", "text": " \nDeorikalan \u00e8 una suddivisione dell'India, classificata come \"census town\", di 3.929 abitanti, situata nel distretto di Palamu, nello stato federato del Jharkhand. In base al numero di abitanti la citt\u00e0 rientra nella classe VI (meno di 5.000 persone).\nGeografia fisica.\nLa citt\u00e0 \u00e8 situata a 24\u00b0 33' 10 N e 83\u00b0 57' 41 E.\nSociet\u00e0.\nEvoluzione demografica.\nAl censimento del 2001 la popolazione di Deorikalan assommava a 3.929 persone, delle quali 2.054 maschi e 1.875 femmine. I bambini di et\u00e0 inferiore o uguale ai sei anni assommavano a 679, dei quali 379 maschi e 300 femmine. Infine, coloro che erano in grado di saper almeno leggere e scrivere erano 2.107, dei quali 1.340 maschi e 767 femmine."}
{"id": "2273059", "revid": "62004", "url": "https://it.wikipedia.org/wiki?curid=2273059", "title": "Natallia Sazanovich", "text": ""}
{"id": "2273067", "revid": "287204", "url": "https://it.wikipedia.org/wiki?curid=2273067", "title": "Dari (India)", "text": " \nDari \u00e8 una suddivisione dell'India, classificata come \"census town\", di 7.382 abitanti, situata nel distretto di Hazaribag, nello stato federato del Jharkhand. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 23\u00b0 42' 59 N e 85\u00b0 23' 18 E.\nSociet\u00e0.\nEvoluzione demografica.\nAl censimento del 2001 la popolazione di Dari assommava a 7.382 persone, delle quali 3.871 maschi e 3.511 femmine. I bambini di et\u00e0 inferiore o uguale ai sei anni assommavano a 1.225, dei quali 613 maschi e 612 femmine. Infine, coloro che erano in grado di saper almeno leggere e scrivere erano 4.564, dei quali 2.723 maschi e 1.841 femmine."}
{"id": "2273068", "revid": "287204", "url": "https://it.wikipedia.org/wiki?curid=2273068", "title": "Danguwapasi", "text": " \nDanguwapasi \u00e8 una suddivisione dell'India, classificata come \"census town\", di 5.174 abitanti, situata nel distretto del Singhbhum Occidentale, nello stato federato del Jharkhand. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 22\u00b0 10' 24 N e 85\u00b0 35' 14 E.\nSociet\u00e0.\nEvoluzione demografica.\nAl censimento del 2001 la popolazione di Danguwapasi assommava a 5.174 persone, delle quali 2.754 maschi e 2.420 femmine. I bambini di et\u00e0 inferiore o uguale ai sei anni assommavano a 723, dei quali 374 maschi e 349 femmine. Infine, coloro che erano in grado di saper almeno leggere e scrivere erano 3.494, dei quali 2.148 maschi e 1.346 femmine."}
{"id": "2273069", "revid": "62004", "url": "https://it.wikipedia.org/wiki?curid=2273069", "title": "Ellina Zvereva", "text": ""}
{"id": "2273070", "revid": "363629", "url": "https://it.wikipedia.org/wiki?curid=2273070", "title": "Exsanguinotrasfusione", "text": "La exsanguinotrasfusione, detta anche trasfusione sostitutiva, \u00e8 una serie continua di trasfusioni volta ad ottenere il ricambio pressoch\u00e9 completo del sangue del ricevente con quello del donatore.\nNella maggior parte dei casi si applica nella eritroblastosi fetale, un'anemia emolitica isommune che colpisce i neonati per incompatibilit\u00e0 Rh- o in alcuni casi di iperbilirubinemia ereditaria ad esordio neonatale."}
{"id": "2273073", "revid": "149485", "url": "https://it.wikipedia.org/wiki?curid=2273073", "title": "Vadzim Makhneu", "text": ""}
{"id": "2273078", "revid": "436907", "url": "https://it.wikipedia.org/wiki?curid=2273078", "title": "Apples and Oranges/Paint Box", "text": "Apples and Oranges/Paint Box \u00e8 un singolo del gruppo musicale britannico Pink Floyd, pubblicato il 18 novembre 1967.\nDescrizione.\nSi tratta del terzo singolo complessivo nella carriera del gruppo. Nel 2016 fu ripubblicato dai Pink Floyd all'interno del cofanetto \"The Early Years 1965-1972\".\nIl lato A, \"Apples and Oranges\", \u00e8 l'ultimo scritto dal frontman Syd Barrett, che avrebbe lasciato la formazione poco tempo dopo il gruppo per dedicarsi a una breve carriera solista. Lo stesso Barrett defin\u00ec il brano come \u00abuna canzone serena, e ha un che di natalizio. Parla di una ragazza che vidi camminare per strada gi\u00f9 in citt\u00e0, a Richmond\u00bb. Il gruppo esegu\u00ec in playback il brano durante i loro primi spettacoli televisivi statunitensi come \"The Pat Boone Show\" e \"American Bandstand\". Barrett tenne le labbra chiuse durante la prima esecuzione.\nIl lato B contiene il brano \"Paint Box\", composto dal tastierista Rick Wright. Il testo parla della timidezza e della difficolt\u00e0 di comunicazione. La canzone \u00e8 stata successivamente inserita nelle raccolte \"The Best of the Pink Floyd\" (1970), \"Relics\" (1971), \"The Early Singles\" (1992), oltrech\u00e9 nell'edizione del quarantennale dell'album \"The Piper at the Gates of Dawn\" del 2007.\nVideo musicale.\nNel 2018 i Pink Floyd hanno reso pubblico il videoclip ufficiale di \"Apples and Oranges\", girato in Belgio nel 1967 ma mai distribuito in precedenza."}
{"id": "2273079", "revid": "6923", "url": "https://it.wikipedia.org/wiki?curid=2273079", "title": "Sindaci di Bivona", "text": "Segue la cronotassi dei sindaci di Bivona, dal 1860 ad oggi.\nRegno d'Italia.\nDi seguito \u00e8 riportato l'elenco dei sindaci in carica durante il Regno d'Italia (1861-1946):\nRepubblica Italiana.\nDi seguito \u00e8 riportato l'elenco dei sindaci in carica durante la Repubblica Italiana (1946-oggi)"}
{"id": "2273082", "revid": "62004", "url": "https://it.wikipedia.org/wiki?curid=2273082", "title": "Max Mirnyi", "text": ""}
{"id": "2273084", "revid": "648716", "url": "https://it.wikipedia.org/wiki?curid=2273084", "title": "SPOrt", "text": "Lo SPOrt (dall'inglese Sky Polarization Observatory) era un strumento Italiano destinato ad essere montato sulla Stazione Spaziale Internazionale per una missione di due anni a cominciare dal 2007.\nLo strumento progettato per misurare la radiazione cosmica di fondo avrebbe osservato l'80% del cielo in un range di frequenze tra i 20 e i 100 GHz. Oltre a misurare su larga scala la polarizzazione della CMB avrebbe inoltre fornito una mappa dell'emissione di sincrotrone della Galassia in bassa frequenza.\nIl progetto fu ideato da Stefano Cortiglioni dell'istituto IASF-CNR di Bologna e completamente finanziato dall'Agenzia Spaziale Italiana. A causa della battuta d'arresto del programma Space Shuttle, dovuta al disastro del Columbia, un lancio a breve termine divenne improbabile. Cortiglioni, di conseguenza, annull\u00f2 il progetto nel 2005, permettendo al suo team di dedicarsi a progetti di ricerca pi\u00f9 promettenti.\nStrumentazione.\nSPOrt \u00e8 equipaggiato con 4 antenne sensibili alle frequenze di 22, 32 e , collegate a bolometri con una sensibilit\u00e0 per pixel di ."}
{"id": "2273085", "revid": "62004", "url": "https://it.wikipedia.org/wiki?curid=2273085", "title": "Victoria Azarenka", "text": ""}
{"id": "2273089", "revid": "436907", "url": "https://it.wikipedia.org/wiki?curid=2273089", "title": "Flaming/The Gnome", "text": "Flaming/The Gnome \u00e8 un singolo del gruppo musicale britannico Pink Floyd, pubblicato il 6 novembre 1967 come unico estratto dal primo album in studio \"The Piper at the Gates of Dawn\"\nDescrizione.\nVenne distribuito esclusivamente per il mercato statunitense e contiene due brani scritti interamente dal chitarrista Syd Barrett. Il lato A presenta una versione di \"Flaming\" che differisce da quella contenuta nell'album.\nTracce.\nTesti e musiche di Syd Barrett."}
{"id": "2273091", "revid": "287204", "url": "https://it.wikipedia.org/wiki?curid=2273091", "title": "Egarkunr", "text": " \nEgarkunr \u00e8 una suddivisione dell'India, classificata come \"census town\", di 10.212 abitanti, situata nel distretto di Dhanbad, nello stato federato del Jharkhand. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 23\u00b0 45' 06 N e 86\u00b0 45' 59 E.\nSociet\u00e0.\nEvoluzione demografica.\nAl censimento del 2001 la popolazione di Egarkunr assommava a 10.212 persone, delle quali 5.467 maschi e 4.745 femmine. I bambini di et\u00e0 inferiore o uguale ai sei anni assommavano a 1.307, dei quali 704 maschi e 603 femmine. Infine, coloro che erano in grado di saper almeno leggere e scrivere erano 5.594, dei quali 3.635 maschi e 1.959 femmine."}
{"id": "2273096", "revid": "1086846", "url": "https://it.wikipedia.org/wiki?curid=2273096", "title": "Torino Calcio 1994-1995", "text": "Questa voce raccoglie le informazioni riguardanti il Torino Calcio nelle competizioni ufficiali della stagione 1994-1995.\nMaglie e sponsor.\nNel 1994-1995, il Torino ebbe come sponsor tecnico Lotto, mentre lo sponsor principale fu Bongioanni Caldaie."}
{"id": "2273099", "revid": "339392", "url": "https://it.wikipedia.org/wiki?curid=2273099", "title": "Municipalit\u00e0 distrettuale di UThungulu", "text": ""}
{"id": "2273101", "revid": "117844596", "url": "https://it.wikipedia.org/wiki?curid=2273101", "title": "Darix Togni", "text": "Biografia.\nFiglio di Ercole Togni, in giovent\u00f9 si esib\u00ec in vari ruoli nel circo nazionale Togni. Il ruolo che lo rese famoso fu quello di domatore. Dal 1953 divent\u00f2 titolare di un proprio circo, nato dalla divisione del circo nazionale Togni.\nArtista a tutto tondo, and\u00f2 oltre l'ambito circense, cimentandosi in ruoli cinematografici. Partecip\u00f2 ai film \"Messalina\" e \"Europa di notte\" di Alessandro Blasetti; con Riccardo Freda ebbe un ruolo in \"Spartaco\"; lavor\u00f2 con G. Bianchi in \"Io piaccio\". Affianc\u00f2 Tot\u00f2 nel film \"Il pi\u00f9 comico spettacolo del mondo\". Fu grande amico di Federico Fellini, che trov\u00f2 in lui una delle sue fonti d'ispirazione di tanti grandi personaggi del cinema e dello spettacolo.\nNel 1946 spos\u00f2 Fiorenza Colombo, appartenente alla famiglia Fratellini e cugina di Annie Fratellini, quest'ultima fondatrice di una delle pi\u00f9 famose scuole di circo francesi. Dalla loro unione nacqueo Danila, Livio, Corrado, Davio e Nevia Togni.\nScomparve nel 1976 all'et\u00e0 di 54 anni a seguito di leucemia, e venne sepolto nel cimitero comunale di Rio Saliceto (RE).\nMilano gli ha intitolato una strada, esprimendogli il suo affetto con questo tributo."}
{"id": "2273105", "revid": "62004", "url": "https://it.wikipedia.org/wiki?curid=2273105", "title": "Olena Zubrilova", "text": ""}
{"id": "2273106", "revid": "2164271", "url": "https://it.wikipedia.org/wiki?curid=2273106", "title": "Free Four", "text": "Free Four \u00e8 un singolo del gruppo musicale britannico Pink Floyd, pubblicato il 3 giugno 1972 come unico estratto dal settimo album in studio \"Obscured by Clouds\".\nDescrizione.\nIl brano \u00e8 stato composto da Roger Waters e tratta della morte del padre in guerra e le critiche all'industria musicale, tematiche successivamente approfondite dal bassista nei successivi album dei Pink Floyd, \"The Dark Side of the Moon\" (1973), \"Wish You Were Here\" (1975), \"Animals\" (1977), \"The Wall\" (1979) e \"The Final Cut\" (1983)."}
{"id": "2273107", "revid": "287204", "url": "https://it.wikipedia.org/wiki?curid=2273107", "title": "Ta\u00e7a de Ouro 1985", "text": "La Ta\u00e7a de Ouro 1985 (in italiano Trofeo d'Oro 1985) \u00e8 stata la 15\u00aa edizione del massimo campionato brasiliano di calcio.\nFormula.\nPrimo turno: 44 squadre divise in 4 gruppi, 2 (A e B) di 10 club e 2 (C e D) di 12 club ciascuno. Nei gruppi A e B ogni squadra affronta in partite di andata e ritorno tutte le componenti dell'altro girone, mentre nei gruppi C e D ogni squadra affronta in partite di andata e ritorno tutte le componenti del proprio girone. In ogni girone si qualifica al secondo turno il vincitore del turno di andata, il vincitore del turno di ritorno (o il secondo classificato se a vincere andata e ritorno \u00e8 la stessa squadra) e le 2 squadre che in totale hanno ottenuto pi\u00f9 punti tra quelle non qualificate per la vittoria di andata o ritorno.\nSecondo turno: 16 squadre divise in 4 gruppi di 4 club ciascuno, che affrontano in partite di andata e ritorno tutte le componenti del proprio girone. Si qualificano alla fase finale le migliori 2 di ogni raggruppamento e la migliore tra le terze classificate.\nSemifinali: gare a eliminazione diretta in partita di andata e ritorno.\nFinale: gare a eliminazione diretta in partita unica. Gioca in casa la squadra meglio classificata dopo i turni precedenti, in caso di parit\u00e0 sono previsti i rigori.\nPrimo turno.\nGruppi A e B.\nClassifica.\nGruppo A.\nAndata\nRitorno\nTotale\nGruppo B.\nAndata\nRitorno\nTotale\nGruppo C.\nClassifica.\nAndata\nRitorno\nTotale\nGruppo D.\nClassifica.\nAndata\nRitorno\nTotale"}
{"id": "2273108", "revid": "92723", "url": "https://it.wikipedia.org/wiki?curid=2273108", "title": "Ilario Canacci", "text": "Biografia.\nNato da Rina Canacci e da Antonio La Bruna, il padre naturale che non lo riconobbe mai, Ilario ancora bambino fu affidato alla famiglia di Arduino Veloccia ed Ersilia Calabrese ad Alatri che lo allevarono con amore mantenendo regolari rapporti con la famiglia a Roma fino all'et\u00e0 di 14 anni, quando venne a mancare l'assistenza dell'Omni, (Opera nazionale maternit\u00e0 ed infanzia) perch\u00e9 nel frattempo anche la sorella Anna Maria era stata affidata ad una famiglia di Frosinone.\nLa borgata Gordiani.\nLa sorella ricorda: \u00abEravamo sei fratelli senza padre, Ilario, a 17 anni era il capofamiglia e ci manteneva tutti, compresa mia madre. Faceva il fornaretto alla borgata Gordiani.\u00bb Andava in giro, con la bicicletta, a portare il pane. Poi trov\u00f2 un posto in centro all'Hotel Pace Elvezia. \u00abAveva imparato a portare tanti bicchieri su un cabaret, con una mano sola. Ne andava orgoglioso\u00bb. La borgata Gordiani situata a Roma nei pressi dei quartieri popolari, oggi semiperiferici, di Centocelle e Torpignattara, era cos\u00ec chiamata dalla strada dello stesso nome (via dei Gordiani), che l'attraversava e che congiungeva, come ancora oggi, la via Casilina alla via Prenestina.\nAll'epoca in cui si svolsero i fatti della breve vita di Ilario Canacci era divenuta un centro di raccolta che ancora nel dopoguerra dava riparo in baracche fatiscenti a quel sottoproletariato che Pier Paolo Pasolini descriveva nei suoi romanzi. Approssimandosi la caduta del fascismo la borgata era a grande maggioranza schierata con il Partito Comunista ed era divenuta una sorta di zona franca dove non osavano entrare n\u00e9 la polizia, che anzi in alcuni casi collaborava con i resistenti, n\u00e9 i tedeschi.\nL'arresto.\nI gruppi di partigiani che agivano nella zona appartenevano, come testimonia Rosario Bentivegna, uno degli esecutori di Via Rasella, al Movimento Comunista d'Italia-Bandiera Rossa a cui era stato affidato il compito dal Comitato di Liberazione Nazionale (Cln), di compiere azioni di guerra nella periferia romana. Il gruppo di Ilario Canacci operava infatti compiendo azioni di sabotaggio nel vicino aeroporto di Centocelle presidiato dai tedeschi. Fu qui che durante un rastrellamento dopo un bombardamento fu arrestato il 20 marzo 1943 Ilario Canacci che fu preso, insieme a Valerio Fiorentini, Carlo Lucchetti e Otello Valerani, tutti e tre morti con lui alle Fosse Ardeatine. Secondo la sorella di Canacci, Ilario fu preso perch\u00e9 durante la retata si attard\u00f2 per aiutare Valerani che era zoppo. Rinchiuso con i compagni nel carcere di Regina Coeli, Canacci rimase per un anno in attesa di essere giudicato da un tribunale militare.\nLa fucilazione.\nIl 23 marzo 1944, avvenuto l'attentato di Via Rasella, il comando militare tedesco di Herbert Kappler su ordine diretto di Hitler, predispose una rappresaglia. Nella scelta delle vittime, furono privilegiati criteri di connessione con la resistenza militare monarchica e i partigiani, e di appartenenza alla religione ebraica, e se in un primo tempo si tese ad escludere persone rastrellate al momento e/o detenuti comuni, successivamente, per raggiungere il numero di vittime volute, un certo numero di ostaggi fu poi costituito da reclusi condannati (o in attesa di processo) per delitti di natura non politica. Costoro furono prelevati, insieme a militari, membri attivi della resistenza e ad altri antifascisti, dal carcere romano di Regina Coeli, dove erano tenuti prigionieri e tra questi Ilario Canacci.\nLa rivelazione postuma sullo scambio d'identit\u00e0.\nUno dei protagonisti della rappresaglia fu Erich Priebke, capitano delle SS che partecip\u00f2 alla pianificazione e alla realizzazione della strage avvenuta alle Fosse Ardeatine neppure 24 ore dopo l'attentato. Priebke fuggito all'estero dopo la fine della guerra, fu successivamente riconosciuto e istradato in Italia dove venne da un tribunale processato e condannato all'ergastolo per tutti i 355 morti della strage. Fu in occasione del processo che la sorella di Ilario, di sentimenti fortemente religiosi, si impietos\u00ec del capitano Priebke e decise di offrirgli il perdono cristiano assistendolo e aiutandolo a sopportare i danni della vecchiaia avanzata e gli inconvenienti degli arresti domiciliari decisi per la tarda et\u00e0 dai giudici. Dalle confidenze di Priebke Anna Maria Canacci seppe che il fratello \u00abIlario, al terzo braccio del carcere di Regina Coeli, fu scambiato per il capo partigiano Mario Sbardella. Per questo fin\u00ec nella lista della rappresaglia\u00bb."}
{"id": "2273111", "revid": "7459", "url": "https://it.wikipedia.org/wiki?curid=2273111", "title": "Wolfgangpass", "text": ""}
{"id": "2273113", "revid": "767487", "url": "https://it.wikipedia.org/wiki?curid=2273113", "title": "It Would Be So Nice/Julia Dream", "text": "It Would Be So Nice/Julia Dream \u00e8 un singolo del gruppo musicale britannico Pink Floyd, pubblicato il 12 marzo 1968.\nDescrizione.\nSecondo un articolo di giornale pubblicato nel 1968, esistono due versioni di \"It Would Be So Nice\", differenti nel testo. La storia vuole che il testo della prima versione conteneva una citazione dal quotidiano britannico Evening Standard. Per questo la BBC ha bandito l'acquisto del singolo a causa di una rigida politica di non-pubblicit\u00e0 che non consentiva la menzione di qualsiasi prodotto per nome nel testo di una canzone. Il gruppo fu quindi costretto a ri-registrare la canzone cambiando il verso \"Have you ever read the Evening Standard\" con \"Have you ever read the Daily Standard\". Questa versione \u00e8 l'unica che \u00e8 stata ristampata in LP e CD. Non \u00e8 chiaro quante copie \"Evening Standard\" del singolo esistano. Nonostante questa controversia gli avesse fatto pubblicit\u00e0 gratuita il singolo non fu molto programmato dalle radio e non riusc\u00ec ad entrare in classifica."}
{"id": "2273115", "revid": "1543377", "url": "https://it.wikipedia.org/wiki?curid=2273115", "title": "QMAP", "text": "QMAP \u00e8 un esperimento scientifico, eseguito tramite uso di pallone atmosferico, per misurare le anisotropie delle radiazione cosmica di fondo (CMB). Vol\u00f2 due volte nel 1996, e i suoi dati furono funzionalmente collegati con una scansione astronomica per produrre una mappa della CMB.\nLo strumento fu usato poi per osservazioni da terra nell'esperimento MAT/TOCO; denominato cos\u00ec poich\u00e9 lo strumento era chiamato \"Mobile Anisotropy Telescope\" (Telescopio mobile da anisotropia), fu posizionato a Cero Toco nel Cile. \u00c8 stato il primo esperimento di questo tipo a determinare la posizione del primo picco acustico della CMB."}
{"id": "2273121", "revid": "36907778", "url": "https://it.wikipedia.org/wiki?curid=2273121", "title": "The Tragical History of Doctor Faustus", "text": ""}
{"id": "2273124", "revid": "104458", "url": "https://it.wikipedia.org/wiki?curid=2273124", "title": "Trumplini", "text": ""}
{"id": "2273128", "revid": "1573940", "url": "https://it.wikipedia.org/wiki?curid=2273128", "title": "Clamator levaillantii", "text": "Il cuculo di Levaillant (Clamator levaillantii ) \u00e8 un uccello della famiglia dei Cuculidae.\nAspetti morfologici.\nIl cuculo di Levaillant \u00e8 un cuculo di medie dimensioni, di circa 37\u00a0cm di lunghezza. Differisce dal cuculo bianco e nero per la coda pi\u00f9 lunga e per una gola maggiormente striata. Come per il suo parente prossimo, il piumaggio adulto \u00e8 distinto in due forme. La prima \u00e8 nera superiormente, con deboli riflessi blu o verdi, e bianca inferiormente; le striature sulla gola possono allungarsi fino ai lati del collo; le penne primarie e le timoniere hanno punte bianche. La seconda forma \u00e8 completamente nera con una macchia bianca sulla punta delle primarie e una sulle penne esterne della coda (assente nel cuculo bianco e nero). I giovani sono invece bruni sul dorso, rossicci sulle timoniere e fronte, faccia e parte inferiore del corpo color camoscio; la gola \u00e8 molto pi\u00f9 striata che negli adulti.\nDistribuzione e habitat.\nQuesto uccello vive in tutta l'Africa a sud del Sahara. \u00c8 di passo in Somalia. Frequenta le boscaglie.\nBiologia.\nRiproduzione.\nIl cuculo di Levaillant \u00e8 un parassita di cova. Deposita le proprie uova soprattutto nei nidi dei garruli e dei bulbul.\nTassonomia.\n\"Clamator levaillantii\" non ha sottospecie, \u00e8 monotipico."}
{"id": "2273131", "revid": "110157", "url": "https://it.wikipedia.org/wiki?curid=2273131", "title": "S\u00e3o Jorge de Arroios", "text": "S\u00e3o Jorge de Arroios \u00e8 una freguesia (frazione) nella citt\u00e0 di Lisbona. Conta 18.405 abitanti e ricopre un'area di 1.13\u00a0km\u00b2, il che corrisponde ad una densit\u00e0 di 15.346,6 ab/km\u00b2."}
{"id": "2273133", "revid": "732240", "url": "https://it.wikipedia.org/wiki?curid=2273133", "title": "Label Switched Path", "text": "Un Label Switched Path, o abbreviato LSP \u00e8 un cammino attraverso una rete MPLS, impostata da un protocollo di segnalazione come LDP, RSVP-TE, BGP o CR-LDP. L'LSP viene anche chiamato \"tunnel MPLS\" poich\u00e9 \u00e8 opaco rispetto agli altri livelli.\nFunzionamento.\nIl percorso \u00e8 basato su criteri di \"classe di equivalenza in progressione\" (FEC, forwarding equivalence class). Il percorso inizia dal Label Edge Router (LER) che compie una decisione sull'etichetta da attribuire ad un pacchetto, basandosi su un FEC appropriato. Il pacchetto quindi prosegue verso il router successivo, che sostituisce l'etichetta del pacchetto con un'altra e continua verso il router seguente. L'ultimo router nel percorso rimuove l'etichetta e va avanti basandosi sull'intestazione (header) del successivo livello, per esempio IPv4."}
{"id": "2273139", "revid": "767487", "url": "https://it.wikipedia.org/wiki?curid=2273139", "title": "Unterer Hauenstein", "text": "L'Unterer Hauenstein \u00e8 un passo posto nel Massiccio del Giura in Svizzera. Posto a un'altitudine di 681 metri, alla frontiera tra il Canton Basilea Campagna e il Canton Soletta."}
{"id": "2273142", "revid": "110157", "url": "https://it.wikipedia.org/wiki?curid=2273142", "title": "Google Native Client", "text": "Google Native Client (abbreviato come NaCl) \u00e8 una tecnologia Sandbox per eseguire set di codice nativo Intel x86 usando software basato sulla isolazione d'errore.\nAttualmente \u00e8 ancora in sviluppo.\n\u00c8 stato proposto come codice nativo da eseguire in sicurezza dal browser, permettendo applicazioni web da eseguire pi\u00f9 velocemente.\nNative Client \u00e8 un progetto open source sviluppato da Google.\nNative Client \u00e8 supportato da Firefox, Safari, Opera, e Google Chrome eseguiti su Windows, Mac, o Linux su hardware x86 . Inoltre dal 2013 \u00e8 utilizzato come estensione nativa anche dalle smart tv Samsung con sistema operativo tizen."}
{"id": "2273143", "revid": "262457", "url": "https://it.wikipedia.org/wiki?curid=2273143", "title": "P\u01d4y\u00ed", "text": ""}
{"id": "2273145", "revid": "1305887", "url": "https://it.wikipedia.org/wiki?curid=2273145", "title": "Wish You Were Here (Pink Floyd)", "text": ""}
{"id": "2273148", "revid": "1482985", "url": "https://it.wikipedia.org/wiki?curid=2273148", "title": "Deuteromycotina", "text": "I funghi mitosporici (Deuteromycotina ) sono i miceti di cui si conosce solo la fase di riproduzione asessuata. Ai fini della classificazione, questo gruppo non ha un vero significato tassonomico ma \u00e8 un gruppo artificiale, creato per raggruppare i funghi di cui non si conosce al momento la fase di riproduzione sessuata.\nDescrizione.\nI funghi mitosporici vengono studiati e analizzati, anche con tecniche molecolari e ultrastrutturali, per poterli inquadrare nelle quattro divisioni tassonomiche che costituiscono il regno dei funghi (Ascomycota, Basidiomycota, Chytridiomycota e Zygomycota). I funghi mitosporici erano precedentemente chiamati deuteromiceti; ancora non \u00e8 stato assegnato a loro un nome formale.\nVanno a colonizzare i tessuti conduttori, degradano cellulosa ed emicellulosa.\nTassonomia.\nAlla sottodivisione Deuteromycotina appartengono funghi con micelio settato, riproduzione asessuata e spore non mobili. Tali funghi vengono chiamati anche \"funghi imperfetti\". \nSecondo Ainsworth et al. (1973) il regno dei funghi veniva suddiviso in due divisioni Myxomycota ed Eumycota. In quest'ultima gli autori includevano cinque sottodivisioni: Mastigomycotina, Zygomycotina, Ascomycotina, Basidiomycotina e Deuteromycotina. \nLa sottodivisione Deuteromycotina era divisa a sua volta in tre classi: Coelomycetes, Hyphomycetes e Agonomycetes.\nNella pi\u00f9 moderna rivisitazione del regno dei funghi (Hawksworth et al., 1995) vengono accettati come componenti solo quattro divisioni: Ascomycota, Basidiomycota, Chytridiomycota e Zygomycota. I Deuteromycotina, invece, non vengono pi\u00f9 accettati come gruppo tassonomico ma sono inquadrati provvisoriamente tra i funghi mitosporici."}
{"id": "2273149", "revid": "1573940", "url": "https://it.wikipedia.org/wiki?curid=2273149", "title": "Clamator coromandus", "text": "Il cuculo alicastane o cuculo dal ciuffo alirosse (Clamator coromandus ) \u00e8 un uccello della famiglia Cuculidae.\nTassonomia.\n\"Clamator coromandus\" non ha sottospecie, \u00e8 monotipico\u00e8 un uccello della famiglia Cuculidae.\nAspetti morfologici.\nIl cuculo alicastane \u00e8 un cuculo di medie dimensioni, di circa 47\u00a0cm di lunghezza.\nDistribuzione e habitat.\nQuesto uccello vive in Asia meridionale e sudorientale, dall'India al Vietnam, in Cina, Filippine e Indonesia. \u00c8 di passo in Giappone e su Palau."}
{"id": "2273154", "revid": "339392", "url": "https://it.wikipedia.org/wiki?curid=2273154", "title": "Mandato inglese dell'Iraq", "text": ""}
{"id": "2273157", "revid": "599", "url": "https://it.wikipedia.org/wiki?curid=2273157", "title": "Lublinitz", "text": ""}
{"id": "2273161", "revid": "285570", "url": "https://it.wikipedia.org/wiki?curid=2273161", "title": "Municipalit\u00e0 locale di UMhlathuze", "text": ""}
{"id": "2273162", "revid": "22414", "url": "https://it.wikipedia.org/wiki?curid=2273162", "title": "Shannon VOLMET", "text": ""}
{"id": "2273163", "revid": "767487", "url": "https://it.wikipedia.org/wiki?curid=2273163", "title": "New Lucena", "text": "New Lucena \u00e8 una municipalit\u00e0 di Quinta classe delle Filippine, situata nella Provincia di Iloilo, nella Regione del Visayas Occidentale.\nNew Lucena \u00e8 formata da 21 baranggay:"}
{"id": "2273166", "revid": "871355", "url": "https://it.wikipedia.org/wiki?curid=2273166", "title": "Archeops", "text": "Archeops era un esperimento da pallone dedicato alla misura delle anisotropie di temperatura della Radiazione cosmica di fondo (CMB). Lo studio di questa radiazione \u00e8 essenziale per ottenere precise informazioni sull'evoluzione dell'universo: la sua densit\u00e0, la costante di Hubble, l'et\u00e0 dell'universo, ecc. Per raggiungere questo obiettivo, le misurazioni sono state eseguite con strumentazione a temperatura di 100 mK posta nel fuoco di un telescopio. Per escludere i disturbi dovuti all'atmosfera l'intero apparato \u00e8 stato posto in una struttura sottostante un pallone ad elio che ha raggiunto un'altitudine di 40 km.\nArcheops ha operato alle frequenze di 143, 217, 353 e 545 GHz con una risoluzione angolare di circa 15 arcmin allo scopo di poter coprire una larga finestra del cielo (30% circa), in modo da minimizzare la varianza cosmologica intrinseca.\nStrumentazione.\nLa strumentazione \u00e8 stata progettata sulla linea del futuro progetto HFI (\"High Frequency Instrument\") del satellite Planck ma vincolata dall'uso del pallone aerostatico. Consiste in bolometri raffreddati alla temperatura di 100 mK accoppiati con antenne a temperature maggiori (0,1, 1,6 e 10 K) nel piano focale di un telescopio Gregoriano.\nIl segnale della CMB \u00e8 misurata dai ricevitori a 143 e 217 GHz mentre le emissioni del mezzo interstellare e dell'atmosfera sono monitorate con i ricevitori a 353 e 545 GHz.\nRisultati.\nArcheops ha collegato, per la prima volta e prima di WMAP, la larga scala angolare (misurata precedentemente da COBE) alla regione del primo picco acustico.\nDa questi risultati, attraverso il modello dell'inflazione, si \u00e8 determinata una densit\u00e0 di energia (formula_1 entro il 3%) che implica che l'universo \u00e8 sostanzialmente piatto."}
{"id": "2273178", "revid": "767487", "url": "https://it.wikipedia.org/wiki?curid=2273178", "title": "Oton", "text": "Oton \u00e8 una municipalit\u00e0 di Seconda classe delle Filippine, situata nella Provincia di Iloilo, nella Regione del Visayas Occidentale.\nOton \u00e8 formata da 37 baranggay:"}
{"id": "2273180", "revid": "1543377", "url": "https://it.wikipedia.org/wiki?curid=2273180", "title": "John Thomson (calciatore)", "text": "Biografia.\nCrebbe a Cardenden, villaggio di minatori nel Fife a 90 chilometri da Glasgow, e studi\u00f2 alla Denend Primary School e all'Auchterderran Higher Grade School. Con la squadra di calcio dell'Auchterderran vinse la Lochgelly Times Cup, un trofeo locale, ed entr\u00f2 adolescente a far parte dei titolari della formazione dilettantistica del Bing Boys.\nA quattordici anni segu\u00ec il padre John in miniera, dove lavor\u00f2 alle carrucole, proseguendo parallelamente l'attivit\u00e0 sui campi da gioco. Il suo talento gli permise il salto di qualit\u00e0: a diciotto anni divenne titolare del Celtic di Glasgow, una delle squadre pi\u00f9 blasonate di Scozia. Pochi anni dopo debutt\u00f2 in Nazionale.\nTrov\u00f2 la morte a soli ventidue anni, nel 1931, in seguito ad uno scontro di gioco con l'attaccante dei Rangers Sam English; in quel periodo si era fidanzato con Margaret Finlay (1912-1980), figlia di un imprenditore, e stava progettando di aprire una sartoria a Glasgow. Era soprannominato il principe dei portieri.\nCaratteristiche tecniche.\nDi fisico minuto, Thomson era alto 5,9 piedi (circa un metro e 75 centimetri) ed era dotato di mani e braccia forti. La sua agilit\u00e0 e la sua grazia furono lodate dal presidente del Celtic Desmond White (\u00ab\"aveva l'abilit\u00e0 di librarsi nell'aria con l'abilit\u00e0 e l'agilit\u00e0 di un ballerino\"\u00bb) e dall'allenatore Willie Maley.\nCarriera.\nClub.\nWellesley Juniors.\nAncora adolescente entr\u00f2 dapprima nel Bowhill Rovers e poi nel Wellesley Juniors.\nIl 20 ottobre 1926, dopo una partita giocata dal Wellesley contro il Denbeath Star, il portiere fu avvicinato dal manager del Celtic Steve Callaghan, inviato dall'allenatore Willie Maley, e venne ingaggiato dal club di Glasgow per 10 sterline. Contraria al trasferimento era la madre Jean, che riteneva il calcio uno sport pericoloso.\nCeltic.\nL'ascesa.\nLe non impeccabili prestazioni del portiere titolare Peter Shevlin spinsero Maley, nel febbraio del 1927, a dare una possibilit\u00e0 al giovane Thomson, che debutt\u00f2 dunque contro il Dundee e convinse l'allenatore. Alla sua prima stagione nel Celtic, vinse cos\u00ec la Coppa di Scozia, e l'anno successivo raggiunse la popolarit\u00e0 grazie alla sua prestazione ad Ibrox Park, nel derby contro il Rangers che gli garant\u00ec le lodi della critica.\nIl 5 febbraio 1930, in una gara contro l'Airdrieonians, Thomson sub\u00ec un grave infortunio, fratturandosi la mandibola e alcune costole, e perdendo due denti nel tentativo di effettuare una parata. Ci\u00f2 nonostante, si riprese velocemente, ignor\u00f2 le preghiere della madre che gli chiedeva di abbandonare il calcio, e continu\u00f2 la sua ascesa, debuttando in Nazionale e vincendo, nel 1931, una seconda Coppa di Scozia. Nell'estate successiva il Celtic intraprese una tourn\u00e9e negli Stati Uniti, e Thomson si mostr\u00f2 tra i giocatori pi\u00f9 in forma; secondo un sondaggio dell'epoca, il portiere risultava essere il giocatore pi\u00f9 amato dai tifosi biancoverdi, avendo ricevuto pi\u00f9 consensi anche del popolarissimo centravanti Jimmy McGrory; indiscrezioni parlavano di un interessamento dell'Arsenal per il portiere.\nIl fatale scontro di gioco.\nLa stagione 1931-1932 inizi\u00f2 in modo brillante per il Celtic, che vinse cinque delle prime sei partite, e sabato 5 settembre ad Ibrox Park, di fronte a 80\u00a0000 spettatori and\u00f2 in scena l\"'Old Firm\", in un clima di grande tensione e di duro agonismo. Poco dopo l'inizio della ripresa, l'attaccante del Rangers Sam English si lanci\u00f2 verso la porta avversaria; Thomson usc\u00ec con irruenza e si lanci\u00f2 sulla palla, ricevendo una violenta ginocchiata in testa che gli frattur\u00f2 il cranio, rompendogli un'arteria a livello della tempia destra.\nThomson ricevette i primi soccorsi direttamente in campo dai medici della St Andrew's Ambulance Association e fu portato via in barella, sanguinante. Dagli spalti, gli spettatori credettero a un infortunio breve entit\u00e0, e secondo \"The Scotsman\" fu visto \u00abalzarsi dalla barella e voltarsi verso il punto del campo in cui era accaduto il fatto\u00bb; le fonti parlano di mormorii interrogativi e di urla di donna, poi attribuiti alla fidanzata Margaret. Alcuni tifosi del Rangers esultarono per l'infortunio occorso ad un avversario, e furono invitati a fermarsi dal capitano biancobl\u00f9 David Meiklejohn. Un giocatore dei \"Gers\", che studiava medicina, disse di aver compreso immediatamente, alla vista del portiere, che avrebbe avuto poche possibilit\u00e0 di sopravvivere. La partita continu\u00f2 con il centrocampista Geatons tra i pali per il Celtic, e termin\u00f2 0-0.\nThomson fu portato all'Ospedale Victoria di Glasgow, dove gli fu diagnosticata una rientranza nella parte destra del cranio profonda 5 centimetri; alle 17 ebbe una crisi convulsiva e fu condotto in sala operatoria per tentare di ridurre l'emorragia cerebrale. L'operazione non ebbe successo, e Thomson fu dichiarato morto alle 21:25.\nNazionale.\nThomson aveva debuttato con la maglia della Nazionale il 18 maggio 1930, a Parigi, nella gara amichevole vinta dalla Scozia sulla Francia (2-0); disput\u00f2 poi le tre gare del Torneo Interbritannico 1931.\nDopo la morte.\nFunerale.\nIl 7 settembre si tenne un'omelia funebre nella Chiesa della Trinit\u00e0 di Glasgow; l'orazione fu letta dal capitano del Rangers. Circa 30\u00a0000 persone, molte delle quali giunte a piedi da Glasgow, parteciparono al suo funerale a Cardenden, mercoled\u00ec 9 settembre.\nIl 12 settembre, prima della gara di campionato del Celtic, gli furono dedicati un lamento funebre con cornamuse, l'inno \"Lead, Kindly Light\" di John Henry Newman e due minuti di silenzio.\nOmaggi e reazioni.\nLa morte di Thomson suscit\u00f2 grande commozione. Sam English fu profondamente traumatizzato dall'incidente; accusato di malevolenza per non aver scavalcato il portiere, fu poi scagionato da un'inchiesta che derubric\u00f2 il tutto a incidente, tesi supportata anche dalla famiglia della vittima e dai giocatori presenti sul campo. Continu\u00f2 a giocare per alcuni anni, scegliendo di trasferirsi in Inghilterra a causa dell'ostilit\u00e0 che gli mostravano molti tifosi per l'episodio; nel 1938, al termine della sua carriera, confid\u00f2 di non aver mai pi\u00f9 provato gioia nel giocare.\nScrisse di Thomson il suo allenatore:\nLo ricordava cos\u00ec il giornalista sportivo John Arlott:\nTributi.\nPer iniziativa della sua prima squadra, il Bing Boys, fu istituito un comitato locale, che ha favorito l'edificazione di un monumento funebre per John Thomson e l'istituzione di un trofeo giovanile che porta il suo nome.\nNegli anni Thomson \u00e8 stato ricordato attraverso cerimonie e canzoni dai tifosi del Celtic.\nNel 2008, dopo una petizione lanciata dallo scrittore Tom Greig, la Scottish Football Association inser\u00ec Thomson nella Hall of Fame del calcio scozzese.\nNel 2011 e nel 2021, rispettivamente a 80 e 90 anni dalla sua tragica morte, alcune fondazioni legate direttamente al Celtic e alla famiglia di Thomson hanno organizzato dei pellegrinaggi in sua memoria, ripercorrendo lo stesso tragitto che molte persone avevano completato a piedi in occasione del funerale del portiere."}
{"id": "2273181", "revid": "1575066", "url": "https://it.wikipedia.org/wiki?curid=2273181", "title": "Edward Conway", "text": ""}
{"id": "2273183", "revid": "436907", "url": "https://it.wikipedia.org/wiki?curid=2273183", "title": "Let There Be More Light/Remember a Day", "text": "Let There Be More Light/Remember a Day \u00e8 un singolo del gruppo musicale britannico Pink Floyd pubblicato il 19 agosto 1968.\nDescrizione.\n\"Let There Be More Light\".\nIl brano \u00e8 la terza canzone scritta interamente da Roger Waters per i Pink Floyd. Inizia con un \"riff\" di basso di lunga durata, dopodich\u00e9 entra in scena il canto, affidato a Richard Wright e Roger Waters all'unisono nelle strofe e a David Gilmour nel ritornello.\nGli ultimi due minuti presentano il primo assolo di Gilmour in un album dei Pink Floyd. Nel testo del brano \u00e8 presente un esplicito riferimento alla canzone \"Lucy in the Sky with Diamonds\" dei Beatles. Venne suonata dal vivo tra il 1968 ed il 1969.\n\"Remember a Day\".\nScritto dal tastierista Richard Wright, il brano \u00e8 stato registrato nell'ottobre del 1967 presso i De Lane Lea Studios di Londra, dopo l'uscita di \"The Piper at the Gates of Dawn\". Nel brano Syd Barrett suona la slide guitar ed \u00e8 una delle tre tracce con cui partecipa all'album.\nParadossalmente, il brano \u00e8 stato suonato dal vivo solo dopo la morte di Wright. David Gilmour e la sua band hanno eseguito la canzone durante lo show televisivo \"Later... with Jools Holland\" come tributo al tastierista."}
{"id": "2273189", "revid": "767487", "url": "https://it.wikipedia.org/wiki?curid=2273189", "title": "Pototan", "text": "Pototan \u00e8 una municipalit\u00e0 di Seconda classe delle Filippine, situata nella Provincia di Iloilo, nella Regione del Visayas Occidentale.\nPototan \u00e8 formata da 50 baranggay:"}
{"id": "2273197", "revid": "124808", "url": "https://it.wikipedia.org/wiki?curid=2273197", "title": "Gavin Degraw", "text": ""}
{"id": "2273200", "revid": "767487", "url": "https://it.wikipedia.org/wiki?curid=2273200", "title": "EBEX", "text": "L'esperimento EBEX (dall'inglese \"E and B experiment\") misurer\u00e0 la Radiazione cosmica di fondo (CMB) di una parte del cielo durante due voli sub-orbitali (ad alta quota) su pallone aerostatico. \u00c8 un esperimento per ottenere un'immagine larga e ad alt\u00e0 fedelt\u00e0 delle anisotropie di polarizzazione della CMB. Usando un telescopio che vola ad una quota di 42000 metri \u00e8 possibile ridurre l'assorbimento atmosferico al minimo. Questo permette una riduzione dei costi rispetto ad una sonda spaziale, ma viceversa permette di ottenere la mappa di una piccola parte di cielo, al contrario di una missione spaziale, come ad esempio WMAP.\nIl primo volo \u00e8 nel 2008 sopra il Nord America per eseguire dei test. Il volo successivo sar\u00e0 nel 2009 e il pallone sar\u00e0 lanciato dalla Stazione McMurdo nell'Antartico. User\u00e0 un vortice polare per volare attorno al Polo Sud, ritornando dopo due settimane.\nStrumentazione.\nEBEX \u00e8 equipaggiato con un telescopio a configurazione Dragone che permette una risoluzione angolare di 8 arcominuti nelle bande di frequenza centrate attorno a 150, 250 e 410 GHz. Il polarimetro \u00e8 fissato su un piatto acromatico a mezza-onda, in continua rotazione, su un supporto a cuscinetto magnetico superconduttivo e una griglia di fili polarizzante. La griglia, montata a 45 gradi rispetto alla luce incidente, trasmette una componente polarizzata e riflette quell'altra. Ogni stato di polarizzazione \u00e8 consecutivamente misurato dal suo piano focale con un campo di vista istantaneo di 6 gradi sul cielo."}
{"id": "2273201", "revid": "13804", "url": "https://it.wikipedia.org/wiki?curid=2273201", "title": "Money honey", "text": ""}
{"id": "2273204", "revid": "1573940", "url": "https://it.wikipedia.org/wiki?curid=2273204", "title": "Cuculus crassirostris", "text": "Il cuculo sparviero di Sulawesi o cuculastore di Sulawesi (Cuculus crassirostris ) \u00e8 un uccello della famiglia Cuculidae.\nDistribuzione e habitat.\nQuesto uccello \u00e8 endemico dell'Indonesia.\nTassonomia.\n\"Cuculus crassirostris\" non ha sottospecie, \u00e8 monotipico."}
{"id": "2273205", "revid": "599013", "url": "https://it.wikipedia.org/wiki?curid=2273205", "title": "Brad Lohaus", "text": ""}
{"id": "2273207", "revid": "104458", "url": "https://it.wikipedia.org/wiki?curid=2273207", "title": "Civitas Camunnorum", "text": ""}
{"id": "2273210", "revid": "599013", "url": "https://it.wikipedia.org/wiki?curid=2273210", "title": "Abram Raselemane", "text": "Carriera.\nHa giocato con Bloemfontein Young Tigers, Supersport United F.C. e Santos Cape Town.\nDal 2001 al 2006 colleziona 16 presenze e 3 gol nella Nazionale sudafricana."}
{"id": "2273224", "revid": "1337443", "url": "https://it.wikipedia.org/wiki?curid=2273224", "title": "Lazzaro Donati", "text": "Biografia.\nLazzaro Donati nacque da una famiglia numerosa della Comunit\u00e0 Ebraica di Modena: aveva sette fratelli ed il padre Lazzaro era morto quando aveva sette anni. Il fratello maggiore Salvatore subentr\u00f2 all'attivit\u00e0 di commercio di pelli del padre e del nonno Mandolino, sostenendo la famiglia insieme alla madre Rosina Donati Formiggini.\nAll'et\u00e0 di 24 anni si trasfer\u00ec a Milano con il fratello minore Angelo Donati di 22 anni e apr\u00ec nel 1869 con lui e Moise Jarach di 23 anni una societ\u00e0 di \u201ccambiavalute e commissionario in banca\u201d, con la denominazione \u201cDonati Jarach\u201d.\nLa ditta ebbe sede per tutti i trent'anni di attivit\u00e0 in via Santa Margherita 5, presso Piazza della Scala, dove avevano il loro ufficio gran parte dei cambiavalute di Milano. Nel 1881 il capitale sociale era di 400.000 lire, pari a 1 milione di euro attuali e Lazzaro ne possedeva il 35%.\nLa banca super\u00f2 con successo il difficile biennio 1873-74 e la crisi bancaria del 1893 diversificando i rischi. Nel 1899 Gustavo e Alberto Weill-Schott, titolari dell'omonima banca, decisero di incorporare la societ\u00e0 Donati Jarach nella loro nuova Societ\u00e0 Bancaria Milanese, alleandosi con un gruppo di banchieri e industriali milanesi.\nLazzaro Donati divenne nel 1891 Commissario di Sconto della sede di Milano del Banco di Napoli, con il compito di stabilire il tasso di sconto da applicare ad ogni singolo cliente e vi rimase fino al 1924. Il Banco di Napoli era allora la seconda banca del Regno d'Italia. Fu anche consigliere della Banca Cooperativa Milanese.\nFino al 1910 fu presidente della Societ\u00e0 Anonima Ferrovia Sicula Occidentale e consigliere del Lanificio di Gavardo (BS).\nNel 1911 il Consiglio Comunale di Milano lo nomin\u00f2 suo rappresentante nella Commissione Centrale di Beneficenza della Cassa di Risparmio delle Provincie Lombarde, carica rinnovata fino al 1930 tranne una breve interruzione negli anni 1921-22. Fin dall'inizio gli fu conferito lo speciale incarico dell'alta funzione di distribuzione del credito per le operazioni di sconti e sovvenzioni cambiarie, come pure del movimento dei valori pubblici e dell'esame dei bilanci.\nIl 4 agosto 1914, all'inizio della grande guerra, il governo decret\u00f2 una moratoria che vietava alle banche di pagare pi\u00f9 del 5% dell'importo dei depositi e 50 lire per i depositi inferiori a 1000 lire (2500 euro di oggi). Donati ottenne dal Ministro delle Finanze una sovvenzione di 60 milioni (180 milioni di euro) per riprendere regolarmente le operazioni e la Cassa di Risparmio ne ottenne un grande prestigio ed il triplicamento dei depositi.\nNel 1918 fu chiamato a far parte della \u201cCommissione di studio per l'ordinamento del credito pel passaggio dallo stato di guerra a quello di pace\u201d e nel 1920 entr\u00f2 nel Consiglio Superiore del Credito.\nNel 1921 ebbe la nomina di Cavaliere di Gran Croce dell'Ordine del Regno d'Italia e nel 1931 di Commendatore dell'Ordine dei Santi Maurizio e Lazzaro.\nNel 1923 tenne il discorso ufficiale per il centenario della Cassa di Risparmio, in quanto membro del Comitato Esecutivo.\nNel 1930 dovette lasciare la Cassa di Risparmio per raggiunti limiti di et\u00e0; gli fu conferita una medaglia a \u201cLazzaro Donati decano e maestro degli amministratori della Cassa di Risparmio\u201d e fu nominato Consultore della Cassa di Risparmio grazie alla stima del Presidente della Cassa Giuseppe D'Arzago De Capitani e del capo del governo Mussolini.\nMor\u00ec a 87 anni e gli furono dedicati ampi necrologi sui principali giornali italiani e solenni onoranze funebri.\nFu anche presidente dell'Opera Pia di soccorso pei figli dei lavoratori e per gli Orfani di Guerra e di un comitato di medici per provvedere, con i larghi mezzi forniti dalla cassa di Risparmio, a quanto poteva occorrere agli ospedali di riserva per la miglior cura dei feriti di guerra.\nSpos\u00f2 Enrica Reinach, sorella del fondatore della Oleoblitz Ernesto Reinach, da cui ebbe tre figlie, Ida, Margherita e Gina.\nFu amico del pittore Emilio Longoni a cui commission\u00f2 i ritratti della figlia Ida, del fratello Augusto Donati e del nipote Guido Donati da fotografie dopo la loro morte e di cui acquist\u00f2 due opere, \"Alba nel Ghiacciaio\" (1915-16), attualmente in mostra alla Pinacoteca di Brera, e \"Lago di Garda\" (1910-11)."}
{"id": "2273231", "revid": "287204", "url": "https://it.wikipedia.org/wiki?curid=2273231", "title": "Joe Wolf", "text": ""}
{"id": "2273236", "revid": "599013", "url": "https://it.wikipedia.org/wiki?curid=2273236", "title": "Ken Norman", "text": ""}
{"id": "2273238", "revid": "767487", "url": "https://it.wikipedia.org/wiki?curid=2273238", "title": "La tratta delle bianche", "text": "La tratta delle bianche \u00e8 un film del 1952 diretto da Luigi Comencini.\nSegn\u00f2 l'esordio cinematografico di Enrico Maria Salerno.\nTrama.\nGenova: in un mondo di sottoproletari che vivono ai margini della legge, Machedi organizza traffici di donne, da sfruttare o da spedire non si sa dove. Una di queste \u00e8 Alda, che grazie a Carlo cerca di sottrarsi al giro. Allora Machedi coinvolge Carlo in un furto e poi lo denuncia. Il giovane finisce in prigione e Alda cerca di trovargli i soldi per l'avvocato, partecipando ad una maratona di ballo organizzata dallo stesso Machedi, che promette premi e visite di registi per adescare ragazze.\nDopo pi\u00f9 di ventiquattr'ore di ballo Alda \u00e8 sfinita e siccome \u00e8 anche incinta si sente male e viene portata in ospedale. Intanto Carlo riesce ad evadere con quattro amici, le cui donne sono state ugualmente coinvolte nel losco traffico. Ritrova in ospedale Alda, che gli muore fra le braccia, e insieme con gli altri va a riprendersi le donne, che sono gi\u00e0 stipate su un camion che le sta portando, nella notte, ad imbarcarsi per una fantomatica America.\nCarlo e gli amici catturano Machedi e i suoi compari e - insieme con gli abitanti della borgata di baracche da cui provengono molte delle ragazze - li sottopongono ad una sorta di processo al termine del quale viene emessa una sentenza di impiccagione. La polizia, avvertita dalla pi\u00f9 esperta e sveglia delle ragazze, della quale Machedi si \u00e8 infatuato, interviene un attimo prima dell'esecuzione e porta tutti in galera.\nProduzione.\nIl film \u00e8 una commistione tra due filoni cinematografici molto popolari tra il pubblico italiano nei primi anni cinquanta: il melodramma sentimentale \"strappalacrime\" (in seguito ribattezzato dalla critica con il termine \"neorealismo d'appendice\") ed il poliziesco, sulla falsariga della precedente pellicola di Comencini, \"Persiane chiuse\"; a differenza di quest'ultimo film, per\u00f2 qua la lancetta pende maggiormente verso il poliziesco piuttosto che sul feuilleton.\nDistribuzione.\nIl film venne distribuito nel circuito cinematografico italiano il 25 settembre del 1952.\nCritica.\nGian Piero Brunetta scrive che ne \u00ab\"La tratta delle bianche\", o in \"Persiane chiuse\", l\u2019influenza del film noir, della letteratura poliziesca americana, si nota sia per quanto riguarda la costruzione dell\u2019intreccio con la discesa nel mondo della malavita, vero e proprio viaggio infernale, sia soprattutto nell\u2019ambientazione complessiva delle vicende. L\u2019aspetto notturno, gli incubi dei protagonisti, le immagini della delinquenza sono raccontati con una scelta comune di riferimento al cinema americano\u00bb. Ci\u00f2 non impedisce che lo stesso cinema americano attinger\u00e0 a questo film di Luigi Comencini, per quanto riguarda l\u2019episodio portante del racconto, nel film \"Non si uccidono cos\u00ec anche i cavalli?\" di Sydney Pollack."}
{"id": "2273242", "revid": "117290056", "url": "https://it.wikipedia.org/wiki?curid=2273242", "title": "Carta del Lavoro", "text": "La Carta del Lavoro \u00e8 uno dei documenti fondamentali del fascismo, varato il 21 aprile 1927: esprime i suoi principi sociali, la dottrina del corporativismo, l'etica del sindacalismo fascista e la politica economica fascista.\nLa Carta del Carnaro.\nLa Carta del Carnaro ha una matrice che discende dall'interventismo di sinistra dei Fascio rivoluzionario d'azione internazionalista, ma soprattutto dal sindacalismo rivoluzionario di Alceste De Ambris e Filippo Corridoni, che in parte si ritrova nel dei Fasci italiani di combattimento, pubblicato su \"Il Popolo d'Italia\" il 6 giugno 1919. Nello specifico, dal manifesto pubblicato su \"Il Popolo d'Italia\", viene estrapolata la parte pi\u00f9 legata al fascismo di sinistra del di piazza San Sepolcro; tralasciando i propositi imperiali e risultando base ideale del fascismo, ma da esso applicato solo in parte a causa della contrariet\u00e0 della monarchia e degli ambienti industriali e conservatori.\nSoltanto il sindacalismo fascista negli anni venti si distacc\u00f2 in parte dalla cultura ufficiale del fascismo, rifacendo suo il mito dell'Impresa di Fiume e della Carta del Carnaro redatta da Alceste De Ambris.\nGiuseppe Bottai rievocando la Carta del Carnaro nel 1938 scrisse:\nL'approvazione della Carta del Lavoro.\nIl documento fu preparato e discusso una prima volta il 6 gennaio 1927, ma sub\u00ec una certa difficolt\u00e0 a vedere la luce, per il dibattito in seno alle confederazioni fasciste dei lavoratori e dei datori di lavoro.\nSebbene esse ritenessero di dover superare la lotta di classe in favore della collaborazione, le posizioni rimangono distanti ed il Gran Consiglio del Fascismo si trova costretto a moderare le varie istanze. Imponendo rinunce ad entrambi, il governo riesce a conciliare le parti: viene ad esempio respinto il minimo salariale per categoria, ma vengono accettate indennit\u00e0 di licenziamento, conservazione del posto di lavoro in caso di malattia ed assicurazioni sociali.\nIl testo redatto da Carlo Costamagna, riveduto e corretto da Alfredo Rocco, fu poi approvato dal Gran Consiglio del Fascismo il 21 aprile 1927.\nNonostante non avesse valore di legge o di decreto, non essendo allora il Gran consiglio organo di Stato ma di partito, esso fu pubblicato sulla Gazzetta Ufficiale n. 100 del 30 aprile 1927.\nPorta le firme del capo del governo, dei ministri, dei sottosegretari, dei dirigenti del partito, dei presidenti delle confederazioni professionali fasciste dei datori di lavoro e dei lavoratori e si compone di trenta assiomi, o enunciazioni, numerati con cifre romane. Dichiara che \"il lavoro \u00e8 un dovere sociale\" e che il suo fine \u00e8 assicurare, assai pi\u00f9 che la giustizia, la \"potenza della Nazione\", determinando la fine della lotta di classe.\nEssa acquis\u00ec valore giuridico nel 1941, quando fu inserita tra i principi generali dell'ordinamento giuridico, con valore non precettivo ma interpretativo delle leggi vigenti.\nNel 1942 la Carta del Lavoro venne inserita come premessa e prefazione del codice civile appena modificato.\nOvviamente con la caduta del regime fascista la Carta perse ogni valore giuridico.\nI temi affrontati.\nIspirate dalla Carta del Carnaro e dalle esperienze pre-regime del sansepolcrismo e del sindacalismo rivoluzionario, le tematiche della Carta del Lavoro fanno riferimento alle problematiche tipiche dell'ordinamento fascista quali: l'elevazione del lavoro in tutte le sue manifestazioni, la trasformazione del sindacato a istituzione pubblica, la collaborazione tra le forze produttrici della nazione, la parit\u00e0 del ruolo tra lavoratore e datore di lavoro, l'intervento dello stato nei rapporti di lavoro e nelle attivit\u00e0 economiche, il miglioramento delle condizioni fisiche, economiche, culturali e spirituali dei lavoratori attraverso una legislazione sociale moderna.\nCommenti.\nSecondo il Casini, su Gerarchia del 1927, i punti fondamentali e pi\u00f9 innovativi della Carta del Lavoro erano tre. Innanzitutto il riconoscimento delle Corporazioni, della propriet\u00e0 privata e il contratto collettivo di lavoro reso obbligatorio.\nLa conquista delle ferie pagate e delle indennit\u00e0 in caso di morte o di licenziamento sono state definite come:\nAlcuni tra gli ex avversari del Fascismo si dichiararono \"conquistati\" dalla politica sociale varata dal governo Mussolini.\nL'ex deputato massimalista Romeo Campanini scrive una lettera (pubblicata da Il Popolo d'Italia) dove si dice \"pentito\": le politiche sociali fasciste lo hanno costretto \"ad un severo esame di coscienza\".\nLo stesso giornale, il 5 maggio, pubblica una lettera dell'ex redattore capo dell'Avanti! Pio Gardenghi: in essa si esprime l'approvazione per la \"Carta del Lavoro\" e si manifesta la volont\u00e0 di correggere i vecchi errori.\nI Cattolici Nazionali indirizzano a Mussolini un messaggio dove spiegano perch\u00e9 si sono separati dal Partito Popolare e assicurano: \"la nostra adesione al regime, pi\u00f9 che frutto dell'entusiasmo, \u00e8 dovuta a meditazione e convincimento\"."}
{"id": "2273246", "revid": "125769984", "url": "https://it.wikipedia.org/wiki?curid=2273246", "title": "Trade marketing", "text": "Il trade marketing \u00e8 l'applicazione delle tecniche di marketing indirizzate al distributore. Rappresenta quindi un approccio gestionale che si propone di contribuire all'efficacia dell'azione di marketing aziendale, attraverso il completo soddisfacimento delle esigenze dei propri clienti commerciali.\nQuesto significa che un'impresa produttrice pianificher\u00e0 le strategie e attivit\u00e0 di marketing avendo come obiettivo un mercato intermedio, quello costituito dai distributori.\nLe attivit\u00e0 di marketing vengono suddivise in due grandi macroaree:\nNell'ambito delle strategie aziendali gli investimenti di Trade Marketing stanno assumendo un ruolo ed una rilevanza economica crescenti tanto che, nel settore del Largo Consumo Confezionato (LCC), assorbono circa il 50% degli investimenti di Marketing delle imprese industriali (Fonte: CERMES - Universit\u00e0 Bocconi).\nPresso l'Universit\u00e0 degli Studi di Parma \u00e8 attiva dal 2004 la prima Laurea Magistrale italiana in \"Trade Marketing e Strategie Commerciali\"."}
{"id": "2273263", "revid": "175425", "url": "https://it.wikipedia.org/wiki?curid=2273263", "title": "Universitario de Deportes", "text": ""}
{"id": "2273267", "revid": "72396", "url": "https://it.wikipedia.org/wiki?curid=2273267", "title": "Virgilio Gozzoli", "text": "Biografia.\nPistoia, la citt\u00e0 in cui nacque, era un centro fortemente influenzato dall'ideologia anarchica, diede anche i natali ad anarchici assai noti quali Silvano Fedi e Leda Rafanelli fra gli altri.\nVirgilio Gozzoli durante il periodo in cui lavora come operaio meccanico e tipografo prende pure a scrivere ed a dipingere sia in versi che in vernacolo, militante di sinistra \u00e8 uno degli occupanti della fabbrica per cui lavora, a Pistoia \u00e8 fra i fondatori degli Arditi del Popolo.\nDai suoi lavori scritti si evidenzia l'elemento dissacratore che \u00e8 tipico del futurismo ed \u00e8 collocabile quindi nel movimento dei futuristi di sinistra, le sue tematiche si rifanno al \"gergo\", \"Rivoluzione in Tipografia\", \"parolibe-rismo\". Dirige i fogli/rivista \"Ficcanaso\" e \"Per un Mantellaccione\" nel 1911 , \"Marchesino\" nel 1915 mentre nel 1910 su \"La Rivolta\" presenta \"Il fuoco\" che ha netti elementi futuristi. Prende le parti di Renzo Novatore e di Leda Rafanelli nel 1920 nello scontro avuto con Camillo Berneri sul problema del futurismo partecipando alla discussione sull\"'Iconoclasta\" . Deve riparare in Francia in quanto antifascista e con Ugo Fedeli e Tintino Rasi (Auro d'Arcola) lavora per \"La Rivista Internazionale Anarchica\" a Parigi , \u00e8 condirettore di \"Il Momento\" sempre a Parigi nel seguito a Barcellona nel 1931 , in Francia Virgilia D'Andrea anarchica futurista e compagna di Armando Borghi dirige la rivista \"Veglia\" in cui son presenti lavori di Virgilio Gozzoli mentre a Parigi Virgilio Gozzoli nel 1925 con Alfonso Failla aveva fondato la rivista \"La Tempra\". Il dieci marzo del 1936 a Parigi Virgilio Gozzoli \u00e8 presente al funerale dell'anarchico Giovanni Sabbatini, con Camillo Berneri, Emilio Canzi, e Egidio Fossi. Fra le sue molte collaborazioni e direzioni di riviste ricordiamo Guerra di Classe di Barcellona durante la guerra di Spagna.\nCaduta la Repubblica Spagnola e apertosi il secondo conflitto mondiale , il movimento anarchico ebbe forti tensioni interne sulla tematica di appoggiare o meno gli alleati , ritenuti capitalisti avversi alla classe proletaria al pari dei nazionalsocialisti, Virgilio Gozzoli e Tintino Rasi ( Auro d'Arcola ), e Aldino Felicani che faceva parte della redazione della rivista anarchica \"Controcorrente\" decisero di scegliere il male da loro ritenuto minore e si impegnarono affinch\u00e9 gli anarchici condudessro una lotta contro i nazifascisti in collaborazione con gli alleati. In pratica Virgilio Gozzoli fra proprie le posizioni di Rudolf Rocker.."}
{"id": "2273269", "revid": "1543377", "url": "https://it.wikipedia.org/wiki?curid=2273269", "title": "Aureliano Brandolini", "text": "Biografia.\nDopo essersi diplomato presso il \"Liceo classico A. Manzoni\" di Lecco con don Giovanni Ticozzi (1945), si \u00e8 laureato in agraria presso l'Universit\u00e0 di Milano (1950) e specializzato in \"Plant breeding and microtechnique\" presso il \"Department of Botany and Agronomy\" dello Iowa state university negli Stati Uniti (1955).\nAllievo del botanico Luigi Fenaroli e del genetista Merle T. Jenkins, nel 1954-1955 ha ideato e coordinato, sotto la supervisione del suo maestro Luigi Fenaroli, la raccolta e la caratterizzazione agronomica di 562 accessioni (campioni di seme) delle variet\u00e0 tradizionali italiane di mais, conservati presso la \"Stazione di maiscoltura\" di Bergamo, del Consiglio per la ricerca e la sperimentazione in agricoltura (CRA) del Ministero delle politiche agricole alimentari e forestali. Nel 1959 \u00e8 divenuto \"libero docente\" di \"agronomia generale e coltivazioni erbacee\" presso l'universit\u00e0 di Bologna. Ha impiegato i risultati di tali studi per fissare selezioni della variet\u00e0 migliorata \"Sintetico Zanchi\" e le linee pure impiegate per creare i primi ibridi di mais affermatisi in Italia (1956-1970). Ha introdotto in Italia le metodologie di miglioramento genetico messe a punto dal suo maestro Merle T. Jenkins. In seguito ha assistito le imprese sementiere italiane e multinazionali nella produzione commerciale di tali ibridi. Ha fornito assistenza scientifica ai programmi di introduzione degli ibridi di mais in (Spagna, in Romania, in Ungheria, nella ex Iugoslavia) e in altri paesi dell'Europa meridionale. Ha coordinato il \"Programma nazionale per il miglioramento genetico della patata\" del Ministero delle politiche agricole alimentari e forestali (1994-1998).\nPer conto del \"Comitato internazionale per il germoplasma del mais\" dell\"'International Board for Plant Genetic Resources\" ha coordinato la raccolta di germoplasma delle colture agricole in America Latina (1975-1984), partecipando alla loro caratterizzazione e alla pubblicazione dei risultati di tali studi. Ha collaborato ai programmi di raccolta delle accessioni (campioni di semi) di variet\u00e0 tradizionali di mais nei paesi dell'Europa meridionale e in Ecuador, Bolivia e Argentina. Ha partecipato all'organizzazione delle banche del germoplasma di Bergamo del CRA del Ministero delle politiche agricole alimentari e forestali, di Pairumani (Cochabamba) della Fundaci\u00f3n Sim\u00f3n I. Pati\u00f1o (Bolivia), di Pergamino dell'INTA (Argentina), etc., che conservano e studiano la biodiversit\u00e0 agricola dei rispettivi paesi, oltre che alla elaborazione dei programmi di ricerca sulla biodiversit\u00e0 agricola di numerosi istituti di ricerca in America Latina, in Africa e in Cina.\nHa inoltre collaborato alla creazione del \"Centro fitogenetico\" e del \"Centro sementiero\" di Pairumani in Bolivia, che studiano la \"biodiversit\u00e0\" agricola e producono sementi di ibridi e di variet\u00e0 migliorate di mais, grano, fagiolo, fava, lupino e altre colture agricole. Per conto dell'\"Istituto agronomico per l'oltremare\" ha diretto numerosi progetti di cooperazione scientifica e tecnica con istituti di ricerca e istituzioni agricole in Italia e all'estero, creando centri di ricerca, laboratori e banche del germoplasma e contribuendo cos\u00ec alla formazione scientifica e al trasferimento di tecnologia a favore dei paesi in via di sviluppo.\nGli incarichi.\nNel 1952-1954 ha coordinato il programma di sperimentazione nazionale dei mais ibridi e nel 1955-1960 ha coordinato il programma di miglioramento genetico del mais e del sorgo presso la \"Stazione sperimentale di maiscoltura\" di Bergamo . Nel 1962-1965 ha coordinato la sperimentazione e la ricerca genetica sul mais, sorgo, soia e cotone delle imprese sementiere DeKalb, SPIM, ecc. Nel 1964-1971 ha diretto il \"Centro di ricerche orticole\" e il \"Centro Lombardo per l'incremento della Orto-floro-frutticoltura\" di Vertemate con Minoprio della Cassa di Risparmio delle Provincie Lombarde (1965- 1971). Nel 1972-1975 ha ricoperto il ruolo di \"esperto agricolo\" presso l'Organizzazione per l'Alimentazione e l'Agricoltura (FAO) di Roma. Nella sua carriera \u00e8 stato inoltre direttore del \"Centro di ricerca fitotecnica\" di Bergamo (1976-1983), occupandosi della costituzione e della produzione di sementi ibride di mais speciali in Europa e in America latina. e direttore generale dell'Istituto agronomico per l'oltremare del Ministero degli Affari Esteri a Firenze (1983-1993), del quale ha diretto la \"Rivista di agricoltura subtropicale e tropicale\" tra il 1983 e il 1993. Ha rivestito anche le cariche di membro del \"Board of trustees\" (Consiglio di amministrazione) dell\"'International potato center\" di Lima, in Per\u00f9 nel 1987-1993, e di membro del \"Comitato consultivo per la cooperazione internazionale\" del Ministero degli Affari Esteri nel 1987-1994.\nTra le cariche scientifiche rivestite \u00e8 stato presidente del comitato scientifico del \"Centro fitotecnico\" e della \"Granja modelo\" di Pairumani, in Bolivia (1970-1975), presidente del \"Comitato sud-europeo mediterraneo\" della sezione \"Mais e sorgo\" di \"Eucarpia\", e coordinatore del \"Comitato di studio del germoplasma europeo\" (1968-1973), membro del \"Comitato internazionale per il germoplasma del mais\" dell\"'International Board for Plant Genetic Resources\" (1975-1984), rappresentante della Divisione AGP della FAO nei Comitati scientifici dei Centri di ricerca agricola internazionali \"CYMMIT\" e \"ICRISAT\" (1973-1975). Ha coordinato il \"Programma interregionale per il miglioramento proteico del mais\" della FAO-CEBECO (1974-1976) e il \"Programma di miglioramento genetico del mais e del fagiolo\" in Bolivia, per conto dell'Istituto Italo-Latinoamericano (IILA) di Roma, (1975-1982). \u00c8 stato inoltre membro dell'Accademia di Agricoltura di Torino (dal 1991) e dell\"Academia nacional de agronomia y veterinaria\" di Buenos Aires in Argentina (dal 2006).\nInoltre \u00e8 stato consulente per i problemi del mais, del sorgo e del sesamo presso l'Amministrazione fiduciaria italiana della Somalia nel 1958-1960, membro del \"Comitato consultivo per la cooperazione internazionale\" del Ministero degli Affari Esteri (1987-1994), presidente della \"Fondazione studi cotonieri\" di Firenze, presidente della Sezione di Cooperazione allo Sviluppo Agricolo Internazionale della Federazione Italiana dei Dottori Agronomi e Forestali (1992) e consulente sulla valorizzazione del germoplasma delle variet\u00e0 tradizionali di grano duro per conto dell'\"Associazione Sementieri Mediterranei\" (As.Se.Me) di Roma.\nI campi di studio.\nHa realizzato numerose ricerche sul miglioramento genetico delle piante coltivate e sulla caratterizzazione e conservazione della biodiversit\u00e0 agricola. I suoi lavori scientifici hanno riguardato:\nGli studi sulla filogenesi delle variet\u00e0 tradizionali di mais.\nHa ricondotto il processo di addomesticamento del mais al progressivo miglioramento per mutazione e ricombinazione genica delle strutture e dei tessuti del seme e precisamente:\nIn collaborazione con Adolfo Pons e Giovanni C. Vandoni ha studiato le caratteristiche agronomiche, morfologiche e citologioche di popolazioni di mais dell'Ecuador, classificate in forma preliminare in 6 Sezioni, 18 Complessi razziali e 34 Razze.\nIn collaborazione con Gonzalo Avila L., A. Rodr\u00edguez, A.G. Brandolini e altri ricercatori ha studiato le caratteristiche agronomiche, morfologiche e citologiche delle popolazioni di mais boliviane, classificate in forma preliminare in 7 Complessi razziali, 28 Razze e 108 Agro-ecotipi,:\nHa ripreso e approfondito la storia del mais in Italia (2005-2006), gi\u00e0 delineata da Luigi Messedaglia (1924), come premessa allo studio delle variet\u00e0 tradizionali italiane. Ha pertanto ricostruito le relazioni filogenetiche tra le variet\u00e0 Americane originarie e quelle tradizionali coltivate in Italia, identificando le rotte di migrazione.\nHa approfondito l'origine e la filogenesi del mais in Italia e le caratteristiche delle variet\u00e0 tradizionali, in linea con le indagini pionieristiche di Matthieu Bonafous (1836-1841), di Edward L. Sturtevant (1899), di F. Zago (1901), di Piero Venino (1914), di Tito Vezio Zapparoli (1922-1943), di A. Succi (1931), di Cirillo Maliani (1950) e di L. Gosi (1952), cui si sono aggiunte pi\u00f9 recentemente gli studi di Francesco Bonciarelli (1961), di Giuseppe Mariani (1968), di Ercole Ottaviano e Alessandro Camussi (1968-1970), di Marco Bertolini (2001-2003) e di Mario Motto (1972-2008).\nHa studiato e descritto in molte pubblicazioni, insieme a numerosi collaboratori, i caratteri agronomici, morfologici e citologici delle 562 accessioni di mais raccolte nel 1954-1955. Ha classificato i mais italiani in,:"}
{"id": "2273272", "revid": "118052592", "url": "https://it.wikipedia.org/wiki?curid=2273272", "title": "La Tourne", "text": "La Tourne \u00e8 un passo posto nel Massiccio del Giura in Svizzera, scollina a un'altitudine di 1\u00a0170 metri, nel Canton Neuch\u00e2tel e collega le localit\u00e0 di Corcelles e Montmollin a est con Les Ponts-de-Martel a ovest."}
{"id": "2273274", "revid": "1305772", "url": "https://it.wikipedia.org/wiki?curid=2273274", "title": "Daniele (disambigua)", "text": ""}
{"id": "2273275", "revid": "729019", "url": "https://it.wikipedia.org/wiki?curid=2273275", "title": "Antoine Nompar de Caumont", "text": "Biografia.\nI primi anni a corte.\nFiglio di Gabriel, Conte di Lauzun, e di Charlotte sua moglie, proveniente dalla casata dei De La Force. Venne allevato con i figli di un parente, il maresciallo de Gramont. Uno di questi, Armand de Gramont, divenne amante di Enrichetta Anna Stuart, duchessa di Orl\u00e9ans, mentre un'altra figlia, Catherine Charlotte, poi principessa di Monaco per matrimonio con Luigi Grimaldi, fu l'oggetto del desiderio di Lauzun.\nLauzun entr\u00f2 nell'esercito e prest\u00f2 servizio sotto Henri de La Tour d'Auvergne, visconte di Turenne, divenendo suo uomo di fiducia e succedendo al padre nel 1655 come comandante dei \"cent gentilshommes de la maison de roi\". Puyguilhem (o P\u00e9guilin) ascese rapidamente nei favori di Luigi XIV di Francia, divenendo colonnello del reggimento dei dragoni reali e venendo nominato Maresciallo di Campo. Luigi XIV apprezzava il suo modo spigliato di condurre le cose, ma con lui era talvolta violento e geloso soprattutto da quando Lauzun imped\u00ec un incontro tra Luigi XIV e la principessa di Monaco, cos\u00ec come era palese la sua ostilit\u00e0 nei confronti di Louise de la Valli\u00e8re. Chiese pertanto a Fran\u00e7oise-Ath\u00e9na\u00efs di Montespan, altra amante del re, di assicurargli il posto di gran maestro dell'artiglieria ma, al rifiuto di Luigi XIV egli si adir\u00f2 moltissimo voltandogli le spalle e spezzandosi la spada, asserendo di non voler pi\u00f9 combattere per un monarca come Luigi XIV. Dopo un breve soggiorno alla Bastiglia, Lauzun fece ritorno alla corte di Versailles.\nNel frattempo Francia e Spagna si stavano preparando all'invasione dell'Inghilterra e Lauzun era intenzionato a prendervi parte. Egli chiese ed ottenne il comando sotto il maresciallo de Vaux ma nel novembre 1679 l'invasione venne rimandata per via di complicazioni e del tardo arrivo degli spagnoli.\nLa prima prigionia.\nNel frattempo, Anna Maria Luisa, Duchessa di Montpensier (\"La Grande Mademoiselle\") si era invaghita di Lauzun e i due avevano pensato di sposarsi il 21 dicembre 1670. Luigi XIV imped\u00ec il matrimonio e, grazie alla complicit\u00e0 di Madame de Montespan (che non aveva mai dimenticato la furia e l'oltraggio che Lauzun le aveva causato dopo che ella aveva fallito la sua consegna nel tentativo di nominarlo gran maestro d'artiglieria), e di Fran\u00e7ois-Michel le Tellier, marchese di Louvois, lo assicur\u00f2 nuovamente agli arresti nel 1671, facendolo condurre dapprima alla Bastiglia e poi a Pinerolo, dove gli venne apposta la massima sicurezza. Ad ogni modo egli ottenne occasionalmente di poter incontrare altri prigionieri, come Nicolas Fouquet o Eustache Dauger.\nNei suoi rapporti ai superiori a Parigi, il governatore della prigione, B\u00e9nigne Dauvergne de Saint-Mars, raccontava di come Lauzun desse segni di evidente pazzia gi\u00e0 a quel tempo: la sua cella era un costante disordine ed era solito lasciarsi crescere la barba a tal punto da farlo sembrare un selvaggio. Tent\u00f2 di fuggire scavando un tunnel ma venne scoperto.\nEra ormai chiaro che la libert\u00e0 di Lauzun dipendeva dalla sua rinuncia al principato di Dombes, alla contea di Eu e al ducato di Aumale in favore del piccolo Luigi Augusto di Borbone, duca del Maine, figlio maggiore di Luigi XIV e di Madame de Montespan. Lauzun, dopo dieci anni di prigione, si rifiut\u00f2 di siglare il documento, ma dopo un breve soggiorno di prigionia a Chalon-sur-Sa\u00f4ne cambi\u00f2 la propria opinione. Quand'anche venne lasciato libero, Luigi XIV lo fece controllare per impedire il suo matrimonio con Madame de Montpensier, che forse per\u00f2 avvenne segretamente.\nAl servizio dell'Inghilterra.\nSposato o no, Lauzun inizi\u00f2 a corteggiare apertamente la figlia di Nicolas Fouquet che aveva visto a Pinerolo. Venne reintrodotto a corte con l'intento di sposare la Fouquet, la quale ad ogni modo spos\u00f2 il marchese d'Uz\u00e8s nel 1683.\nNel 1685 Lauzun si rec\u00f2 in Inghilterra a cercare fortuna presso Giacomo II d'Inghilterra, servendo sotto il comando del duca di York nelle Fiandre. Riusc\u00ec rapidamente ad ottenere un grande successo anche presso la corte inglese. Nel 1688 fu nuovamente in Inghilterra organizzando l'esilio della regina Maria Beatrice d'Este e del principe infante, accompagnandoli a Calais e poi a Vincennes su precise istruzioni di Luigi XIV.\nNell'autunno del 1689 ottenne il comando della spedizione a Brest al servizio dell'Inghilterra, salpando con l'anno venturo. Lauzun si comport\u00f2 onestamente al servizio di Giacomo II in Irlanda, ma non aveva esperienza sul campo e segu\u00ec ciecamente Richard Talbot, conte di Tyrconnel. Dopo la Battaglia di le Boyne la loro flotta attacc\u00f2 Limerick. Nel settembre di quell'anno Lauzun torn\u00f2 in Francia, a Versailles, ma solo per scoprire che ormai non aveva alcuna possibilit\u00e0 di fare ritorno entro i favori di Luigi XIV dopo il pregevole servizio armato prestato all'Inghilterra.\nGli ultimi anni.\nMademoiselle de Montpensier mor\u00ec nel 1693 e due anni dopo Lauzun spos\u00f2 Genevieve de Durfort, figlia di Guy Aldonce II de Durfort, maresciallo duca di Lorges. Alla sua morte, il ducato pass\u00f2 al marito di sua nipote, Charles Armand de Gontaut."}
{"id": "2273276", "revid": "287204", "url": "https://it.wikipedia.org/wiki?curid=2273276", "title": "Stoss (passo)", "text": "Lo Stoss \u00e8 un passo posto tra i cantoni di San Gallo e Appenzello Esterno, scollina a un'altitudine di 942 metri.\nIl 17 giugno del 1405 vi si svolse una battaglia (Battaglia dello Stoss) tra 400 soldati di Appenzello e 1200 soldati di Federico IV d'Asburgo. La vittoria dei primi apr\u00ec la porta all'indipendenza del Cantone di Appenzello."}
{"id": "2273280", "revid": "228587", "url": "https://it.wikipedia.org/wiki?curid=2273280", "title": "Casalini Libri", "text": "Casalini Libri \u00e8 un'azienda italiana di servizi bibliografici e casa editrice. Si occupa di informazione bibliografica, distribuzione di libri e riviste in formato cartaceo e digitale e di servizi per le biblioteche.\nTramite la piattaforma full text Torrossa distribuisce titoli in formato digitale a privati ed enti.\nStoria.\nFondata nel 1958 da Mario Casalini (Firenze, 1926 - Fiesole, 1998), l'azienda ha iniziato la sua attivit\u00e0 come distributore, per venire incontro alla richiesta di pubblicazioni italiane da parte delle biblioteche statunitensi. Dal 1967 Casalini Libri ha iniziato un servizio di catalogazione delle pubblicazioni accademiche edite in Italia e, successivamente, nell'Europa delle lingue romanze, dando vita nel 1984 a un database, che con gli anni raggiunge circa 1,7 milioni di titoli.\nAlle attivit\u00e0 principali si sono aggiunti negli anni servizi come quello di informazione bibliografica, attraverso il quale le biblioteche ricevono informazioni riguardanti i nuovi titoli usciti nei paesi di interesse; il servizio di Approval Plan, che fornisce una lista automatica di pubblicazioni conformi a un profilo concordato; e il servizio di Shelf Ready, con il quale il libro acquistato viene corredato degli elementi accessori quali etichette, sistemi antitaccheggio e timbri.\nEditoria digitale.\nNel 2001 Casalini Libri inaugura Casalini Libri Digital Division, un progetto per lo sviluppo dell'editoria digitale in Italia e, successivamente, in Spagna. Dal 2011 i titoli di casalini Digital Division sono confluiti in Torrossa, una piattaforma attraverso la quale le biblioteche possono acquistare collezioni di ebook ed ejournal in maniera permanente o temporanea. Gli stessi titoli sono disponibili per l'acquisto da parte di privati su un sito gemello. Alla piattaforma aderiscono con i loro contenuti circa 180 editori, in prevalenza italiani e spagnoli.\nAttivit\u00e0 editoriale.\nCasalini Libri, oltre all'esportazione di libri, periodici e dati bibliografici europei, svolge anche attivit\u00e0 editoriale in proprio, realizzando bibliografie e testi di argomento biblioteconomico.."}
{"id": "2273282", "revid": "1442080", "url": "https://it.wikipedia.org/wiki?curid=2273282", "title": "Guido Daniele", "text": "Biografia.\nHa frequentato il liceo artistico di Brera (Milano), e poi il corso di scultura all'Accademia di Belle Arti di Brera. \nDal 1972 al 1986, come illustratore iperrealista, si afferma nel campo dell'editoria e della pubblicit\u00e0. Tra gli anni ottanta e novanta realizza diverse scenografie di grandi dimensioni per la televisione (tra cui i fondali del Festival di Sanremo 1997) e la pubblicit\u00e0. Negli anni novanta inizia ad interessarsi al body paiting, affiancandolo alle precedenti produzioni fotografiche e pittoriche, e dai primi anni 2000 sperimenta, con buon successo, una tecnica che prevede il dipingere forme di animali solo le mani. Quest'ultimo tipo di opere vengono definite \"Manimali\" e sono state impiegate, oltre che in ambito pubblicitario, anche in campagne ecologiste \nNella sua carriera, sia come pittore che come body-painter, ha firmato numerose campagne pubblicitarie, sia nazionali che internazionali, per marchi come Algida, Jaguar, Fiat, Nintendo, Panasonic, AT&amp;T, Pompea, Piazza Italia, M\u00fcller, Rizzoli, ed altri. I suoi modelli dipinti sono state impiegati in diverse copertine di riviste, tra cui Amica (che nel 1990 us\u00f2 una modella, fotograta da Paola Mattioli e dipinta in modo da sembrare una statua, per presentare i nuovi gioielli di Pomellato), Max del dicembre 2001 (con in copertina dipinta l'attrice Jane Alexander, fotografata da Giovanni Cozzi) e TV Sorrisi e Canzoni (raffigurante Cristina Chiabotto dipinta da iena). Body-paint simili alle \"Manimali\", ma a tema vegetale e dal titolo \"A Magic Forest\", realizzate in collaborazione con la figlia Ginevra, sono state utilizzate come copertina da Vogue Gioiello. Sua e del fotografo Paolo Cecchi anche la copertina dell'album Le stelle non tremano della cantante Dolcenera.\nLe sue opere sono state esposte in numerose mostre, sia collettive che personali. Fa parte del comitato scientifico della \"Camera di Commercio Italo-Cubana\""}
{"id": "2273283", "revid": "767487", "url": "https://it.wikipedia.org/wiki?curid=2273283", "title": "Kaurava", "text": "Kaurava (sanscrito: \u0915\u094c\u0930\u0935) \u00e8 un termine patronimico il cui significato \u00e8 \"discendente di Kuru\", leggendario re e progenitore di buona parte dei personaggi del famoso poema epico indiano del Mah\u0101bh\u0101rata.\nNel poema, il termine lo si trova usato con due accezioni; una, pi\u00f9 ampia, identifica tutti i discendenti di Kuru e quindi comprende anche i Pandava, figli di Pandu; l'altra, meno ampia, identifica solo la linea di discendenza maggiore e si restringe quindi ai soli figli del re Dhritarashtra, fratello maggiore di Pandu, escludendo i cugini Pandava.\nI figli del re Dhritarashtra e della regina G\u0101ndh\u0101r\u012b sono conosciuti anche con il patronimico Dh\u0101rtar\u0101\u1e63\u1e6dra."}
{"id": "2273287", "revid": "767487", "url": "https://it.wikipedia.org/wiki?curid=2273287", "title": "San Dionisio (Iloilo)", "text": "San Dionisio \u00e8 una municipalit\u00e0 di Quarta classe delle Filippine, situata nella Provincia di Iloilo, nella Regione del Visayas Occidentale.\nSan Dionisio \u00e8 formata da 29 baranggay:"}
{"id": "2273288", "revid": "857138", "url": "https://it.wikipedia.org/wiki?curid=2273288", "title": "San Enrique", "text": "Il termine San Enrique, traduzione spagnola di Sant'Enrico, pu\u00f2 riferirsi a:"}
{"id": "2273291", "revid": "3358", "url": "https://it.wikipedia.org/wiki?curid=2273291", "title": "Sicurezza sistemi informatici", "text": ""}
{"id": "2273292", "revid": "767487", "url": "https://it.wikipedia.org/wiki?curid=2273292", "title": "San Enrique (Iloilo)", "text": "San Enrique \u00e8 una municipalit\u00e0 di Quarta classe delle Filippine, situata nella Provincia di Iloilo, nella Regione del Visayas Occidentale.\nSan Enrique \u00e8 formata da 28 baranggay:"}
{"id": "2273297", "revid": "767487", "url": "https://it.wikipedia.org/wiki?curid=2273297", "title": "San Joaquin (Iloilo)", "text": "San Joaquin \u00e8 una municipalit\u00e0 di Seconda classe delle Filippine, situata nella Provincia di Iloilo, nella Regione del Visayas Occidentale.\nSan Joaquin \u00e8 formata da 85 baranggay:"}
{"id": "2273298", "revid": "22644777", "url": "https://it.wikipedia.org/wiki?curid=2273298", "title": "The Royal Ballet", "text": ""}
{"id": "2273299", "revid": "599013", "url": "https://it.wikipedia.org/wiki?curid=2273299", "title": "Volkan Ayd\u0131n", "text": ""}
{"id": "2273300", "revid": "253269", "url": "https://it.wikipedia.org/wiki?curid=2273300", "title": "Matthew Settle", "text": "Biografia.\nSettle \u00e8 nato ad Hickory, nella Carolina del Nord, da Joan Settle e suo marito, Dr. Robert Settle, che \u00e8 un reverendo battista. Minore di sei figli, due sorelle e tre fratelli, Matthew si trasfer\u00ec all'et\u00e0 di 18 anni a New York per intraprendere la carriera di attore. Studi\u00f2 in una scuola di recitazione di New York, in cui ricevette l'apprezzamento da parte di grandi registi come Martin Scorsese, Robert De Niro, Harvey Keitel e Christopher Walken. La sua carriera \u00e8 fatta da piccoli ruoli in telefilm, soap opere e film, fino a Gossip Girl, in cui gli venne affidato il ruolo di Rufus Humphrey, padre di Dan Humphrey e Jenny Humphrey.\nVita privata.\nHa sposato nel 2006 l'attrice/modella Naama Nativ, dalla quale ha avuto una figlia, Aven Angelica, nel 2009."}
{"id": "2273301", "revid": "343906", "url": "https://it.wikipedia.org/wiki?curid=2273301", "title": "Moratoria sulla pena di morte", "text": ""}
{"id": "2273303", "revid": "767487", "url": "https://it.wikipedia.org/wiki?curid=2273303", "title": "San Miguel (Iloilo)", "text": "San Miguel \u00e8 una municipalit\u00e0 di Quinta classe delle Filippine, situata nella Provincia di Iloilo, nella Regione del Visayas Occidentale.\nSan Miguel \u00e8 formata da 24 baranggay:"}
{"id": "2273304", "revid": "599013", "url": "https://it.wikipedia.org/wiki?curid=2273304", "title": "Murat Evliyao\u011flu", "text": ""}
{"id": "2273305", "revid": "287204", "url": "https://it.wikipedia.org/wiki?curid=2273305", "title": "Murat Evliyaoglu", "text": ""}
{"id": "2273307", "revid": "599013", "url": "https://it.wikipedia.org/wiki?curid=2273307", "title": "Serdar Apayd\u0131n", "text": ""}
{"id": "2273308", "revid": "767487", "url": "https://it.wikipedia.org/wiki?curid=2273308", "title": "San Rafael (Iloilo)", "text": "San Rafael \u00e8 una municipalit\u00e0 di Quinta classe delle Filippine, situata nella Provincia di Iloilo, nella Regione del Visayas Occidentale.\nSan Rafael \u00e8 formata da 9 baranggay:"}
{"id": "2273312", "revid": "33689", "url": "https://it.wikipedia.org/wiki?curid=2273312", "title": "Fred Fish", "text": "\u00c8 stato un animatore costante della comunit\u00e0 Amiga.\nBiografia.\nI \"dischetti di Fish\" (\"Fish Disk\", termine coniato da Perry Kivolowitz a un incontro del Jersey Amiga User Group) divennero in breve una sorta di servizio postale parallelo. Fish spediva i suoi dischetti alle varie comunit\u00e0 sparse in ogni parte del mondo, in modo che queste durante i loro incontri provvedessero alla duplicazione e alla distribuzione ai loro utenti. La serie dei \"dischetti di Fish\" \u00e8 stata attiva dal 1986 al 1994.\nI \"dischetti di Fish\" venivano distribuiti a negozi di informatica e comunit\u00e0 di appassionati del Commodore Amiga. Ogni mese Fish raccoglieva il meglio delle applicazioni e del codice sorgente che gli veniva sottoposto e pubblicava un dischetto. Poich\u00e9 all'epoca Internet era ancora poco diffusa (si limitava a un utilizzo universitario e militare), di fatto questa era l'unica modalit\u00e0 per gli appassionati di scambiarsi lavori e idee.\nHa inoltre avviato il progetto \"GeekGadgets\", un ambiente standard GNU per AmigaOS e BeOS.\nFish ha lavorato negli anni novanta per la Cygnus Solutions prima di passare alla Be Inc. nel 1998.\nFred Fish \u00e8 morto nella sua casa in Idaho venerd\u00ec 20 aprile 2007, all'et\u00e0 di 54 anni, per un attacco cardiaco."}
{"id": "2273317", "revid": "599013", "url": "https://it.wikipedia.org/wiki?curid=2273317", "title": "Levent Topsakal", "text": ""}
{"id": "2273318", "revid": "298055", "url": "https://it.wikipedia.org/wiki?curid=2273318", "title": "Dhritarashtra", "text": "Dhritarashtra (sanscrito: \u0927\u0943\u0924\u0930\u093e\u0937\u094d\u091f\u094d\u0930, \"dhritar\u0101shtra\") \u00e8 un personaggio descritto nel poema epico indiano del Mah\u0101bh\u0101rata; \u00e8 il padre dei Kaurava, figlio della prima moglie di Vichitravirya, Ambika, rimasta vedova, e del saggio Vy\u0101sa; nacque cieco e per questo dovette rinunciare al trono.\nStoria.\nQuando Vichitravirya mor\u00ec, il re Shantanu e la regina Sathyavati rimasero senza eredi. Il re, quindi, esort\u00f2 il saggio Vyasa affinch\u00e9 fecondasse le due vedove di suo figlio Vicitravirya: Ambika e Ambalika. Vyasa acconsent\u00ec, ma dato il suo aspetto poco gradevole, Ambika, nel momento del concepimento, chiuse gli occhi per non vederlo. Per tale motivo, Vyasa predisse che suo figlio sarebbe nato cieco, sia fisicamente che spiritualmente. Cos\u00ec accadde e Dhritarashtra nacque cieco.\nA causa di questa sua cecit\u00e0, nonostante fosse il figlio maggiore, dovette cedere il trono a suo fratello minore Pandu, il figlio avuto da Vyasa con l'altra vedova di Vicitravirya, Ambalika.\nDhritarashtra, con sua moglie G\u0101ndh\u0101r\u012b, ebbe cento figli, non ciechi, che vengono indicati con il patronimico di \"Kaurava\" o \"Dh\u0101rtar\u0101\u1e63\u1e6dra\"."}
{"id": "2273323", "revid": "9316", "url": "https://it.wikipedia.org/wiki?curid=2273323", "title": "Trattato di Kimberley", "text": ""}
{"id": "2273324", "revid": "9316", "url": "https://it.wikipedia.org/wiki?curid=2273324", "title": "Accordo di Kimberley", "text": ""}
{"id": "2273325", "revid": "767487", "url": "https://it.wikipedia.org/wiki?curid=2273325", "title": "Santa Barbara (Iloilo)", "text": "Santa Barbara \u00e8 una municipalit\u00e0 di Terza classe delle Filippine, situata nella Provincia di Iloilo, nella Regione del Visayas Occidentale.\nSanta Barbara \u00e8 formata da 60 baranggay:"}
{"id": "2273326", "revid": "9316", "url": "https://it.wikipedia.org/wiki?curid=2273326", "title": "KPCS", "text": ""}
{"id": "2273330", "revid": "298229", "url": "https://it.wikipedia.org/wiki?curid=2273330", "title": "Chiesa unita del Canada", "text": "La Chiesa unita del Canada (in inglese United Church of Canada, UCC) \u00e8 la principale Chiesa protestante del Canada, seconda solo alla Chiesa cattolica.\nOrigini.\nNel 1925 in Canada la Chiesa metodista, la Chiesa congregazionalista e due terzi della Chiesa presbiteriana, si unirono creando la Chiesa unita del Canada con un atto del Parlamento. Dal 1925 in poi altri gruppi protestanti minori, anche singole comunit\u00e0, entrarono in comunione con la Chiesa unita del Canada."}
{"id": "2273332", "revid": "767487", "url": "https://it.wikipedia.org/wiki?curid=2273332", "title": "Sara (Iloilo)", "text": "Sara \u00e8 una municipalit\u00e0 di Terza classe delle Filippine, situata nella Provincia di Iloilo, nella Regione del Visayas Occidentale.\nSara \u00e8 formata da 42 baranggay:"}
{"id": "2273336", "revid": "767487", "url": "https://it.wikipedia.org/wiki?curid=2273336", "title": "Tigbauan", "text": "Tigbauan \u00e8 una municipalit\u00e0 di Seconda classe delle Filippine, situata nella Provincia di Iloilo, nella Regione del Visayas Occidentale.\nTigbauan \u00e8 formata da 52 baranggay:"}
{"id": "2273338", "revid": "767487", "url": "https://it.wikipedia.org/wiki?curid=2273338", "title": "Esperimento Saskatoon", "text": "Saskatoon era un esperimento per misurare la anisotropie della radiazione cosmica di fondo ad una scala angolare \"l\" compresa tra i 60 e i 360. Fu chiamato cos\u00ec dalla citt\u00e0 Saskatoon, nel Canada, dove fu installato. Fu operativo tra il 1993 e il 1995."}
{"id": "2273339", "revid": "3115", "url": "https://it.wikipedia.org/wiki?curid=2273339", "title": "Bivacco La Lli\u00e9e", "text": "Il bivacco La Lli\u00e9e \u00e8 un bivacco di propriet\u00e0 del comune di Oyace che sorge a 2422\u00a0m s.l.m. nella \"Combe de Vergignolette\" (in francese) o \"Comba de Verdzignoletta\" (in patois), una valle laterale della media Valpelline.\nStoria.\nIl bivacco fu costruito nel 1997 dal comune di Oyace, che ne ha la propriet\u00e0.\nIl toponimo \u00e8 una probabile contrazione del termine francese \"Glavini\u00e8re\", voce che indica una lunga distesa di pietrame minuto.\nCaratteristiche e informazioni.\nSorge su un pianoro alla base della becca Conge, in comune di Oyace. \u00c8 una costruzione in muratura e legname, con tetto in lamiera. Dispone di 18 posti letto; ha inoltre una cucina fissa con dotazione di fornello a gas e pentolame. \u00c8 possibile trovare acqua in prossimit\u00e0 della struttura.\nAccessi.\nIl bivacco \u00e8 raggiungibile in circa 4 ore partendo dalla frazione \"Moncorv\u00e9\" di Valpelline. Dal parcheggio, si prosegue lungo la strada per alcune centinaia di metri fino all'inizio del sentiero che conduce al bivacco. Si attraversano nell'ordine: Vergignolette, Alpe Cortelette, Alpe Gran Vergignole ed Alpe Arpeyssaou; da qui, aggirando la base della becca Conge, si sale al pianoro su cui sorge il bivacco. L'itinerario di salita \u00e8 di tipo escursionistico, con difficolt\u00e0 valutata in E."}
{"id": "2273343", "revid": "339392", "url": "https://it.wikipedia.org/wiki?curid=2273343", "title": "Interdizione perpetua dai pubblici uffici", "text": ""}
{"id": "2273344", "revid": "281666", "url": "https://it.wikipedia.org/wiki?curid=2273344", "title": "Attivit\u00e0 pozzolanica", "text": ""}
{"id": "2273350", "revid": "171091", "url": "https://it.wikipedia.org/wiki?curid=2273350", "title": "Bivacco T\u00eate des Ro\u00e9ses", "text": "Il bivacco T\u00eate des Ro\u00e9ses (chiamato anche \"bivacco Accademici Valdostani\") \u00e8 un bivacco costruito a 3.160 m s.l.m. sul versante ovest-sudovest dell'omonima vetta. \u00c8 situato nell'alta Valpelline, in Valle d'Aosta. Il toponimo \u00e8 in patois valdostano e pu\u00f2 essere tradotto come \"testa dei ghiacciai\".\nStoria.\nIl bivacco \u00e8 stato inaugurato nel 1925 e poi sostituito nel 1994 con una costruzione pi\u00f9 grande e confortevole. \u00c8 dedicato agli accademici valdostani.\nCaratteristiche e informazioni.\nIl bivacco \u00e8 di propriet\u00e0 del Club Alpino Italiano, sezione di Torino, e dispone di 12 posti letto. \u00c8 sempre aperto e non \u00e8 custodito.\nAccesso.\nIl bivacco \u00e8 raggiungibile dalla diga di Place-Moulin in circa 5 h e mezza; se la prima parte del percorso \u00e8 molto facile e di livello escursionistico, l'ultima comporta il superamento di alcune fasce rocciose con passaggi di I e II grado.\nAscensioni.\nLa T\u00eate des Ro\u00e9ses si trova a ridosso del ghiacciaio des Grandes Murailles ed il bivacco costituisce quindi un utile punto di accesso alle vette che si affacciano su di esso quali la catena delle Grandes Murailles e la Dent d'H\u00e9rens."}
{"id": "2273352", "revid": "122435556", "url": "https://it.wikipedia.org/wiki?curid=2273352", "title": "Illusione anatra-coniglio", "text": "L'illusione anatra-coniglio (in inglese: \"duck-rabbit illusion\") \u00e8 una rappresentazione figurativa proposta nel 1892 dallo psicologo statunitense Joseph Jastrow, per illustrare una forma di illusione ottica. La figura \u00e8 composta da un'unica immagine che, alternativamente, pu\u00f2 essere interpretata percettivamente come la testa di un'anatra (che guarda verso sinistra) oppure di un coniglio (che guarda verso destra).\nQuesta illusione ottica \u00e8 stata oggetto di commento da parte del filosofo, logico ed epistemologo Ludwig Wittgenstein, nelle sue \"Philosophische Untersuchungen\", da parte dello storico dell'arte Ernst Gombrich, nonch\u00e9 dall'epistemologo T. Kuhn il quale, ne \"La struttura delle rivoluzioni scientifiche\", parla di \"riorientamento gestaltico\" a proposito del passaggio da un \"paradigma\" scientifico ad un altro.\nL'illustrazione \u00e8 divenuta poi celebre in particolare grazie alla serie televisiva Alla fine arriva mamma. Durante un episodio i personaggi usano l'illusione ottica per spiegare come la prima impressione possa cambiare in poco tempo. A ci\u00f2 segue un'agguerrita discussione su quale dei due animali sia superiore."}
{"id": "2273353", "revid": "767487", "url": "https://it.wikipedia.org/wiki?curid=2273353", "title": "Tubungan", "text": "Tubungan \u00e8 una municipalit\u00e0 di Quarta classe delle Filippine, situata nella Provincia di Iloilo, nella Regione del Visayas Occidentale.\nTubungan \u00e8 formata da 48 baranggay:"}
{"id": "2273358", "revid": "262457", "url": "https://it.wikipedia.org/wiki?curid=2273358", "title": "Yu\u00e8zh\u012b", "text": ""}
{"id": "2273359", "revid": "775372", "url": "https://it.wikipedia.org/wiki?curid=2273359", "title": "Monastero di Pantokratoros", "text": "Il monastero di Pantokratoros () \u00e8 uno dei venti monasteri ortodossi della repubblica del Monte Athos, in Grecia. Retto da una regola idorritmica fino al 1990, attualmente cenobitico vi vivono una sessantina di monaci.\nSituato al centro della penisola, occupa il settimo rango nella gerarchia dei monasteri della \"Santa Montagna\".\n\u00c8 dedicato alla Trasfigurazione di Ges\u00f9, festeggiata il 6 agosto.\nNel 1990, contava 66 monaci.\nStoria.\nIl monastero venne fondato nel 1363, da due fratelli, Alessandro e Giovanni con l'aiuto dell'imperatore Giovanni V Paleologo. I due fratelli prima di dedicarsi a vita monastica furono comandanti militari al servizio di Bisanzio. Venne chiamato Pandokratoros in ricordo del mausoleo e monastero fatto costruire a Costantinopoli da Giovanni II Comneno che portava lo stesso nome.\nPatrimonio artistico.\nIl monastero \u00e8 di piccole dimensioni come il \"katholik\u00f2n\". Gli affreschi della chiesa sono del XIX secolo. La biblioteca possiede 234 manoscritti e ca. 3400 libri. Tra i manoscritti si annovera il testo greco in scrittura onciale Codex 051."}
{"id": "2273361", "revid": "110157", "url": "https://it.wikipedia.org/wiki?curid=2273361", "title": "Coppa del Mondo di cricket 2003", "text": "La Coppa del Mondo di cricket 2003 fu l'ottava edizione del torneo mondiale di cricket. Fu disputata dal 9 febbraio al 23 marzo 2003 e fu organizzata dal Sudafrica, ma alcune partite si svolsero anche in Kenya e Zimbabwe. Al torneo presero parte per la prima volta nella storia 14 squadre.\nCronaca del torneo.\nNel Gruppo A si pot\u00e9 assistere allo strapotere della grande favorita, la squadra australiana campione del mondo in carica. Gli aussies vinsero tutte le sei partite del girone; in particolare la schiacciante vittoria contro la fortissima India (che chiuder\u00e0 seconda nel girone) mise in chiaro che gli australiani erano li per vincere. Nel girone chiuse al terzo posto lo Zimbabwe, ottenendo una qualificazione insperata a discapito dell'Inghilterra (fuori al primo turno per mano degli africani, esattamente come quattro anni prima) e soprattutto il Pakistan, finalista della precedente edizione.\nIl Gruppo B fu caratterizzato dalla fortunata e fortunosa avventura della \"cenerentola\" Kenya che grazie ad una serie di risultati sorprendenti e coincidenze favorevoli arriv\u00f2 oltre ogni previsione nel torneo. La squadra africana dopo aver perso nettamente il match di debutto contro il fortissimo Sudafrica vinse una partita con il poco quotato Canada. Nell'incontro successivo la compagine keniana era preparata ad una netta sconfitta dovendo affrontare la fortissima Nuova Zelanda, tuttavia il rifiuto dei neozelandesi di giocare per motivi di sicurezza consent\u00ec alla squadra africana di essere dichiarata vincitrice. Nelle partite successive il Kenya stupisce il mondo del cricket sconfiggendo la selezione Singalese e quella del Bangladesh (entrambe nazionali che godono del Test status e sulla carta molto pi\u00f9 forti degli africani) venendo poi sconfitti dalla selezione delle Indie Occidentali. Il girone sar\u00e0 vinto dallo Sri Lanka, Kenya secondo e Nuova Zelanda al terzo posto. A sorpresa eliminato il Sudafrica che nonostante abbia vinto contro il Kenya (al contrario delle squadre qualificate) ha perso malamente contro le Indie Occidentali e la Nuova Zelanda ed ha ottenuto un rarissimo pareggio contro lo Sri Lanka nell'ultima partita, condannandosi all'eliminazione.\nNel \"Super Six\" gli australiani continuarono a impartire lezioni di gioco agli avversari, sconfiggendo senza esitazione ogni avversario. Anche l'India vinse tre partite su tre ma a fare notizia furono soprattutto I keniani che continuano la loro favola, al debutto persero contro l'India, poi vinsero a sorpresa contro lo Zimbabwe e persero contro gli australiani, nonostante le due sconfitte in tre partite riuscirono comunque a qualificarsi per la semifinale grazie al fatto di avere un grande numero di PCF dovuto alle vittorie del primo turno. Nella semifinale affrontarono nuovamente l'India venendo nettamente sconfitti. Quarta semifinalista la selezione singalese grazie alla vittoria sullo Zimbabwe.\nIn semifinale l'Australia pieg\u00f2 senza troppi problemi lo Sri Lanka in una partita condizionata dalla pioggia, mentre la favola del Kenya giunse al termine contro a superiorit\u00e0 indiana. Nonostante la sconfitta la squadra africana ottenne applausi dal mondo del cricket e si inizi\u00f2 a paventare la possibilit\u00e0 di introdurla al Test cricket, tuttavia questa ipotesi non ebbe luogo perch\u00e9 negli anni seguenti il Kenya non si dimostr\u00f2 pi\u00f9 all'altezza delle selezioni maggiori.\nLa vittoria finale and\u00f2 per la seconda edizione consecutiva, come prevedibile, alla selezione dell'Australia, che in finale sconfisse nettamente ancora l'India.\nPartecipanti.\nI 10 full members dell'ICC erano automaticamente qualificati al torneo (tra cui anche il Bangladesh, che aveva recentemente ottenuto questo status). Anche il Kenya fu qualificato direttamente alla fase finale in virt\u00f9 del suo ODI status permanente. Le rimanenti tre squadre si qualificarono tramite l'ICC Trophy 2001.\nFormula.\nLa formula del torneo rimase quasi del tutto invariata rispetto a quella del precedente torneo, l'unica differenza fu l'ammissione di 2 squadre (1 per ogni gruppo) che portarono il totale a 14. Le squadre partecipanti vennero divise in due gironi all'italiana da 7 squadre ciascuno con partite di sola andata, al termine di tutte le partite del girone le prime tre squadre si qualificavano ad un nuovo girone all'italiana, anche questo con partite di sola andata, detto \"Super Six\". Il regolamento del \"Super Six\" \u00e8 abbastanza complesso poich\u00e9 le squadre fronteggiano solo le avversarie provenienti dall'altro girone, portandosi dietro i risultati ottenuti contro le compagne di girone (\"Points Carried Forward\", o anche \"PCF\"). Le prime quattro classificate del \"Super Six\" approdavano alle semifinali incrociate (la prima con la quarta e la seconda con la terza), le vincenti delle semifinali si giocavano la finalissima.\nCampione.\nAustralia(Terzo titolo)"}
{"id": "2273362", "revid": "767487", "url": "https://it.wikipedia.org/wiki?curid=2273362", "title": "COSMOSOMAS", "text": "COSMOSOMAS \u00e8 uno scanner astronomico circolare per le microonde per rilevare le anisotropie della radiazione cosmica di fondo (CMB) e l'emissione diffusa dalla Galassia su scale angolari comprese tra 1 e 5 gradi. Fu progettato e costruito dall'Istituto di Astrofisica delle Canarie (IAC) a Tenerife, Spagna, nel 1998. La sigla del suo nome deriva da \"Strutture cosmologiche su medie scale angolare\" (dall'inglese \"COSMOlogical Structures On Medium Angular Scales\"), che si riferisce alle fluttuazioni della CMB. Queste esperimento ideato a partire dal precedente Esperimento Tenerife con l'obiettivo di raggiungere minori scale angolari ma con maggior sensibilit\u00e0.\nL'esperimento consiste in due strumenti, il COSMO15 (tre canali a 12,7, 14,7 e 16,3\u00a0GHz) e il COSMO11 (due bracci a polarizzazione lineare a 10,9\u00a0GHz). Entrambi gli strumenti sono basati su una strategia di scansionamento circolare del cielo, che consistente in uno specchio, in rotazione piana a 60 rpm, che riflette la radiazione in un'antenna parabolica fuori asse. Le dimensioni delle specchio sono di 1,8\u00a0m in COSMO15 e di 2,4\u00a0m in COSMO11. Le antenne focalizzano la radiazione in ricevitori, di tipo HEMT, raffreddati criogenicamente. Entrambe operano a una temperatura di 20 K e a frequenze di 10\u201312\u00a0GHz per COSMO11 e di 12\u201318\u00a0GHz per COSMO15. Il segnale \u00e8 separato da un set di tre filtri, che permettono l'osservazione simultanea a 13, 15 e 17\u00a0GHz. In questo modo si ottiene tutti i giorni, a queste tre frequenze, una mappa completa del cielo, con risoluzione di 1 grado in ascensione retta e di 20 gradi in declinazione."}
{"id": "2273364", "revid": "287204", "url": "https://it.wikipedia.org/wiki?curid=2273364", "title": "Grasso al silicone", "text": "Il grasso al silicone \u00e8 un lubrificante con silicone utilizzato per lubrificare il contatto tra parti in metallo e in gomma, che per la loro natura debbano trovarsi a contatto fra loro. Per esempio, pu\u00f2 essere utilizzato per lubrificare i filetti delle torce che si trovano a contatto con i \"rubber's O-ring\" (anelli di gomma).\nPer via della sua non conducibilit\u00e0 elettrica \u00e8 anche un grasso dielettrico e pu\u00f2 andare a contatto con contatti elettrici senza provocare cortocircuiti.\n\u00c8 ampiamente utilizzato come sigillante temporanea e lubrificante per le articolazioni o interconnessioni smerigliate, come \u00e8 tipicamente utilizzata in vetreria di laboratorio. Anche se normalmente presuppone che i siliconi sono chimicamente inerti, hanno alcuni composti significativi risultato di reazioni indesiderate con siliconi."}
{"id": "2273366", "revid": "767487", "url": "https://it.wikipedia.org/wiki?curid=2273366", "title": "Zarraga", "text": "Zarraga \u00e8 una municipalit\u00e0 di Quarta classe delle Filippine, situata nella Provincia di Iloilo, nella Regione del Visayas Occidentale.\nZarraga \u00e8 formata da 24 baranggay:"}
{"id": "2273370", "revid": "125373469", "url": "https://it.wikipedia.org/wiki?curid=2273370", "title": "MTV Storytellers - Bluvertigo", "text": "MTV Storytellers Bluvertigo \u00e8 il quinto disco dei Bluvertigo uscito nel 2008. Si tratta dell'esibizione live del gruppo avvenuta il 7 aprile 2008 nel programma MTV Storytellers andata in onda sul canale MTV Italia il 12 maggio 2008.\nI Bluvertigo con questa esibizione hanno annunciato la loro riunione dopo sette anni di silenzio e successivamente hanno realizzato un tour che ha coinvolto parecchie citt\u00e0 italiane riscuotendo un buon successo.\nL'album contiene un CD del concerto live e un DVD con la puntata andata in onda sul canale MTV Italia condotto da Paola Maugeri.\nTracce.\nDVD.\nLive:\nIntervista:\nExtra:"}
{"id": "2273371", "revid": "287204", "url": "https://it.wikipedia.org/wiki?curid=2273371", "title": "Leinier Dom\u00ednguez", "text": "\u00c8 stato (fino al dicembre 2018 in cui \u00e8 passato agli USA) il pi\u00f9 forte giocatore cubano. Ha vinto per cinque volte il campionato di Cuba nel 2002, 2003, 2006, 2012 e 2016.\nNel campionato del mondo FIDE del 2004 di Tripoli (vinto da Rustam Qosimjonov) ha raggiunto i quarti di finale, perdendo contro Teymur R\u0259c\u0259bov nello spareggio.\nHa partecipato con Cuba a nove olimpiadi degli scacchi dal 2000 al 2016 (in 1\u00aa scacchiera nel 2004, 2008, 2010, 2012, 2014 e 2016) vincendo la medaglia d'argento in prima scacchiera a Baku 2016, in totale ha vinto 38 partite, pareggiate 50 e perse 9.\nHa raggiunto il pi\u00f9 alto rating FIDE nel maggio 2014, con 2768 punti Elo, 1\u00ba a Cuba e 10\u00ba al mondo ."}
{"id": "2273376", "revid": "110157", "url": "https://it.wikipedia.org/wiki?curid=2273376", "title": "Jaime Hammer", "text": "Biografia.\nJaime Hammer \u00e8 nata in una famiglia di discendenza italiana e tedesca.\nDiventa famosa nel 2004, grazie ad una edizione speciale di Playboy, a cui era stata segnalata dal senatore accademico dell'Universit\u00e0 dell'Arizona. In seguito appare in altre riviste, dove posa anche svestita.\nDopo aver frequentato la Francis W. Parker high school, Jaime Hammer si \u00e8 trasferita Los Angeles per proseguire nella carriera di modella e intrattenitrice, fino al giugno 2008, quando si \u00e8 stabilita a Las Vegas, per dedicarsi in prevalenza all'occupazione di modella."}
{"id": "2273377", "revid": "339392", "url": "https://it.wikipedia.org/wiki?curid=2273377", "title": "Colpo di stato della Guinea del 2008", "text": ""}
{"id": "2273379", "revid": "767487", "url": "https://it.wikipedia.org/wiki?curid=2273379", "title": "Esperimento Tenerife", "text": "L'esperimento Tenerife era un esperimento per la misurazione della radiazione cosmica di fondo (CMB) sviluppato dall'osservatorio Jodrell Bank dell'Universit\u00e0 di Manchester in collaborazione con l'Istituto di astrofisica delle Canarie (IAC). Fu installato all'osservatorio del Teide a Tenerife nel 1984 e con vari aggiornamenti fu portato avanti fino al 2000.\nMisur\u00f2 le anisotropie della CMB su una scala angolare di 5 gradi. Per ridurre l'instabilit\u00e0 del ricevitore fu impiegato un radiometro differenziale Dicke che \"guardava\" alternativamente due antenne separate di 8 gradi.\nEra composto da tre radiometri operanti alle frequenze di 10,45, 14,9 e 32,5 GHz. Questo permise l'identificazione del segnale di CMB e dell'emissione della Galassia (poich\u00e9 essi sono a temperature molto simili), in modo da poter eliminare il segnale di provenienza galattica poich\u00e9 esso decade con la frequenza."}
{"id": "2273384", "revid": "400694", "url": "https://it.wikipedia.org/wiki?curid=2273384", "title": "Sean O'Pry", "text": "Biografia.\nSean \u00e8 nato a Kennesaw il 5 luglio 1989. Ha un fratello maggiore e una sorella minore. Ha frequentato la North Cobb High School. Ha giocato a basket, baseball e football al liceo.\nViene scoperto nel 2006 all'et\u00e0 di 17 anni, grazie alle foto sul proprio sito MySpace da Nol\u00e9 Marin, direttore dell'edizione statunitense della rivista \"Elle\"., grazie al quale riesce ad entrare nella scuderia dell'agenzia di moda \"VNY Model Management\".\nNel corso dei due anni successivi O'Pry compare in numerose campagne pubblicitarie, comprese quelle per Calvin Klein, Giorgio Armani, Dolce &amp; Gabbana, Gianfranco Ferr\u00e9, H&amp;M, Marc Jacobs, Belstaff, Lacoste, Dsquared\u00b2, American Eagle, Bottega Veneta, Fendi, Diesel, D2 e compare sulle riviste \"GQ\", \"Dazed\", \"L'Officiel\", \"V\", \"Details\", \"Arena\" e Num\u00e9ro Homme. O'Pry ha aperto le sfilate per Versace, Yves Saint Laurent, Givenchy e Salvatore Ferragamo, ed ha chiuso quelle di Moschino, Trussardi e Zegna.\nNel 2007 la rivista \"GQ\" l'ha nominato \"Man of the Season\" (\"Uomo della stagione\"). Nel 2008 \u00e8 stato nominato l'ottavo modello di maggior successo nei 12 mesi precedenti, dalla rivista \"Forbes\". Nel gennaio 2009 il sito models.com ha posizionato Sean O'Pry al secondo posto dei modelli di maggior successo nel mondo, dietro soltanto a Mathias Lauridsen L'anno successivo, tuttavia, Forbes l'ha nominato primo fra i modelli uomini di maggior successo.\nNel 2012 partecipa al videoclip di \"Girl Gone Wild\" di Madonna e nel 2014 appare del video musicale del singolo \"Blank Space\" di Taylor Swift.\nNel 2015 diviene testimonial di Paco Rabanne per la campagna pubblicitaria dei profumi \"1 Million\" e \"1 Million Cologne.\""}
{"id": "2273387", "revid": "107248506", "url": "https://it.wikipedia.org/wiki?curid=2273387", "title": "DASI", "text": "Il DASI (dall'inglese Degree Angular Scale Interferometer) \u00e8 un telescopio situato in Antartide. \u00c8 uno strumento composto da 13 interferometri operanti in 10 bande tra i 26 e i 36\u00a0GHz. Il design dello strumento \u00e8 simile ad quello di altri due esperimenti il CBI (\"Cosmic Background Imager\") e il VSA (\"Very Small Array\").\nLo scopo del DASI \u00e8 di studiare le anisotropie di temperatura della Radiazione cosmica di fondo (CMB) e la sua polarizzazione. Nel 2002 il team del DASI effettu\u00f2 la scoperta della polarizzazione della CMB."}
{"id": "2273388", "revid": "1573940", "url": "https://it.wikipedia.org/wiki?curid=2273388", "title": "Chiesa di San Lorenzo (Bobbio)", "text": "La chiesa di San Lorenzo, \u00e8 un edificio ecclesiastico non parrocchiale di Bobbio in provincia di Piacenza, alle dipendenze della parrocchia di San Colombano.\nSorge, come per le altre chiese, nel centro del tessuto urbano della cittadina, che si form\u00f2 poco per volta attorno alla vasta area fra l'abbazia di San Colombano e la piazza del Duomo: si tratta del borgo medioevale detto \"borgo intrinseco\", l'odierno centro storico, che conserv\u00f2 l'originale denominazione di \"Bobium\".\nInfatti la facciata si apre accanto a piazza S.Fara dietro il cenobio monastico di San Colombano e vicino al quartiere Castellaro.\nStoria.\nLe notizie pervenute della chiesa sono scarne, ma i primi documenti che attestano l'esistenza dell'edificio risalgono al 1144, essi attestano la consacrazione al culto sempre a san Lorenzo, ma non \u00e8 possibile da essi determinare il periodo della prima fondazione.\nSi sa per certo che la chiesa dipese da sempre dall'Abbazia di San Colombano essendo nella cinta muraria del monastero fino al 1950 quando fu creata l'attuale piazza dedicata a Santa Fara.\nAlla fine del XIII secolo risulta affidata ad una confraternita di laici detta dei Battuti (o Disciplinati), che dipendeva sempre dai monaci dell'Ordine di San Colombano, e che si dedicava all'assistenza in particolare degli infermi.\nNel 1448, con lo scioglimento dell'ordine monastico colombaniano e la venuta dei monaci benedettini nel cenobio, la comunit\u00e0 pass\u00f2 sotto la direzione del vescovo di Bobbio.\nNel 1609 l'edificio pericolante venne abbandonato, ma subito si pens\u00f2 ad ampliare la piccola chiesetta riconsacrandola nel 1694.\nLa torre campanaria sub\u00ec modifiche nel 1779, con la sua elevazione, ma rispettando le antiche strutture e disegni.\nNel 1803 sotto l'impero napoleonico la confraternita venne sciolta, come accadde per gli altri numerosi ordini religiosi cittadini, gli edifici vennero confiscati e solo successivamente l'edificio venne riadibito al culto.\nDescrizione.\nLa facciata della chiesa \u00e8 in stile romanico, \u00e8 in pietra tripartita da lesene doriche, fu costruita sopra i resti dell'edificio anteriore al 1150.\nNella parte superiore vi sono due finestre laterali chiuse ed una centrale pi\u00f9 grande quadrata, con una vetrata che illumina l'interno.\nIl portale centrale \u00e8 datato 1622, ed il campanile in stile barocco termina con una struttura sopraelevata caratteristica a forma poligonale con finestre ovali e tetto a cono.\nIn basso vi si possono vedere i resti della primitiva chiesa specie dal lato sinistro, ma anche sul muro esterno del lato destro, che si affaccia verso piazza S.Fara, dove \u00e8 collocata l'antica lapide di Segnorino che reca una grossa croce con l'iscrizione relativa al personaggio sconosciuto, un cavaliere (forse templare) unitosi alla confraternita.\nL'interno \u00e8 a navata unica con volta a botte, l'abside \u00e8 di forma semicircolare ed ospita il \"coro ligneo\" del XVII secolo, proveniente dalla chiesa del monastero di San Francesco. \nIn fondo un grande quadro raffigurante il \"martirio di san Lorenzo\".\nAi lati della navata 3 finestre illuminano l'ambiente.\nSui muri laterali sotto grandi arconi si trovano vari dipinti tra i quali: \"l'Apparizione del Cristo agli apostoli\", \"La Beata Vergine con i santi\", \"Il Cristo Bambino davanti a san Sebastiano e san Francesco\".\nLa grande statua quattrocentesca della Madonna che \u00e8 posta in chiesa, in passato fu collocata nel Museo dell'abbazia di San Colombano.\nFino alla chiusura del monastero colombaniano nel 1803 la struttura dell'edificio ecclesiastico, era parte integrante del cenobio, infatti fino al 1950 non esisteva l'attuale piazza ma vi era l'orto monastico con il pozzo ed un lungo muro divisorio che partiva dalla chiesa delle Grazie arrivava fino alla chiesa separando la parte monastica dalla cittadina, anche se dal 1448 con il passaggio al vescovo di Bobbio vi fu una modifica del muro con una separazione dal monastero."}
{"id": "2273390", "revid": "110157", "url": "https://it.wikipedia.org/wiki?curid=2273390", "title": "Coppa del Mondo di cricket 2011", "text": "La Coppa del Mondo di cricket 2011 \u00e8 stata la decima edizione del torneo mondiale di cricket. Il torneo \u00e8 iniziato il 18 febbraio e terminato il 2 aprile 2011. La manifestazione \u00e8 stata organizzata congiuntamente da 3 nazioni: India, Sri Lanka e Bangladesh. Il torneo \u00e8 tornato a 14 squadre dopo l'edizione a 16 del 2007.\nLa vittoria finale \u00e8 andata per la seconda volta alla selezione dell'India, che in finale ha conquistato il titolo battendo la selezione dello Sri Lanka.\nSelezione del paese ospite.\nL'unica candidatura giunta entro il tempo massimo fu quella congiunta di Australia e Nuova Zelanda. Questa candidatura riscosse notevoli pareri favorevoli grazie ai precedenti organizzativi dei due paesi (le nazioni avevano gi\u00e0 organizzato congiuntamente l'edizione 1992 oltre ad una edizione della coppa del mondo di rugby) e le rassicurazioni che la squadra dello Zimbabwe avrebbe potuto giocare senza problemi.\nDavid Morgan, il presidente dell'International Cricket Council, non volendo avere una candidata unica e vista l'assegnazione alla Nuova Zelanda della Coppa del Mondo di rugby 2011 diede del tempo extra per presentare altre candidature, e dopo un lungo dibattito arriv\u00f2 anche quella congiunta di ben 4 paesi dell'Asia meridionale (India, Pakistan, Sri Lanka e Bangladesh). Grazie al supporto dei paesi africani la candidatura asiatica prevalse per 10 voti a 3 nella votazione del 30 aprile 2006. La candidatura dei due paesi oceanici fu convincente a tal punto che l'ICC scelse nello stesso giorno di assegnare ai due paesi il torneo del 2015, con il consenso dell'Inghilterra (anch'essa candidata per il 2015) che fu costretta al ritiro e risarcita con l'assegnazione del torneo del 2019.\nPrima attribuzione delle sedi.\nL'idea di affidare l'organizzazione a ben 4 paesi ha fatto sorgere molti contrasti sulla spartizione delle partite tuttavia il presidente della federazione pakistana annunci\u00f2 di aver trovato un accordo per la divisione delle partite tra le nazioni organizzatrici:\nPerplessit\u00e0.\nNel 2008 in occasione dell'ICC Champions Trophy 2008 molte selezioni nazionali fecero sapere che la loro partecipazione al torneo sarebbe stata in dubbio a causa delle tensioni e della mancanza di sicurezza presente in Pakistan. Il torneo venne inizialmente rimandato al 2009 e in seguito spostato in Sudafrica.\nIl 3 marzo 2009 la selezione nazionale dello Sri Lanka in visita in Pakistan per un tour rimase vittima di un attentato che ebbe come conseguenze la morte di 8 persone e l'infortunio di 6 giocatori della squadra dello Sri Lanka. Sull'evento pesano molti dubbi e diversi osservatori internazionali credono che la federazione del Pakistan e il governo siano in gran parte responsabili non avendo garantito la sicurezza necessaria ai giocatori ospiti, nonostante le richieste specifiche in questo senso dell'ICC e della federazione singalese.\nA causa di questi attentati il tour della selezione Australiana in Pakistan \u00e8 stato inizialmente cancellato e dopo una trattativa spostato in una sede neutrale, la scelta \u00e8 caduta su Dubai.\nQuesto grave evento ha messo in discussione la possibilit\u00e0 di escludere il Pakistan dall'organizzazione del torneo.\nEsclusione del Pakistan.\nIl 9 aprile 2009 Ijaz Butt, il presidente del Pakistan Cricket Board, ha dichiarato che ricorrer\u00e0 alle vie legali per opporsi alla eventuale decisione dell'ICC di estromettere il Pakistan. Tuttavia David Morgan (presidente dell'ICC) precis\u00f2 che al momento non si voleva togliere al Pakistan il suo stato di co-organizzatore ma si discuteva solo sulla possibilit\u00e0 di spostare alcune partite.\n\u00c8 stato calcolato che il PCB perder\u00e0 qualcosa come $10,5 milioni se il torneo verr\u00e0 spostato altrove. Questa stima \u00e8 fatta tenendo conto solo dei rimborsi di $750.000 per ogni partita garantiti dall'ICC. Considerando tutte le forme di introiti televisivi, pubblicitari, di incasso dei biglietti e di indotto commerciale e turistico la perdita per l'economia pakistana sar\u00e0 enormemente maggiore.\nIl 17 aprile 2009 a causa dell'insicurezza generale sulla situazione del Pakistan e la mancanza di garanzie per l'incolumit\u00e0 dei giocatori e dei tifosi il paese \u00e8 stato estromesso dall'organizzazione dall'ICC.\nIl Pakistan ha proposto agli altri co-organizzatori di spostare il loro torneo all'edizione 2015 lasciando ai due paesi oceanici originariamente unici candidati la possibilit\u00e0 di ospitare il torneo del 2011, tuttavia la proposta del Pakistan \u00e8 stata rifiutata dai co-organizzatori, dall'ICC e anche dai paesi oceanici che avevano elaborato un piano organizzativo per il 2015 e non potevano anticipare il loro torneo.\nIl Pakistan Cricket Board ha pi\u00f9 volte fatto intendere di rinunciare a partecipare al torneo se le partite della propria squadra saranno disputate in India..\nIn seguito a questa dichiarazione il Pakistan come ultima speranza ha proposto di organizzare le partite ad esso assegnate nella sede neutrale di Dubai, negli Emirati Arabi Uniti. Questa proposta \u00e8 stata accolta con gioia dall'Emirates Cricket Board ed \u00e8 stata presa in considerazione dall'ICC ma in seguito bocciata a causa delle difficolt\u00e0 di allestire dei continui collegamenti aerei.\nIl 28 aprile 2009 l'ICC ha comunicato di aver riassegnato tutti i match originariamente destinati al Pakistan, estromettendolo definitivamente dall'organizzazione.\nSeconda attribuzione delle sedi.\nCon l'estromissione definitiva del Pakistan lo scenario del torneo \u00e8 cambiato assumendo la seguente forma:\nStruttura.\nNel 2007 le quattro nazioni hanno deciso di revisionare la formula del torneo riportandolo a 14 squadre al posto delle 16 della precedente edizione. Il primo turno sar\u00e0 composto da due gironi all'italiana da 7 squadre ciascuno con partite di sola andata. Le prime quattro di ogni gruppo accederanno ai quarti di finale incrociati (la prima di un gruppo con la quarta dell'altro, la seconda con la terza e cos\u00ec via), le vincenti conquisteranno l'accesso alle due semifinale e poi la finale. La formula del torneo garantisce a tutte le squadre di giocare almeno 6 partite.\nSquadre qualificate.\nCome vuole la tradizione i dieci \"full members\" dell'International Cricket Council sono qualificati di diritto alla fase finale della coppa del mondo, i dieci paesi in questione sono:\nA questi si sono aggiunte altre 4 nazioni provenienti dalle qualificazioni. Ci sono stati dubbi sulla partecipazione dello Zimbabwe vista la gravissima situazione del paese che non ha risparmiato la squadra di cricket, che negli ultimi anni aveva deluso gli appassionati con una serie di prestazioni che mettono in dubbio il suo stato di \"Full member\", nonostante tutto la selezione dello Zimbabwe ha regolarmente partecipato.\nAltre 4 squadre si sono qualificate al torneo nel 2009 tramite un torneo di qualificazione denominato \"ICC World Cup Qualifier 2009\":\nCampione.\nIndia(2 titolo)"}
{"id": "2273399", "revid": "2091899", "url": "https://it.wikipedia.org/wiki?curid=2273399", "title": "Storta (vetreria)", "text": "In un laboratorio di chimica, una storta \u00e8 un oggetto di vetreria utilizzato per la distillazione di solidi. Consiste di un contenitore sferico con un lungo collo piegato verso il basso. Il liquido da distillare viene sistemato nel contenitore e scaldato. Il collo agisce da condensatore, permettendo ai vapori di condensare e fluire, lungo il collo stesso, in un contenitore posizionato ad un livello inferiore.\nNell'industria chimica, una storta \u00e8 un recipiente a tenuta d'aria in cui le sostanze vengono scaldate nel corso di reazioni chimiche che forniscono prodotti gassosi da raccogliere in un apposito contenitore per successivi trattamenti. Tali storte di tipo industriale sono usate nell'estrazione degli scisti bituminosi e nella produzione di carbone vegetale.\nNell'industria alimentare, le pentole a pressione sono spesso chiamate storte, intendendosi \"storte di inscatolamento\".\nStoria.\nLe storte erano largamente impiegate dagli alchimisti, e immagini di storte compaiono in molti disegni e schizzi dei loro laboratori. Prima dell'avvento dei moderni condensatori, le storte erano usate da molti importanti chimici come Jabir ibn Hayyan (Geber), Antoine Lavoisier e J\u00f6ns Berzelius.\nRuolo in chimica analitica.\nIn laboratorio, a causa dei miglioramenti tecnologici, specialmente per l'invenzione del condensatore di Liebig, le storte sono diventate obsolete. In ogni caso, in alcune tecniche di laboratorio che coinvolgono la semplice distillazione e non richiedono strumentazione sofisticata si pu\u00f2 utilizzare la storta come sostituto di un apparato di distillazione pi\u00f9 complesso."}
{"id": "2273400", "revid": "834", "url": "https://it.wikipedia.org/wiki?curid=2273400", "title": "Vai\u1e63\u1e47avismo", "text": ""}
{"id": "2273402", "revid": "217830", "url": "https://it.wikipedia.org/wiki?curid=2273402", "title": "Gran Premio motociclistico d'Argentina 1999", "text": "Il Gran Premio motociclistico d'Argentina 1999 corso il 31 ottobre, \u00e8 stato il sedicesimo e ultimo Gran Premio della stagione 1999 del motomondiale e ha visto vincere: la Suzuki di Kenny Roberts Jr nella classe 500, Olivier Jacque nella classe 250 e Marco Melandri nella classe 125.\nSi \u00e8 trattato della decima edizione del Gran Premio svoltosi in Argentina, dopo questa edizione viene tolto dal calendario del motomondiale, per poi rientrare nel 2014."}
{"id": "2273412", "revid": "74801", "url": "https://it.wikipedia.org/wiki?curid=2273412", "title": "Ajuda (Lisbona)", "text": "Ajuda \u00e8 una freguesia del Portogallo e un quartiere della citt\u00e0 di Lisbona. Conta abitanti (2011) e ricopre un'area di ."}
{"id": "2273415", "revid": "256896", "url": "https://it.wikipedia.org/wiki?curid=2273415", "title": "Telescopio CBI", "text": "Il telescopio CBI (dall'inglese \"Cosmic Background Imager\") \u00e8 uno strumento composto da 13 interferometri posizionato sulle Ande ad una quota di 5080 m presso l'osservatorio di Llano de Chajnantor nel Cile. Ha iniziato le sue osservazioni nel 1999 studiando la radiazione cosmica di fondo (CMB) fino al 2008.\nIl CBI effettu\u00f2 misure in dieci bande di larghezza 1\u00a0GHz tra i 26 e i 36\u00a0GHz di frequenza con una risoluzione angolare inferiore al decimo di grado. Fu costruito al California Institute of Technology e dotato di sensibili amplificatori radio del National Radio Astronomy Observatory. Due esperimenti simili sono il VSA (\"Very Small Array\") a Tenerife e il DASI (\"Degree Angular Scale Interferometer\") in Antartide. Entrambi questi esperimenti utilizzano interferometri radio per misurare le fluttuazione della CMB a bassa risoluzione su larghe porzioni di cielo."}
{"id": "2273419", "revid": "729019", "url": "https://it.wikipedia.org/wiki?curid=2273419", "title": "Raccolta firme", "text": "Una raccolta firme, o raccolta di firme, \u00e8 un'operazione in cui un gruppo di cittadini raccoglie firme autografe per presentare una petizione o una richiesta di referendum, o per altri motivi."}
{"id": "2273420", "revid": "92723", "url": "https://it.wikipedia.org/wiki?curid=2273420", "title": "Autostrade in Croazia", "text": "Il sistema autostradale croato (in croato il termine autostrada viene tradotto con autocesta, ) \u00e8 il principale sistema di connessione stradale della Croazia.\nIl limite massimo di velocit\u00e0 sulla rete \u00e8 di 130\u00a0km/h.\nUn'autostrada \u00e8 definita come una strada con inclusa la corsia di emergenza, con limite di velocit\u00e0 non inferiore a 80\u00a0km/h e indicate da uno specifico segnale di inizio. Il segnale utilizzato \u00e8 simile a quello in uso in Svizzera.\nOgni tipo di strada in Croazia \u00e8 definita da una lettera, diversa per tipo di strada, e un numero.\nLe autostrade sono tutte denominate con la lettera A (\"autocesta\") seguita da uno o due cifre, mentre le superstrade sono segnalate con la lettera B (\"brza cesta\"). Le strade statali vengono indicate con una D (\"dr\u017eavna cesta\"), seguito da uno fino a tre cifre, mentre le strade di contea con la \u017d (\"\u017eupanijska cesta\") e quattro cifre. Le strade locali sono indicate con la lettera L (\"lokalna cesta\") e 5 cifre.\nSuperstrade.\nLa rete autostradale \u00e8 integrata da alcune superstrade."}
{"id": "2273422", "revid": "217830", "url": "https://it.wikipedia.org/wiki?curid=2273422", "title": "Gran Premio motociclistico d'Argentina", "text": "Il Gran Premio motociclistico d'Argentina \u00e8 un appuntamento del motomondiale che si \u00e8 svolto dal 1961 al 1963, dal 1981 al 1982, nel 1987, dal 1994 al 1995 e dal 1998 al 1999, sempre sul circuito di Buenos Aires. \u00c8 tornato nel 2014, ma cambiando circuito, infatti si \u00e8 svolto nell'autodromo di Termas de R\u00edo Hondo.\nStoria.\nPer le prime tre edizioni venne inserito quale ultima prova del motomondiale, rappresentando oltremodo il primo gran premio della storia ad essere disputato fuori dall'Europa; anche per la sua collocazione, oltre che per l'impegno rappresentato dalla trasferta, le prime tre edizioni furono per\u00f2 disertate dalla maggior parte dei piloti partecipanti al campionato, causando la sua uscita dal calendario iridato dopo l'edizione del 1963.\nRiapparve nuovamente tra le prove del mondiale nel 1981, in questo caso come prova inaugurale, ma vi rimase per sole due edizioni. Ritorn\u00f2 per solo un anno nuovamente nel 1987, questa volta in abbinamento con il Gran Premio motociclistico del Brasile che lo seguiva a distanza di una settimana, diminuendo in tal modo gli oneri per la trasferta in Sudamerica di piloti e squadre. Avrebbe dovuto essere presente anche nell'edizione del motomondiale 1988 ma venne annullato dalla FIM non essendo stati completati in tempo i lavori di adeguamento richiesti all'autodromo.\nNel 1994 venne nuovamente inserito in calendario, sostituendo in questo caso l'altro gran premio sudamericano; per l'ennesima volta se ne disputarono per\u00f2 solo due edizioni consecutive, nonostante nel 1995 fosse nuovamente abbinato alla prova brasiliana. Pur inizialmente prevista anche per l'edizione del 1996, la prova venne per\u00f2 annullata ancor prima dell'inizio del campionato.\nLe ultime due edizioni del Gran Premio, prima della temporanea soppressione, furono disputate nel 1998 e 1999.\nIl Gran Premio d'Argentina torna ad essere una delle gare iridate a partire dal motomondiale 2014, ospitato presso l'Autodromo di Termas de R\u00edo Hondo, completamente riprogettato e ricostruito da parte del progettista italiano Jarno Zaffelli, e avendo ricevuto le omologazioni della Federazione Internazionale di Motociclismo.\nLe edizioni 2020 e 2021 sono state cancellate a causa della pandemia di COVID-19."}
{"id": "2273423", "revid": "110157", "url": "https://it.wikipedia.org/wiki?curid=2273423", "title": "Italiani scritti", "text": "Italiani scritti \u00e8 un saggio linguistico di Luca Serianni, edito dalla casa editrice il Mulino, nella collana \u201cItinerari\u201d.\nCaratteristiche.\nIl volume (200 pagine), pensato per gli studenti delle facolt\u00e0 umanistiche, e non solo, analizza le tipologie ed il funzionamento della scrittura informativa e argomentativa.\nL'autore delinea le differenze tra scritto e parlato, la nozione di testo ed i tratti distintivi della pagina scritta. Illustra inoltre le caratteristiche delle due fondamentali operazioni di riassunto e parafrasi.\nL'opera comprende infine \u2013 oltre alla descrizione di alcuni linguaggi settoriali (medico, giuridico e burocratico) \u2013 anche l'analisi delle modalit\u00e0 linguistiche dell'enciclopedia, del libro di testo scolastico e dell'articolo di giornale.\nStruttura.\nL'opera \u00e8 suddivisa nei seguenti dodici capitoli e loro sottocapitoli:\nI. Scritto e parlato;\nII. Il testo e i suoi requisiti fondamentali;\nIII. L'allestimento della pagina scritta;\nIV. Il riassunto;\nV. La parafrasi;\nVI. I linguaggi settoriali;\nVII. Il linguaggio medico;\nVIII. Il linguaggio giuridico;\nIX. Il linguaggio burocratico;\nX. La voce di enciclopedia;\nXI. Il testo scolastico;\nXII. L'articolo di giornale;\nConcludono il volume un capitoletto di strumenti bibliografici e un indice analitico."}
{"id": "2273426", "revid": "72396", "url": "https://it.wikipedia.org/wiki?curid=2273426", "title": "Capsula Petri", "text": ""}
{"id": "2273432", "revid": "400694", "url": "https://it.wikipedia.org/wiki?curid=2273432", "title": "Nicolas Bemberg", "text": " \nbiografia.\nLa carriera di Bemberg nel mondo della moda inizia nel 2006, grazie ad un contratto con la prestigiosa agenzia di moda NEXT Model Management, che gli permette di sfilare a giugno dello stesso anno per Rykiel Homme e Yves Saint Laurent e di comparire sulla rivista \"Arena\" e nella campagna pubblicitaria di Gucci, fotografato da Craig McDean, insieme alla modelle Snejana Onopka e Iselin Steiro.\nNel 2007 diventa il nuovo volto per la campagna pubblicitaria di Lanvin, e compare su \"GQ Giappone\", \"V Man\", \"D Italia\", \"Upstreet\", sul catalogo di H&amp;M e nella campagna pubblicitaria di Iceberg, insieme all'attrice Mischa Barton. Nel 2008 \u00e8 diventato il nuovo testimonial per la campagna pubblicitaria di Louis Vuitton. Nel corso della propria carriera ha inoltre sfilato per Gucci, Herm\u00e8s, Lanvin e Zegna.\nNel 2008 la rivista \"Forbes\" ha classificato Nicolas Bemeberg al nono posto nella classifica dei modelli pi\u00f9 pagati al mondo."}
{"id": "2273435", "revid": "110157", "url": "https://it.wikipedia.org/wiki?curid=2273435", "title": "Alto do Pina", "text": "Alto do Pina \u00e8 una freguesia del Portogallo e un quartiere della citt\u00e0 di Lisbona. Conta una popolazione di 10.333 abitanti (2011) e comprende un'area totale di 0.82\u00a0km\u00b2.\nTra gli elementi di riguardo della zona vi \u00e8 la \"Fonte Luminosa\" (Fontana Luminosa), dove il Partito Socialista Portoghese tenne un grande raduno durante il periodo post-rivoluzionario del 1975, attaccando l'influenza che aveva il Partito Comunista Portoghese. In Alto do Pina vi sono le rovine della casa delle vacanze della consorte del Re del Portogallo, Ferdinando II."}
{"id": "2273437", "revid": "125730694", "url": "https://it.wikipedia.org/wiki?curid=2273437", "title": "Io ho paura", "text": "Io ho paura \u00e8 un film del 1977 diretto da Damiano Damiani.\nTrama.\nUn brigadiere di polizia, Graziano, viene assegnato come scorta al giudice Cancedda: i due diventano subito amici. L'agente capisce ben presto i pericoli che il magistrato sta correndo a causa del suo operato e cerca, invano, di convincerlo a fermarsi. Dopo il suo assassinio Graziano si deve occupare della scorta di un altro giudice, Moser, personaggio equivoco e vicino al malaffare e ai servizi segreti deviati.\nDistribuzione.\nDistribuito nei cinema italiani il 6 ottobre 1977, \"Io ho paura\" ha incassato complessivamente 1.708.460.918 lire dell'epoca."}
{"id": "2273444", "revid": "1543377", "url": "https://it.wikipedia.org/wiki?curid=2273444", "title": "Telescopio VSA", "text": "Il telescopio VSA (\"'Very Small Array\") \u00e8 uno strumento composto da 14 interferometri operanti tra i 26 e i 36\u00a0GHz usati per studiare la radiazione cosmica di fondo (CMB). \u00c8 una collaborazione tra l'Universit\u00e0 di Cambridge, l'Universit\u00e0 di Manchester e l'Istituto di Astrofisica delle Canarie (Tenerife), ed \u00e8 installato all'Osservatorio del Teide a Tenerife.\nLe caratteristiche del telescopio sono comparabili ad altri esperimenti sulla CMB come quelli da pallone BOOMERang e MAXIMA o da terra come DASI e CBI.\nLo strumento.\nIl telescopio consiste di 14 elementi, ognuno dei quali ha un'antenna a riflettore che focalizza in segnale astrofisico in singoli ricevitori di tipo HFET operanti a una temperatura di 12 K. Il telescopio pu\u00f2 essere utilizzato in tre configurazioni: \"compatta\", \"estesa\" e \"super-estesa\". Ognuna di esse differisce per la distanza che separa gli elementi e la dimensione delle antenne. La configurazione compatta utilizza antenne da 143\u00a0mm di diametro, mentre quella estese usa antenne da 322\u00a0mm. Ci\u00f2 porta la configurazione compatta ad avere un fascio principale di 4,5 gradi e una risoluzione di 30 arcominuti, mentre la configurazione estensa un fascio principale da 2 gradi e una risoluzione di 12 arcominuti. Rispettivamente, le due configurazioni posso osservare multipoli tra 250 e 1500. La configurazione super-estesa pu\u00f2 misurare multipoli fino a 3000 con un'antenna di 550\u00a0mm."}
{"id": "2273446", "revid": "767487", "url": "https://it.wikipedia.org/wiki?curid=2273446", "title": "Coushatta (popolo)", "text": "I Coushatta (anche Koasati) sono un popolo nativo americano originario principalmente delle regioni che oggi costituiscono lo Stato americano della Louisiana. La maggior parte di questo popolo vive all'interno della Parrocchia di Allen, a nord della citt\u00e0 di Elton, e un numero inferiore all'interno di una riserva presso Livingston, assieme al popolo Alabama."}
{"id": "2273447", "revid": "15756", "url": "https://it.wikipedia.org/wiki?curid=2273447", "title": "Abelox", "text": "Biografia.\nAbelox era originario di Sagunto ed in origine amico dei Cartaginesi.\nIn seguito, vedendo che le cose non volgevano al meglio per i Cartaginesi, pens\u00f2 bene di passare dalla parte romana.\nPer raggiungere questo fine, Abelox consigli\u00f2 Bostare, comandante cartaginese di Sagunto, di riconsegnare gli ostaggi iberici alle proprie famiglie, cos\u00ec da ingraziarsi la popolazione locale. Egli stesso si offr\u00ec di accompagniarli alle loro case.\nBostare acconsent\u00ec; Abelox, ricevuti gli ostaggi, finse di cadere in una imboscata e consegn\u00f2 gli ostaggi ai comandanti romani Publio Cornelio Scipione e Gneo Cornelio Scipione. Questi, a loro volta, misero in atto il piano di Abelox e riconsegnarono gli ostaggi alle loro famiglie, ottenendo l'amicizia e la riconoscenza delle popolazioni iberiche ."}
{"id": "2273451", "revid": "110157", "url": "https://it.wikipedia.org/wiki?curid=2273451", "title": "Il riso di Talete", "text": "Il riso di Talete - Matematica e umorismo \u00e8 un saggio di argomento prevalentemente matematico di Gabriele Lolli, edito dalla casa editrice Bollati Boringhieri, nella collana \"Variantine\".\nCaratteristiche.\nSi tratta di un agile libro (109 pagine), con cui l'autore, in tono divertito, illustra vari aspetti, anche umoristici, del mondo scientifico e matematico. I due lunghi articoli che lo compongono traggono spunto, il primo, da un intervento svolto al Convegno \u201cMatematica e cultura\u201d, organizzato dall'Istituto Italiano per gli Studi Filosofici di Venezia, il 21 e 22 marzo 1997; mentre il secondo costituisce il testo di una conversazione tenuta al \u201cCenacolo dell\u2019ultimo venerd\u00ec\u201d, a Torino, il 24 novembre 1995.\nStruttura.\nL'opera \u00e8 suddivisa nei seguenti due capitoli:"}
{"id": "2273452", "revid": "129019", "url": "https://it.wikipedia.org/wiki?curid=2273452", "title": "Alvalade", "text": "Alvalade \u00e8 una freguesia portoghese e un quartiere del comune di Lisbona. Comprende una popolazione di 9.620 abitanti e occupa un'area totale di 0.58\u00a0km\u00b2."}
{"id": "2273453", "revid": "174925", "url": "https://it.wikipedia.org/wiki?curid=2273453", "title": "Spettro ottico", "text": ""}
{"id": "2273455", "revid": "123055352", "url": "https://it.wikipedia.org/wiki?curid=2273455", "title": "V (rivista)", "text": "V \u00e8 una rivista statunitense nata come una versione destinata al largo pubblico di \"Visionaire\", magazine dedicato all'arte.\nLa rivista, diretta da Stephen Gan, tratta principalmente argomenti legati all'arte, alla musica, al cinema, alla moda ed alla cultura pop giovanile. Nel corso degli anni hanno lavorato per \"V\" importanti figure della scena internazionale in veste di fotografi o giornalisti, come Inez van Lamsweerde, Vinoodh Matadin, Hedi Slimane, Mario Testino, Mario Sorrenti, e Karl Lagerfeld. Fra le pi\u00f9 celebri interviste concesse a \"V\", si ricordano quelle di Joan Didion, Salman Rushdie, Robert Altman, Breooke Shields, e Norman Mailer.\nSuccessivamente segu\u00ec una rivista parallela, \"V Man\". Nel 2005, \u00e8 stato pubblicato lo speciale \"V Best: Five Years of V Magazine\", una raccolta dei migliori pezzi pubblicati nei primi cinque anni di attivit\u00e0."}
{"id": "2273457", "revid": "1431409", "url": "https://it.wikipedia.org/wiki?curid=2273457", "title": "Lu\u00eds Fernando Ver\u00edssimo", "text": "Biografia.\nNato a Porto Alegre, RS, Brasile, ha vissuto parte dell'infanzia e adolescenza negli USA con la famiglia. In questo periodo, si mise a studiare jazz e svilupp\u00f2 anche la passione per la musica, in particolar modo il sax.\nTornato in Brasile, nel 1973 comincia a pubblicare i primi racconti. Dal 1982 ha una pagina riservata sul settimanale brasiliano \"Veja\". \u00c8 del 1988 il suo primo romanzo \"O Jardim do Diabo\".\nNel 1995 crea con l'amico contrabbassista Jorge Gerhardt il gruppo musicale \"Jazz 6\". Nel 2003 un repostafe lo ha qualificato come \"... lo scrittore che vende di pi\u00f9 in Brasile...\".\nNel 2006, a settant'anni, Verissimo \u00e8 consacrato dall'opinione pubblica come uno dei maggiori scrittori brasiliani contemporanei, dopo i 5 milioni di copie di libri vendute. \nNel 2013, \u00e8 stata pubblicata \"Borges e gli oranghi eterni\", Atmosphere libri, la versione italiana di \"Borges e os Orangotangos Eternos\".\nDal 2008 \u00e8 nonno di Lucinda."}
{"id": "2273458", "revid": "174925", "url": "https://it.wikipedia.org/wiki?curid=2273458", "title": "Linea di assorbimento", "text": ""}
{"id": "2273462", "revid": "110157", "url": "https://it.wikipedia.org/wiki?curid=2273462", "title": "Ameixoeira", "text": "Ameixoeira \u00e8 una freguesia del Portogallo e un quartiere della citt\u00e0 di Lisbona. Comprende una popolazione di 11.863 abitanti e occupa un'area totale di 1.62\u00a0km\u00b2."}
{"id": "2273463", "revid": "767487", "url": "https://it.wikipedia.org/wiki?curid=2273463", "title": "Cauayan (Isabela)", "text": "Cauayan \u00e8 una citt\u00e0 componente delle Filippine, situata nella Provincia di Isabela, nella Regione della Valle di Cagayan.\nCauayan \u00e8 formata da 65 baranggay:"}
{"id": "2273464", "revid": "729019", "url": "https://it.wikipedia.org/wiki?curid=2273464", "title": "Autocesta A7", "text": "L'autostrada A7 (in lingua croata: \"autocesta A7\"- \"Kvarnerska autocesta\") \u00e8 un'autostrada costruita nella parte occidentale della Croazia. Al momento sono state completate solo due sezioni dell'arteria. La prima tra il confine con la Slovenia presso Ruppa e Mattuglie, dove la A7 si connette con la Superstrada B8. Il secondo tratto \u00e8 quello tra il collegamento con l'A6 a Orehovica, presso Fiume, e Buccari, aperto nel dicembre 2006. Il totale in esercizio \u00e8 di 34,4\u00a0km, e include 13 viadotti e 3 tunnel, e rappresenta una delle costruzioni autostradali pi\u00f9 costose del paese stante il terreno difficile. Il tratto di tangenziale, che serve per superare la citt\u00e0 di Fiume, tra Diracje e Orehovica, prima una semi-autostrada, \u00e8 stato completato il 22 dicembre 2009.\nIl tratto tra San Cosimo (\"Sv. Kuzam\") e Crisisce (\"Kri\u017ei\u0161\u0107e\"), della lunghezza di 8,37 chilometri, \u00e8 stato aperto il 16 luglio 2013, completamente tra San Cosimo e Creglino e tra Creglino e Crisisce solo le due corsie in direzione sud; le due corsie in direzione nord sono state aperte il 23 dicembre 2013.\nLa maggior parte dell'autostrada \u00e8 esente da pedaggio in quanto viene utilizzata anche dal traffico locale nell'area urbana di Fiume. Si paga un pedaggio fisso in entrambe le direzioni solo nei pressi del confine sloveno. In tal modo non si penalizza il traffico locale ma solo quello internazionale a lunga percorrenza Slovenia-Croazia.\nSviluppi futuri.\n\u00c8 in sviluppo la progettazione per la continuazione dell'autostrada verso sud tra Crisisce (\"Kri\u017ei\u0161\u0107e\") e l'A1 presso \u017duta Lokva.\nNel Giugno 2020 \u00e8 stato dato il via per gara d\u2019appalto europea (bandita dalla Societ\u00e0 austostrade croata - \"Hrvatske autoceste\") per la nuova tangenziale di Novi di 9,8 Km; parte della tangenziale, nella sezione Selze - Novi della lunghezza di 6,5 chilometri, sar\u00e0 parte integrante della futura autostrada A7 Ruppa-Fiume-\u017duta Lokva e la posizione coincide con la carreggiata sinistra di questa autostrada; secondo i precedenti annunci del Ministero del Mare, dei Trasporti e delle Infrastrutture, i lavori sulla tangenziale intorno a Novi dovrebbero iniziare alla fine del 2020 e terminare nel 2022.\nTabella percorso.\n\"In verde \u00e8 evidenziato il tratto in attuale esercizio.\""}
{"id": "2273468", "revid": "599013", "url": "https://it.wikipedia.org/wiki?curid=2273468", "title": "Luis Fernando Ver\u00edssimo", "text": ""}
{"id": "2273470", "revid": "190578", "url": "https://it.wikipedia.org/wiki?curid=2273470", "title": "Luis Ver\u00edssimo", "text": ""}
{"id": "2273471", "revid": "1573940", "url": "https://it.wikipedia.org/wiki?curid=2273471", "title": "Cappella Cangiani", "text": "La cappella Cangiani \u00e8 la chiesa del Rione Alto, sita in via Mariano Semmola nel quartiere Arenella a Napoli.\nStoria.\nLe origini: la cappella dei Cangiani.\nLa cappella attorno a cui si form\u00f2 il primo nucleo della chiesa risale al 1575, quando Antonio Cangiano (appartenente ad una famiglia che possedeva vasti possedimenti in zona, tanto che il luogo era noto appunto come \"Cangiani\") costru\u00ec una cappella attorno ad una immagine votiva di origine bizantina da lui ritrovata e considerata miracolosa, dedicandola alla Vergine di Costantinopoli con la celebrazione di una messa festiva per s\u00e9 e per i contadini dei dintorni.\nAlla morte di Cangiano, per disposizione testamentaria dello stesso, la chiesetta con le case adiacenti passarono al Seminario Napoletano, con l'onore della messa festiva. Una lapide rinvenuta nel Novecento, durante i lavori per la costruzione della Polisportiva Pro Cangiani, informa che con \"instrumento per notar Pietro Capasso ed assenso apostolico del 4 ottobre 1676 ed atti fatti nella rev.ma Curia Arcivescovile di Napoli per lo scrivano Don Giacinto Pazzaneto, le case sopraddette in territorio adiacente ad uso della cappella detta di S. Maria di Costantinopoli, senza cura, furono concesse dal Seminario Napoletano in enfiteusi perpetua a Don Benedetto Cuomo, segretario della Gran Corte della Vicaria per s\u00e9, suoi figli legittimi e naturali maschi e femmine ed eredi successori con il peso di annui ducati sette a beneficio di detto reverendo seminario e di far celebrare a sue spese una messa in ogni giorno di festa e di precetto, e di mantenere gli utensili necessari, con l'obbligo di rinnovare l'investitura di detta concessione ogni ventinove anni, da registrare negli atti della Curia di Napoli\".\nDopo la morte di Cuomo, tuttavia, gli eredi non rinnovarono la concessione, e la curia affid\u00f2 la gestione della cappella ad un sacerdote che abitava la casa sovrastante.\nCarlo Celano, nel suo \"Notizie del bello dell'antico e del curioso della citt\u00e0 di Napoli\" scrive: \"Non ci resta che salire alla cima dei colli, traversando il piccolo casale dei Cangiani, nella cui chiesetta \u00e8 da vedere una devota immagine di S. Maria di Costantinopoli\". Anche D'Aloe nel suo \"Catalogo di tutti gli edifizi sacri della citt\u00e0 di Napoli 1863\" dice: \"La Cappella dei Cangiani si trova detta a volte all'Infrascata o ad Antignano\".\nNel Settecento la cappella Cangiani ospita l'eremita Jean Antoine Pellissier, detto Pellissario, originario della Valle d'Aosta.\nCon l'allargamento dei confini cittadini proclamato dalla Repubblica Partenopea e confermato da Murat, cappella Cangiani diviene uno dei punti di riferimento per il confine del Comune di Napoli e pi\u00f9 in generale come elemento topografico.\nIl novecento: una seconda chiesa.\nNel 1878, con l'arrivo del canonico Federico De Maio, trentenne da poco ordinato sacerdote a Parigi, la chiesa, in pessime condizioni, fu restaurata e decorata; e il 17 dicembre 1904 fu acquistata dal marchese di Busceni, don Alfonso Tufarelli, assieme ad un suolo di fianco all'antica chiesa, ove fu costruito un nuovo luogo di culto, consacrato il 1\u00ba ottobre 1914. Pur non essendo di grandissime dimensioni (composta di una sola navata con soffitto a volta illuminato da sei finestroni), e nonostante l'importanza dell'area crescesse per la creazione del \"nuovo ospedale moderno di Napoli\", la nuova chiesa (che, nel 1925, divenne parrocchia autonoma) soddisfaceva pienamente le esigenze della zona.\nIl boom edilizio del dopoguerra e la costruzione del moderno complesso parrocchiale.\nMa tra gli anni sessanta e gli anni settanta del XX secolo lo sviluppo edilizio indiscriminato che port\u00f2 alla costruzione del Rione Alto rese insufficiente la vecchia chiesa. Ne fu perci\u00f2 costruita una terza, ad opera dell'architetto Alberto Izzo, che realizz\u00f2 un vero e proprio complesso parrocchiale, in un terreno alle spalle della vecchia. La nuova chiesa fu costruita tra il 1969 e il 1974 e consacrata nel 1976 dal cardinale Corrado Ursi.\nLa nuova struttura di Izzo \u00e8 caratterizzata da una struttura semplice e dinamica, scevra da ogni rigidezza compositiva, che mitiga la dirompente altezza degli edifici fiancheggianti la chiesa lungo via Mariano Semmola imponendosi non per mole o monumentalit\u00e0, ma per il suo impianto attraverso particolari scorci prospettici capaci di riscattare l'intera zona.\nIl fronte della chiesa \u00e8 preceduto dal piazzale del grande sagrato. Il passaggio dalla citt\u00e0 alla chiesa \u00e8 graduato dal sagrato e dalla leggera rampa d'ingresso. Sulla destra svetta l'alto campanile (con le campane sistemate altrove) composto da due sottili e slanciati pilastri a L.\nAll'interno, la chiesa si articola in due aule assembleari sovrapposte. L'illuminazione naturale della navata \u00e8 realizzata attraverso la grande apertura triangolare della facciata principale con una lunga vetrata multicolore. L'illuminazione \u00e8 completata dalle alte feritoie da un lato e da piccole finestre dal lato opposto.\nIl \"Crocifisso\", opera di Michelangelo Naccherino \u00e8 stato trasferito a Cappella Cangiani dalla trecentesca chiesa dell'Incoronata in via Medina.\nIl complesso parrocchiale, fungendo anche da centro di aggregazione, ospita anche un cineforum, un piccolo teatro, un campo di basket e la sede della Polisportiva Pro-Cangiani.\nCappella Cangiani durante la Resistenza.\nCappella Cangiani \u00e8 anche un luogo legato ad un episodio della Resistenza: il 22 agosto del 1943, infatti, si svolse nei pressi di essa (allora zona di aperta campagna) una riunione di 79 antifascisti di varie tendenze politiche (comunisti, socialisti, anarchici, membri del Partito d'Azione, liberali, soldati, marinai) per stringere le file del movimento clandestino ed organizzare la distribuzione del giornale \"Il Proletario\", che si risolse con l'arresto di 49 dei partecipanti, denunciati al Tribunale Militare (che sotto Badoglio aveva sostituito il Tribunale Speciale). La polizia era stata informata da alcuni delatori.\nL'assise di San Giacomo dei Capri-Cappella Cangiani (che rappresent\u00f2, comunque, la sfida pi\u00f9 clamorosa alle Autorit\u00e0 della citt\u00e0) era stata infatti avversata dal Partito Comunista ufficiale, che la boicott\u00f2 e si rifiut\u00f2 anche di soccorrere gli arrestati, difesi invece dal Partito Socialista e dal Partito d'Azione. Adriano Reale e Rocco D'Ambra (membri del P.d'A.) riuscirono ad ottenere per gli arrestati l'ordine di scarcerazione, che fu riemesso a loro carico due giorni dopo. La maggior parte degli imputati riusc\u00ec a far perdere le proprie tracce, ma cinque di loro (Matania, Morano, Focone, Canevaro e Perillo) furono deportati dai tedeschi, per non tornare mai pi\u00f9.\nCirca un mese dopo, durante le celebri Quattro giornate di Napoli, la zona fu teatro di scontri armati. A Cappella Cangiani il sergente di Marina Giuseppe Maenza, siciliano, rifiut\u00f2 di obbedire al centurione della Milizia che voleva fargli abbandonare la 106\u00aa batteria contraerea; rimasto solo a difenderla, uccise tre dei tedeschi che avanzavano e mor\u00ec sotto il fuoco delle mitragliatrici; alla sua memoria \u00e8 stata assegnata la Medaglia d'argento."}
{"id": "2273472", "revid": "287204", "url": "https://it.wikipedia.org/wiki?curid=2273472", "title": "Luis Fernando Verissimo", "text": ""}
{"id": "2273474", "revid": "33689", "url": "https://it.wikipedia.org/wiki?curid=2273474", "title": "Omicidio volontario", "text": ""}
{"id": "2273480", "revid": "439868", "url": "https://it.wikipedia.org/wiki?curid=2273480", "title": "Anjos", "text": "Anjos \u00e8 una freguesia del Portogallo e un quartiere della citt\u00e0 di Lisbona. Fu fondata nel 1564. Occupa un'area totale di 0.48\u00a0km\u00b2 e ha una popolazione di 9.358 abitanti (2011).\nFu costituita nel 1564 a partire dalla freguesia di Santa Justa."}
{"id": "2273485", "revid": "1457847", "url": "https://it.wikipedia.org/wiki?curid=2273485", "title": "Maxime Vachier-Lagrave", "text": "Ha raggiunto il titolo di Grande Maestro nel 2005, all'et\u00e0 di 14 anni e 4 mesi. \u00c8 stato tra i primi cinque under 20 della sua generazione, superando la quota dei 2700 punti Elo a 18 anni.\nHa vinto per tre volte il campionato francese, ha partecipato a sei Olimpiadi degli scacchi con la nazionale francese e ha preso parte al ciclo mondiale partecipando al Torneo dei candidati 2020-2021.\nCarriera.\nGiovanili: Campione francese juniores a soli 13 anni.\n1997 \nCampione francese U-8 a Montlu\u00e7on\n1999 \nCampione francese U-10 a Romans-sur-Is\u00e8re\n2000 \nCampione francese U-12 a Pau\n2002 \nCampione francese U-16 a Hy\u00e8res, all'et\u00e0 di 11 anni.\n2003\nVicecampione francese U-18 a Grand-Bornand, all'et\u00e0 di 12 anni; 2\u00ba nel campionato del mondo U-14 di Halkidiki.\n2004\nCampione francese U-20 a Reims con 8/9, all'et\u00e0 di 13 anni; 3\u00ba nel campionato di Parigi, con 6,5/9, prima norma di GM; 1\u00ba nel torneo NAO GM, con una performance Elo di 2605.\nPrimi tornei da Grande Maestro.\n2005\nSecondo nel torneo di \u00c9vry a febbraio, terza norma di Grande Maestro; 3\u00ba nel campionato francese di Chartres.\n2006\nQuinto nel campionato francese di Besan\u00e7on; 6\u00ba nell'open \"Aeroflot\" di Mosca, con 6/9.\n2007\nSecondo-quinto nel torneo di Wijk aan Zee-B, con 8/13; vince il campionato francese dopo aver battuto Vladislav Tka\u010d\u00ebv allo spareggio.\nSuper GM a 18 anni.\n2009\nA luglio vince il torneo internazionale di Biel, sezione Grandi Maestri, con 6/10, davanti ad Aleksandr Morozevi\u010d e Vasyl' Ivan\u010duk; in novembre vince con 10/13 il Campionato del mondo juniores (under-20) di Puerto Madryn, per spareggio tecnico su Sjarhej \u017dyhalka.\n2010\nA dicembre vince a Varsavia il Campionato europeo Blitz.\n2012\nA ottobre vince a Saint Louis la Spice Cup.; a dicembre vince per la seconda volta il Campionato europeo Blitz.\n2013\nA luglio vince il torneo internazionale di Biel. \n2014\nA maggio vince il Campionato italiano di scacchi a squadre con la squadra padovana dell'Obiettivo Risarcimento; a luglio vince il torneo internazionale di Biel. \n2015\nA luglio vince il torneo internazionale di Biel; a maggio vince per la seconda volta il Campionato italiano di scacchi a squadre con la squadra padovana dell'Obiettivo Risarcimento; in dicembre 1\u00ba-3\u00ba nel torneo London Chess Classic, battuto negli spareggi rapidi da Magnus Carlsen.\nDortmund: il primo supertorneo in bacheca.\nNel 2016 arriva secondo al Gibraltar Chess Festival, battuto agli spareggi rapid da Hikaru Nakamura; a giugno vince con la squadra di Clichy il Campionato francese a squadre (French Team Championships Top 12\u00a02016) giocando in prima scacchiera.\nNel luglio del 2016 vince il torneo Torneo di scacchi di Dortmund con 5,5 punti su 7 disponibili; a luglio durante il Torneo scacchistico internazionale di Biel ha vinto l'incontro \"Masters Challenge\" (disputato in partite sia rapide che classiche) per 8.5 - 3.5, che lo ha visto confrontarsi con P\u00ebtr Svidler; a ottobre vince il Corsican Circuit, battendo in finale Viswanathan Anand.\n2017\nA febbraio vince il 1\u00ba FIDE Grand Prix 2017 di Sharjah a pari merito con Aleksandr Gri\u0161\u010duk e \u015e\u0259hriyar M\u0259mm\u0259dyarov totalizzando 5.5 punti; in maggio vince il Campionato tedesco a squadre con il OSG Baden-Baden, e quello francese a squadre con il Clichy; agosto vince la quinta edizione della Sinquefield Cup con 6 punti su 9 davanti al Campione del Mondo Magnus Carlsen e al gi\u00e0 Campione Viswanathan Anand, entrambi a 5.5 punti; a settembre \u00e8 arrivato in semifinale della Coppa del Mondo, \u00e8 riuscito a sconfiggere ed eliminare il tagiko Muhammad Khusenkhojaev, il russo Boris Gra\u010d\u00ebv, l'americano Aleksandr Lenderman, i russi Aleksandr Gri\u0161\u010duk e P\u00ebtr Svidler per poi venir eliminato dall'armeno Lewon Aronyan.\n2018\nTra gennaio e febbraio giunge 2\u00ba nel Tradewise Gibraltar Chess Festival dopo aver perso la finale degli spareggi rapidi contro Lewon Aronyan. \nIn maggio vince ancora il Campionato tedesco a squadre con il OSG Baden-Baden . In settembre vince a Saint Louis (Missouri) il Champions Showdown contro Samuel Shankland, match disputato con la variante Scacchi960, con il punteggio di 17,5-8,5.\nIn novembre a Shenzhen vince la seconda edizione dello Shenzhen Chess Masters con 5,5 punti su 10, superando per spareggio tecnico Anish Giri e Ding Liren, nello stesso torneo ha battuto quest'ultimo interrompendo la sua striscia record imbattibilit\u00e0 pi\u00f9 lunga a 100 partite.\n2019\nA febbraio disputa a La Roche-sur-Yon un match amichevole contro il Grande Maestro olandese Jorden van Foreest denominato \"Troph\u00e9e Napol\u00e9on\" in onore di Napoleone Bonaparte. Costituito da 2 partite blitz, 2 partite di scacchi 960, 1 partita di alla cieca e 2 partite giocate obbligatoriamente con l'apertura Napoleone, l'incontro ha visto prevalere il francese per 4\u00bd-2\u00bd. In maggio a Abidjan in Costa d'Avorio giunge secondo a pari merito con Hikaru Nakamura nella prima tappa del Grand Chess Tour 2019. \u00c8 stato un evento a cadenza rapid e blitz che lo ha visto chiudere a 23 su 36, tre punti e mezzo di svantaggio sul vincitore Magnus Carlsen. Il risultato gli da 9 punti nel Tour. In giugno a Stavanger giunge 8\u00ba nel supertorneo \"Altibox Norway Chess\" dopo aver vinto con 7,5 punti su 9 l'evento blitz introduttivo che sostituisce il normale sorteggio.Tra settembre e ottobre giunge 3\u00ba nella Coppa del Mondo battendo nella \"finalina\" il cinese Yu Yangyi per 4-2 dopo gli spareggi rapid.\nIl caso Candidati.\nAlla fine del 2019 Vachier-Lagrave suscit\u00f2 l'attenzione dell'opinione pubblica scacchistica. Il giocatore francese non era riuscito a ottenere la qualificazione al Torneo dei candidati 2020-2021 per un soffio: era arrivato terzo al Fide Grand Prix 2019, terzo alla Coppa del Mondo del 2019 e secondo nella classifica elo dell'anno solare, ma poteva ancora accedere al torneo con la wildcard. Tuttavia l'organizzatore, al quale per regolamento spettava la decisione finale, decise di invitare un altro giocatore della federazione russa, il giovane grande maestro russo Kirill Alekseenko, nonostante fossero gi\u00e0 qualificati ai Candidati anche i suoi connazionali Jan Nepomnja\u0161\u010dij e Alexander Grischuk. Anch'egli infatti rientrava nei criteri di qualificazione tramite la wildcard messa a disposizione dalla FIDE.\nLa decisione dell'organizzatore suscit\u00f2 alcune polemiche, che puntavano il dito sulla federazione russa di scacchi, mentre Vachier-Lagrave scrisse una lettera aperta a quest'ultima, che per\u00f2 non sort\u00ec alcun effetto. Malgrado questa vicenda, circa due mesi dopo il giocatore francese riusc\u00ec a prendere parte al Torneo dei candidati soltanto a causa delle polemiche nate tra l'azerbaigiano Teymur R\u0259c\u0259bov (che si era qualificato vincendo la Coppa del Mondo 2019) e la FIDE sulle misure intraprese dalla federazione internazionale per garantire la salute dei partecipanti dopo lo scoppio della Pandemia di COVID-19. La rinuncia del grande maestro azerbaigiano alla partecipazione al torneo, fece prendere in considerazione l'invito al torneo di Vachier-Lagrave, che aveva la media elo pi\u00f9 alta tra tutti coloro che erano rimasti esclusi dal campionato mondiale.\nAlla fine del girone d'andata del Torneo dei Candidati a Ekaterinburg, Vachier-Lagrave guidava sorprendentemente la classifica con 4,5 punti, a pari merito con Jan Nepomnja\u0161\u010dij, ma il torneo venne interrotto il 26 marzo 2020 a causa delle misure adottate dal governo russo contro il COVID-19, che con l'aggravarsi della situazione epidemica nel paese erano diventate pi\u00f9 serrate.\nDa un girone all'altro dei Candidati.\nDopo lo scoppio della pandemia di COVID-19 Vachier-Lagrave torna a giocare a tavolino nel settembre del 2020, durante l'edizione speciale della Bundesliga a sole 8 squadre, vinta con il club dell'OSG Baden-Baden. \nNel 2021 in gennaio partecipa alla 83\u00aa edizione del Tata Steel, ma chiude con un deludente penultimo posto, in marzo partecipa al Magnus Carlsen Invitational 2021, torneo rapid online, dove viene eliminato ai quarti di finale dal vincitore del torneo Anish Giri. In aprile viene completato il Torneo dei candidati, che il francese chiude al 2\u00ba posto con 8 su 14, \u00bd in meno del vincitore Jan Nepomnja\u0161\u010dij.\nCampione del mondo lampo.\nNel luglio del 2021 partecipa alla Coppa del Mondo di So\u010di, dove viene eliminato agli ottavi di finale agli spareggi blitz dal russo Sergej Karjakin, gi\u00e0 sfidante di Magnus Carlsen per il titolo mondiale, con il punteggio finale di 2,5 a 3,5.\nIn agosto torna a vincere, conquistando per la seconda volta la Sinquefield Cup a Saint Louis con il punteggio di 6 su 9, distanziando di mezzo punto i due statunitensi Fabiano Caruana e Wesley So. Per il francese sar\u00e0 la quarta vittoria in carriera di un supertorneo.\nIn dicembre si classifica al primo posto al Campionato del mondo lampo a pari merito con il connazionale \u02bfAl\u012bre\u017c\u0101 Fir\u016bzj\u0101h e il polacco Jan-Krzysztof Duda, vincitore della Coppa del Mondo di luglio-agosto. Per regolamento Vachier-Lagrave deve affrontare Duda nello spareggio lampo, avendo entrambi un Buchholz migliore del franco-iraniano. Il primo mini-match di spareggio finisce in parit\u00e0 con due patte in entrambe le partite, mentre la terza partita, uno spareggio secco, vede la vittoria del francese con i pezzi bianchi, vittoria che lo laurea campione del mondo della disciplina.\nStile di gioco.\nGiocatore votato all'attacco, \u00e8 un grande esperto della siciliana Najdorf e della difesa Gr\u00fcnfeld, che gioca rispettivamente contro codice_1 e contro codice_2.\nStatistiche.\nOlimpiadi degli scacchi.\nTra il 2006 e il 2016 ha partecipato alle Olimpiadi degli scacchi sempre in 1\u00aa scacchiera, ottenendo il risultato di 18 vittorie, 37 patte e 6 sconfitte.\nElo e ranking.\nHa raggiunto il massimo rating FIDE nell'agosto 2016 con 2819 punti Elo (2\u00ba al mondo e 1\u00ba in Francia)."}
{"id": "2273487", "revid": "767487", "url": "https://it.wikipedia.org/wiki?curid=2273487", "title": "Alicia (Isabela)", "text": "Alicia \u00e8 una municipalit\u00e0 di Seconda classe delle Filippine, situata nella Provincia di Isabela, nella Regione della Valle di Cagayan.\nAlicia \u00e8 formata da 34 baranggay:"}
{"id": "2273489", "revid": "729019", "url": "https://it.wikipedia.org/wiki?curid=2273489", "title": "Kalinin K-7", "text": "Il Kalinin K-7 era un aereo sperimentale sovietico, costruito in un solo esemplare all'inizio degli anni trenta.\nSi trattava di un velivolo di grandi dimensioni, ideato per effettuare sia voli transcontinentali civili, sia missioni militari. La perdita dell'unico prototipo, nel novembre 1933, provoc\u00f2 la sostanziale interruzione dello sviluppo. Infatti, due ulteriori esemplari, ordinati nello stesso anno, non furono mai completati, e l'intero programma fu cancellato due anni dopo.\nStoria.\nSviluppo.\nLo sviluppo di un aereo chiamato K-7 fu portato avanti da Konstantin Alekseevi\u010d Kalinin e dal suo OKB a partire dalla met\u00e0 degli anni venti. In dettaglio, si trattava di un aereo passeggeri trimotore appositamente progettato per montare i nuovi motori BMW Hornet di fabbricazione tedesca, da 500\u00a0hp. Il nome originario era K-Tjazholij (K pesante), ed avrebbe dovuto essere in grado di trasportare 22 passeggeri. Un modello dell'aereo fu testato nella galleria del vento del TsAGI, ed il progetto fu trovato soddisfacente. Tuttavia la produzione, che avrebbe dovuto iniziare nel marzo 1929, non fu mai avviata.\nPer questo motivo, la denominazione K-7 fu riutilizzata per un altro aereo, in progettazione dal 1928 sempre presso l'OKB Kalinin. Come la precedente versione, anche il \u201cnuovo\u201d K-7 avrebbe dovuto imbarcare i motori BMW. Tuttavia, si decise in seguito di installare dei propulsori di fabbricazione nazionale, che avevano una potenza piuttosto bassa. Questo costrinse Kalinin ad effettuare modifiche di rilievo all'aereo (come l'installazione di un settimo motore). Ulteriori problemi sorsero a causa del notevole peso del velivolo, che ne rendevano difficoltoso il controllo da parte del pilota. Per ovviare a questo, Kalinin propose di utilizzare dei controlli di nuovo tipo, e per svilupparli prese contatto con l'istituto elettrotecnico di Mosca. Tuttavia, il nuovo sistema si risolse in un fallimento, ed i tecnici furono costretti ad installare una serie di superfici di controllo. Queste comportarono una serie di problemi aerodinamici, che vennero risolti con successo da un'\u00e9quipe di specialisti guidati da Freiman: fu necessario svolgere pi\u00f9 di 300 test nella galleria del vento del TsAGI, oltre a test di volo sul banco prova volante Kalinin K-5. Per la struttura interna, il progettista decise di utilizzare dei tubi in cromo-molibdeno. La costruzione di questi tubi fu intrapresa presso le officine metallurgiche di Dnepropetrovsk: si tratt\u00f2 della prima volta che componenti simili venivano prodotte direttamente in Unione Sovietica. Infatti, fino a quel momento, erano stati importati dalla Svezia. Il solo costo dei tubi per un singolo aereo fu calcolato in 100\u00a0000 rubli d'oro del 1932.\nIl progetto definitivo fu completato nel 1932, e la costruzione del prototipo venne intrapresa nel novembre dello stesso anno presso l'impianto aeronautico di Kharkov. Tuttavia, a causa delle enormi dimensioni dell'aereo, fu necessario costruire un nuovo ambiente per l'assemblaggio delle parti. Il primo esemplare fu completato nove mesi dopo.\nVoli.\nI rullaggi sulla pista iniziarono nei primi giorni di agosto del 1933, e subito si manifestarono grossi problemi con le vibrazioni. Il primo volo fu effettuato il 19 agosto, con il velivolo che si sollev\u00f2 di cinque metri abbondanti. Per ridurre le vibrazioni, fu necessario effettuare alcune modifiche, che in pratica comportarono la necessit\u00e0 di ridisegnare la coda dell'aereo.\nIl 21 agosto si svolse un nuovo volo: il decollo non present\u00f2 problemi, ed il K-7 comp\u00ec un breve volo circolare intorno all'impianto costruttivo. Le modifiche strutturali avevano eliminato le vibrazioni verticali, ma quelle orizzontali erano ancora presenti. Il comportamento in volo era complessivamente buono.\nIl 21 novembre 1933, a causa di un cedimento strutturale di una delle travi di coda, l'aereo precipit\u00f2 causando la morte di 15 membri dell'equipaggio (su 20 imbarcati in quell'occasione).\nNonostante il disastro, i tecnici responsabili non persero la fiducia nel progetto. Una commissione appositamente nominata per indagare le cause della sciagura stabil\u00ec che non vi erano errori di progettazione, e che le vibrazioni distruttive erano state provocate dalle superfici, durante le regolazioni di potenza del settimo motore. L'aereo fu ordinato per la produzione nel 1935 in due esemplari, uno della versione civile, e l'altro di quella militare. Della produzione fu incaricato lo stabilimento aeronautico di Vorone\u017e.\nTuttavia, un cambiamento delle strategie dei vertici dell'aviazione imped\u00ec di completare lo sviluppo del K-7, ed i due esemplari in costruzione non furono mai ultimati. Kalinin fu arrestato pochi anni dopo durante le purghe staliniane.\nDescrizione tecnica.\nIl Kalinin K-7 era un aereo di grandi dimensioni, con una lunghezza di 28 metri, un'apertura alare di 53 m ed un peso complessivo al decollo di circa 40 tonnellate. Esteticamente, il velivolo si presentava come una grande ala di forma ellittica con due travi di coda, che erano unite alle estremit\u00e0 da una superficie con doppie derive.\nL'ala, di forma ellittica, era di grande spessore: si tratt\u00f2 del primo aereo in cui i meccanici avevano la possibilit\u00e0 di accedere ai motori durante il volo. Inizialmente, era stato previsto l'utilizzo del legno per la struttura, ma in seguito si decise di ricorrere al metallo.\nIl longherone centrale era costituito da due tubi paralleli, poich\u00e9 non vi erano in Unione Sovietica delle strutture tali da rispettare i requisiti previsti per il K-7. Il resto del telaio e l'ala, invece, erano costruiti in normali tubi d'acciaio saldati.\nLa cabina di pilotaggio era costituita da una carlinga centrale, che fuoriusciva dall'estremit\u00e0 anteriore. All'interno vi era posto per i due piloti, il navigatore, l'addetto alla radio ed il capo meccanico. Altri sette uomini trovavano posto in altre zone dell'aereo, per un totale di dodici elementi. I vari membri dell'equipaggio potevano comunicare tra loro tramite telefoni interni.\nI serbatoi di combustibile erano quattordici, sistemati al centro dell'aereo. La propulsione era assicurata da sette motori Mikulin AM-34F, di produzione nazionale. Il progetto originale prevedeva sei motori BMW, ma Kalinin fu costretto ad utilizzare motori sovietici. Tali propulsori, raffreddati a liquido, avevano una potenza complessiva piuttosto bassa. Per questa ragione, fu necessario installare un settimo motore, che fu posizionato sul retro della carlinga, tra le due travi di coda. Si trattava di una soluzione obbligata, che per\u00f2 provocava forti turbolenze.\nIl carrello principale era costituito da due unit\u00e0 distinte, ognuna con tre ruote ricoperte da carenature. Il carrello sinistro aveva una porta di ingresso con una scala, che permetteva l'accesso nell'ala.\nVersioni.\nL'aereo era stato progettato per essere utilizzato sia come aereo civile, sia come aereo militare. Le versioni per utilizzo riguardavano un velivolo capace di effettuare voli transcontinentali passeggeri. In dettaglio, furono previsti due allestimenti:\nIn generale, era previsto che l'aereo fosse equipaggiato anche con una sala riunioni, un bar ed una cucina.\nMilitarmente parlando, ne era previsto l'utilizzo come bombardiere. Il carico bellico variava a seconda delle caratteristiche della missione, ed in particolare della distanza da percorrere. Comunque, era compreso tra i 9.900 ed i 16.600\u00a0kg di bombe, il cui alloggiamento era previsto in apposite stive alari. La difesa da altri aerei sarebbe stata garantita da dodici postazioni per mitragliatrici (otto da 7,62\u00a0mm) e cannoncini (otto da 20\u00a0mm), sistemate in modo tale da non lasciare angoli morti. In particolare, ogni direzione era coperta da almeno tre postazioni di tiro, in modo da aumentare al massimo le capacit\u00e0 di difesa, e quindi di sopravvivenza.\nUlteriori varianti militari che furono studiate riguardarono la possibilit\u00e0 di imbarcare 112 paracadutisti completamente equipaggiati, un carro armato da 8,4 tonnellate o altri carichi paracadutabili."}
{"id": "2273493", "revid": "386186", "url": "https://it.wikipedia.org/wiki?curid=2273493", "title": "Arturo Rietti", "text": "Figlio ultimogenito di Alessandro Riettis, un commerciante ebreo di Zante, e di Elena Laudi, di un'agiata famiglia di Trieste di religione ebraica. Cresciuto in un ambiente cosmopolita, parla sin da giovanissimo il tedesco e il francese, divenne un convinto irredentista.\nTra il 1882 e il 1884 \u00e8 presso il fratello maggiore Riccardo a San Giovanni Valdarno, dove dipinge in stile verista contadini e operai e visita Firenze e la Toscana. Pur non seguendo un regolare percorso formativo in pittura, \u00e8 influenzato dai pittori triestini della generazione precedente (ritratti di Eugenio Scomparini e di Giuseppe Barison) e dalle tematiche della \"pittura di genere che si andava affermando nell'Italia centrale negli stessi anni, secondo il realismo auspicato da Telemaco Signorini. Numerosi schizzi a carboncino e a matita di questi anni manifestano l'interesse per i volti e gli atteggiamenti della gente comune.\nNonostante il parere contrario dello zio Vitale Laudi, suo tutore dopo la morte del padre, sostenuto dalla madre e dalla nonna, nel 1884 si iscrive all'Accademia di Monaco di Baviera, dove frequenta le lezioni di Franz von Defregger e del greco Nikolaus Gysis ed entra in contatto con altri artisti triestini, come Umberto Veruda e Richard Carniel. Conosce anche il pittore Hugo von Habermann e sperimenta varie tecniche, continuando a riempire quaderni di note e riflessioni e di disegni di volti e figure. Pratica inoltre lo sport della scherma.\nSi sposta quindi a Milano dove affina la sua tecnica di disegno, che diviene pi\u00f9 rapida e incisiva, e adotta la tecnica del pastello. Nel 1887 espone presso la Permanente. Ha contatti con i pittori Mos\u00e8 Bianchi, Pompeo Mariani e Ambrogio Alciati e diventa amico di Emilio Gola e dello scultore Paul Troubetzkoy.\nNel 1889 ottiene la medaglia d'argento all'Esposizione universale di Parigi e nell'ultimo decennio dell'Ottocento espone a Monaco, al Glaspalast e alla M\u00fcnchen Secession, . All'esposizione del 1891 guadagna la medaglia d'oro di II grado con uno \"Studio di giovinetta\". risulta essere di Milano, sebbene svolga gran parte della sua attivit\u00e0 a Trieste, dove nel 1894 ha uno studio posto nella cupola di Palazzo Carciotti. Utilizza una tecnica mista, che unisce il segno grafico del pastello e quello pittorico della tempera.\nAlterna soggiorni a Trieste e a Milano e nel 1903 espone a Vienna presso la galleria \"Miethke\" 17 opere a pastello (con ritratti di Teresa Junk Garbagnati, Gabriele d'Annunzio, Rembrandt Bugatti, Carlo Lamberti, Arturo Toscanini, Giacomo Puccini) e .\nSecondo lo stesso Rietti il ritratto deve rivelare \u00abuna verit\u00e0 segreta, profonda, dell'anima del soggetto\u00bb. Contemporaneamente il pittore annota: \u00abLa pecca del ritratto sta in questo: che si deve fare anche quando si vorrebbe fare altro, e che deve piacere al padrone e alla serva, e deve piacere subito\u00bb. Numerosi ritratti sono conservati in collezioni private italiane ed estere.\nSi oppone sin dagli inizi al fascismo.\nNel 1925 espone insieme ad Arturo Mancini presso la Galleria Pesaro di Milano \n rivela le sue perplessit\u00e0 sull'arte contemporanea, di cui avverte il cambiamento senza comprenderlo: le sue preferenze (ancora nel 1932) vanno a Edgar Degas, Eug\u00e8ne Carri\u00e8re, Max Liebermann. Le commissioni tuttavia non gli mancano da parte della borghesia, che richiede ritratti tradizionali per i propri salotti.\nContinua a girare da una citt\u00e0 all'altra, pur restando fortemente legato a Trieste. Nel 1933 si stabilisce a Trieste presso il Foro Ulpiano e nel 1936 espone ancora presso la galleria \"Trieste\".\n\u00c8 indignato e amareggiato per le leggi razziali fasciste. Alla morte della moglie, Elena Riva, nel 1940 si sposta da Trieste a Milano che lascia poi per timore dei bombardamenti per rifugiarsi presso la famiglia Gallarati Scotti a Fontaniva, ritrovo di intellettuali antifascisti: il suo appartamento viene distrutto dalle bombe nel 1943.\nSofferente per il diabete, che gli procura dolori al piede, muore a Fontaniva il 6 febbraio."}
{"id": "2273503", "revid": "2014155", "url": "https://it.wikipedia.org/wiki?curid=2273503", "title": "Castello Aragonese (Ortona)", "text": "Il Castello Aragonese \u00e8 una fortificazione situata ad Ortona, in provincia di Chieti, ai margini della citt\u00e0 e a strapiombo sul mare.\nStoria.\nLa prima costruzione risale al 1452. La famiglia aragonese lo costru\u00ec sopra la vecchia struttura dei Caldora del XIV secolo. Tale struttura tuttavia risale all'epoca angioina del XIII secolo. Secondo le stesse ipotesi Giacomo Caldora avrebbe potuto potenziare il castello che sarebbe potuto essere preesistente. Nel XV secolo vi sono stati alcuni adattamenti e ricostruzioni parziali di un impianto preesistente.\nIl castello svolse la funzione difensiva fino al XVII secolo, quando fu acquistato dalla famiglia Baglioni come residenza signorile. Fu costruito un palazzo gentilizio all'interno delle mura, che nel XIX secolo cadde in abbandono. Da allora il castello fu usato come officina e polveriera. \nNel 1943 durante la battaglia di Ortona, il castello \u00e8 stato colpito da bombe tedesche e granate americane. La polvere da sparo conservata all'interno fece esplodere la struttura, di cui saltarono in aria tutta la parte superiore delle mura e il palazzo gentilizio. Nel '46 uno smottamento di terreno distrusse quasi la met\u00e0 del castello, quella prospiciente il mare dalla falesia di tufo.\nDopo decenni di abbandono, il castello \u00e8 stato oggetto di lavori di restauro e consolidamento avviati nel 2001.\nDescrizione.\nLa base \u00e8 pressoch\u00e9 trapezoidale ed \u00e8 caratterizzato da quattro torri angolari di forma cilindrica (sebbene oggi ne siano sopravvissute solo tre) e da cortine su una scarpata. Il lato a ovest era occupato da una costruzione residenziale. Alcune foto di primo '900 mostrano il palazzo baronale all'interno delle mura, di stampo settecentesco, rielaborato dalla stanza di controllo della fortificazione.\nOggi del palazzo rimane un pezzo di muro perimetrale con decorazioni della cornice. Le mura hanno pianta a scarpa, con due grandi torri circolari poste sul lato di corso Matteotti, da dove oggi si accede. Le torri sono tipiche del periodo, perch\u00e9 hanno la base a scarpa pi\u00f9 larga, e il corpo centrale a forma di cilindro con finestre ad arco gotico (quelle della torre ovest sono rettangolari). Sulla parete ovest vi \u00e8 anche una terza torre pi\u00f9 piccola, sempre cilindrica, con finestra ad arco a sesto acuto. La pavimentazione della base del lato di ingresso, con arcate sulla muratura del castello, lascia intravedere che la struttura avesse un fossato d'acqua. \nL'interno \u00e8 accessibile da un piccolo giardino che costeggia le mura, e da una scala sopra i resti di una torre laterale. L'interno \u00e8 spoglio a causa della distruzione della guerra, ed \u00e8 stato riabilitato a giardino, con conservazione delle mura verso il lato di ingresso dal corso Matteotti. Infatti vi sono delle scale che conducono ai sotterranei del castello, mentre una seconda scala porta al Museo della Torre ovest: si conservano pannelli delle foto storiche del castello e arredi delle famiglie nobili che possedettero la struttura.\nLa torre est \u00e8 accessibile da un'altra rampa di scale e all'interno \u00e8 vuota, usata come belvedere panoramico."}
{"id": "2273505", "revid": "1305772", "url": "https://it.wikipedia.org/wiki?curid=2273505", "title": "Vasile Pav\u0103l", "text": "Nel 1981 ha terminato gli studi universitari presso la Facolt\u00e0 di Costruzioni dell'Universit\u00e0 tecnica Gheorghe Asachi di Ia\u0219i ed \u00e8 stato assunto al comune di Vaslui come capo del dipartimento di urbanistica, dove ha lavorato fino al 1990.\nTra il 1990 e il 2004 \u00e8 stato direttore della societ\u00e0 \"Goscom Vaslui\", occupando successivamente il ruolo di vicesindaco durante il mandato di primo cittadino di Victor Cristea.\nDal mese di giugno 2008, \u00e8 sindaco di Vaslui, avendo vinto le elezioni locali con il 55% delle preferenze, ottenute come candidato del Partito Social Democratico (PSD)."}
{"id": "2273506", "revid": "76963", "url": "https://it.wikipedia.org/wiki?curid=2273506", "title": "Aki Hoshino", "text": "Biografia.\nSoprannominata \"l'Angelo del Giappone\", \u00e8 apparsa in numerose riviste maschili, posando principalmente in bikini. Ha pubblicato anche una serie di DVD, ha posato per calendari e poster ed \u00e8 apparsa in molti programmi televisivi, come ospite.\nNel 2000, la Hoshino debutt\u00f2 nel cinema, interpretando un ruolo nella commedia d'azione \"Space Travelers\". Seguirono altri quattro film, tra i quali \"\" e \"Kekko Kamen Returns\", tratti dall'omonimo manga di G\u014d Nagai."}
{"id": "2273507", "revid": "2121138", "url": "https://it.wikipedia.org/wiki?curid=2273507", "title": "T\u00e8 coreano", "text": "Per t\u00e8 coreano s'intendono vari tipi di tisane, caratteristiche della tradizione coreana, che possono essere servite calde o fredde. Non necessariamente legate al t\u00e8 \"comune\", sono fatte con diverse sostanze, compresi frutti, foglie, radici e grani usati nella medicina tradizionale coreana.\nStoria del t\u00e8 coreano.\nLa prima testimonianza storica che documenta l'offerta del t\u00e8 ad un dio ancestrale descrive un rito nell'anno 661, in cui veniva fatta un'offerta di t\u00e8 allo spirito di re Suro, il fondatore del Regno di Geumgwan Gaya (42-562). Testimonianze della dinastia Goryeo (918-1392) mostrano che nei templi buddisti venivano fatte offerte di t\u00e8 agli spiriti di monaci riveriti.\nDurante la dinastia Joseon (1392-1910), la famiglia reale Yi e l'aristocrazia usavano il t\u00e8 per riti semplici: il \"rito del t\u00e8 del giorno\" era una comune cerimonia quotidiana, mentre il \"rito del t\u00e8 speciale\" era riservato a specifiche occasioni. Questi termini non si trovano in altri paesi. \nVerso la fine della dinastia Joseon, questa pratica si diffuse anche tra i cittadini comuni, che utilizzarono il t\u00e8 per i riti ancestrali, seguendo l'esempio cinese basato sul testo di Zhu Xi \"Formalit\u00e0 della famiglia\".\nTipi di t\u00e8 coreano.\nA base di radici.\nInsam cha.\nL'\"insam cha\" (\uc778\uc0bc\ucc28, \u4eba\u8518\u8336) \u00e8 un decotto a base di ginseng, che pu\u00f2 essere un ginseng non essiccato (\uc218\uc0bc, \u6c34\u8518), un ginseng essiccato (\uac74\uc0bc, \u4e7e\u8518) o un ginseng rosso cotto a vapore (\ud64d\uc0bc, \u7d05\u8518). Il ginseng intero o tagliato fette viene bollito delicatamente in acqua per alcune ore, e poi si aggiunge miele o zucchero per il gusto. Di solito, la preparazione abituale per l'\"insam cha\" prevede 500 ml di acqua e 50 g di ginseng. A volte, quando \u00e8 bollito si pu\u00f2 aggiungere il giuggiolo. \nDanggwi cha.\nIl \"danggwi cha\" (\ub2f9\uadc0\ucc28, \u7576\u6b78\u8336) \u00e8 un infuso ottenuto facendo bollire la radice essiccata dell'angelica coreana (\"angelica sinensis\") o dell'angelica gigas. La radice dell'angelica (coreana) viene fatta bollire delicatamente in acqua per alcune ore. A volte, quando \u00e8 bollita si pu\u00f2 aggiungere a piacere la radice di zenzero.\nSaenggang cha.\nIl \"saenggang cha\" (\uc0dd\uac15\ucc28, \u751f\u8591\u8336) \u00e8 un infuso fatto con la radice di zenzero. Questa viene lavata e tagliata a fette senza sbucciarla. La radice affettata \u00e8 conservata nel miele per alcune settimane. Per fare il t\u00e8 si aggiunge la miscela di miele e radice di zenzero all'acqua bollente."}
{"id": "2273508", "revid": "1305772", "url": "https://it.wikipedia.org/wiki?curid=2273508", "title": "Filmmaster Group", "text": "Filmmaster nasce nel 1976 a Roma come casa di produzione di spot pubblicitari per iniziativa di Stefano Coffa, Sergio Castellani e Giorgio Marino.\nDal 1990 opera anche nell'organizzazione di eventi, live entertainment e show, con sedi operative a Milano, Roma, Londra, Dubai, Abu Dhabi, Doha, Dammam, Riyadh e Rio de Janeiro.\nIn particolare, nel settore degli eventi acquisisce visibilit\u00e0 internazionale in occasione degli eventi legati ai Giochi Olimpici: per Torino 2006 produce le Cerimonie Olimpiche, e per Rio 2016 gli eventi per le Cerimonie Olimpiche e Paralimpiche e per il viaggio della Torcia olimpica.\nNel 2010, Filmmaster firma una partnership strategica con Cinecitt\u00e0 Entertainment.\nNel 2014 nasce Italian Entertainment Network, holding di intrattenimento che riunisce sotto di s\u00e9 Filmmaster, Civita Cultura e Cine District Entertainment.\nIl gruppo Filmmaster comprende tre reparti operativi: Filmmaster Productions, Filmmaster Events e Filmmaster MEA.\nFilmmaster Productions.\nSociet\u00e0 specializzata nella comunicazione audiovisiva e nella produzione di spot pubblicitari.\nDal 1976, ha realizzato oltre 3.500 spot, vincendo in totale 27 Leoni all'International Advertising Festival di Cannes, dei quali 8 d'oro.Ha lavorato con importanti registi italiani e internazionali come Federico Fellini, Spike Lee, Michael Haussman, Samuel Bayer, Ferzan \u00d6zpetek, Sergio Castellitto, David Lynch, Chris Cunningham, Tony Kaye, Grant Heslov e Paolo Sorrentino. Molte anche le collaborazioni con registi italiani emergenti che si sono affermati nel panorama cinematografico, tra cui Daniele Luchetti, Alessandro D'Alatri, Renzo Martinelli, Dario Piana, Riccardo Milani, Ago Panini, Luca Lucini, Federico Brugia, Marco Gentile e Antony Hoffman.\nNel 2012, Filmmaster Production d\u00e0 vita a Filmmini, unit nata per essere flessibile e per misurarsi con i nuovi linguaggi audiovisivi e le esigenze di marketing cross mediale.\nFilmmaster Production ha prodotto lo spot per il lancio di 500X Blue Pill per l'agenzia americana The Richards Group. \u00c8 il primo spot di produzione italiana ad essere stato trasmesso durante il Super Bowl 2015, registrando il terzo posto come indice di gradimento del pubblico.\nFilmmaster Events.\nSociet\u00e0 specializzata nella creazione e produzione di eventi, show e cerimonie di livello internazionale, con oltre 35 anni di esperienza e sedi operative a Milano, Dubai, Londra e Rio de Janeiro.\nHa vinto sette volte il titolo di Best Event Agency, di cui l'ultima nel 2017, e 110 premi nazionali e internazionali compreso 2 Emmy Award per le cerimonie di Torino 2006.\n\u00c8 stata affidata a Filmmaster Events la produzione delle Cerimonie Olimpiche e Paralimpiche di Rio 2016 e del viaggio della Torcia Olimpica e Paralimpica.\nUnica societ\u00e0 al mondo ad aver organizzato eventi olimpici estivi e invernali.\nSempre nell'ambito olimpico, Filmmaster Events ha firmato il Flag Handover di Salt Lake City 2002, le Cerimonie di Torino 2006, il Flag Handover di Londra 2012 e il Concept delle Cerimonie Paralimpiche di Sochi 2014. Ha poi prodotto le cerimonie di Expo Milano 2015, le cerimonie per le finali della Champions League (2015/2017) e le cerimonie dei Campionati Europei di Calcio 2012 e 2016, e ha curato la Cerimonia di Apertura dell'edizione 2021.\nA livello corporate ha prodotto il lancio mondiale della Fiat 500, della Volkswagen Golf, di Ford Transit. Nel 2016 ha annunciato di aver superato i 500 eventi.\nDal 1996 la Direzione Creativa \u00e8 stata affidata a Alfredo Accatino.\nFilmmaster MEA.\nBranch di Filmmaster che dal 2007 \u00e8 operativo nel Middle East&amp;Africa, con uffici a Dubai, Abu Dhabi, Riyadh, Dammam e Doha. Si occupa della produzione di eventi, della realizzazione di contenuti e di format originali, e della produzione di spot pubblicitari. Filmmaster MEA ha firmato tre edizioni della Dubai World Cup e le cerimonie della World Endurance Cup a Dubai.\nFilmmini.\nNel maggio del 2012 la Filmmini, coordinata attualmente da Cinzia Morandi e Mattia Longhi, subentra alla \"FilmMaster Clip\" come unit\u00e0 della Filmmaster Productions. Fin dagli Anni Novanta, fra le societ\u00e0 di produzione musicali pi\u00f9 importanti in Italia, nei primi otto tra il 1992 e il 2000, ha prodotto circa 60 video.\nLa societ\u00e0 ha invitato a collaborare anche registi stranieri: Spike Lee per \"Cose della vita\" (1993), Wayne Isham per \"Non siamo soli\" e Alexand Liane per \"Il tempo tra di noi\" (2007) del cantante Eros Ramazzotti; Roman Pola\u0144ski nel 1996 dirige \"Gli angeli\" di Vasco Rossi insieme a Stefano Salvati. Ha prodotto il concerto \"Buon Sangue Live\" (2005) di Jovanotti e i video di numerosi artisti come Piero Pel\u00f9, Coolio, Gwen Stefani, Planet Funk, Alex Britti, Gianluca Grignani, Soho &amp; Morgan per \"Fragole Infinite \" diretti da Tak Kuroha, Violante Placido, Irene Grandi, Subsonica &amp; Delta V, Andrea Bocelli, Le Vibrazioni, Francesco Renga, Luca Carboni, Negramaro, Linea 77, Ghali, ecc.\nNel 2006 oltre 70 video sono stati destinati alla conservazione e alla consultazione presso l\"'Arca dei Videoclip\" di Mestre."}
{"id": "2273517", "revid": "767487", "url": "https://it.wikipedia.org/wiki?curid=2273517", "title": "Ko\u010dkor", "text": "Ko\u010dkor (in chirghiso: \u041a\u043e\u0447\u043a\u043e\u0440), precedentemente conosciuta come \"Stolypin\", \u00e8 una citt\u00e0 del Kirghizistan, capoluogo del distretto omonimo.\nL'insediamento si trova sull'autostrada A365 che porta a nord verso la capitale Bi\u0161kek e a sud al Passo Torugart, nei suoi pressi si trova altres\u00ec il bacino dell'Orto-Tokoy; Ko\u010dkor \u00e8 un buon punto di partenza per le escursioni e dispone di infrastrutture turistiche discretamente sviluppate, tra le quali anche un museo. "}
{"id": "2273519", "revid": "80339", "url": "https://it.wikipedia.org/wiki?curid=2273519", "title": "Anna Politkovskaja", "text": ""}
{"id": "2273521", "revid": "110157", "url": "https://it.wikipedia.org/wiki?curid=2273521", "title": "Beato (Lisbona)", "text": "Beato \u00e8 una freguesia del Portogallo e un quartiere della citt\u00e0 di Lisbona. Fu fondata nel 1756 con la nomina di S\u00e3o Bartolomeu do Beato. Occupa un'area totale di 1.14\u00a0km\u00b2 dove vive una popolazione di 12.429 abitanti."}
{"id": "2273522", "revid": "1444886", "url": "https://it.wikipedia.org/wiki?curid=2273522", "title": "Centrale nucleare del Garigliano", "text": "La centrale nucleare del Garigliano era una centrale nucleare di prima generazione, situata nel Comune di Sessa Aurunca (CE), avente un unico reattore da di potenza elettrica netta, a uranio leggermente arricchito, moderato ad acqua leggera e raffreddato secondo lo schema BWR 1.\nStoria dell'impianto.\nCostruita dal 1\u00ba novembre 1959 al 1\u00ba gennaio 1964 su progetto dell'ingegnere Riccardo Morandi dalla Societ\u00e0 Elettronucleare Nazionale (SENN S.p.A., ai tempi parte del gruppo IRI-Finelettrica e compartecipata anche da Finmeccanica e Finsider) sotto l'egida del CNRN e con tecnologia della societ\u00e0 americana General Electric, ha iniziato l'attivit\u00e0 commerciale dal 1\u00ba giugno 1964.\nNel 1965 la propriet\u00e0 della centrale \u00e8 stata assunta da Enel. L\u2019impianto \u00e8 stato in funzione fino al 1978, anno in cui \u00e8 stato fermato per manutenzione. Dopo aver valutato come antieconomici i costi della sua riparazione vista la poca vita residua dell'impianto, \u00e8 stata disattivata definitivamente il 1\u00ba marzo 1982.\nDa allora \u00e8 stato garantito il mantenimento in sicurezza delle strutture e degli impianti a tutela della popolazione e dell'ambiente. La centrale ha complessivamente prodotto 12,5 miliardi di kWh di energia elettrica.\nNel 1999 SOGIN \u00e8 divenuta proprietaria dell'impianto con l'obiettivo di realizzarne lo smantellamento: allontanamento del combustibile nucleare, decontaminazione e smantellamento delle strutture e gestione e messa in sicurezza dei rifiuti radioattivi.\nLo smantellamento.\nDopo il fermo della centrale, sono stati drenati tutti i circuiti idraulici del reattore e, successivamente all'allontanamento degli elementi di combustibile della centrale, \u00e8 stata svuotata la piscina all'interno della quale erano custoditi.\nNel 2007 sono terminate le attivit\u00e0 di rimozione dell'amianto dall'edificio turbina e nel 2008 SOGIN ha ripristinato gli impianti elettrico, di ventilazione, di drenaggio liquidi e di monitoraggio radiologico per la bonifica amianto. Nel 2009 \u00e8 avvenuta la realizzazione dei laboratori chimici \u201cfreddo\u201d e \u201ccaldo\u201d. Nel 2010 \u00e8 terminata la bonifica dell'edificio reattore dal coibente contenente amianto ed \u00e8 stato, inoltre, pubblicato il decreto di compatibilit\u00e0 ambientale (VIA) per l'\"attivit\u00e0 di smantellamento \u2013 disattivazione accelerata per il rilascio incondizionato del sito\u201d. A tale proposito, la VIA prevede che le attivit\u00e0 di smantellamento non riguardino gli edifici reattore e turbina, progettati dall'ingegnere Riccardo Morandi, dichiarati patrimonio architettonico italiano, come stabilito dal Ministero per i Beni e le Attivit\u00e0 Culturali.\nLa centrale di Garigliano \u00e8 stata la seconda delle quattro centrali nucleari italiane, dopo quella di Trino, ad ottenere il 28 settembre 2012 il decreto di disattivazione, approvato dal Ministero dello Sviluppo Economico.\nNel dicembre 2012 SOGIN ha emesso i bandi di gara per: la progettazione esecutiva e l'esecuzione dei lavori di ripristino dei sistemi ausiliari dell'edificio reattore; la progettazione esecutiva e l'esecuzione dei lavori di smantellamento dei sistemi e componenti del ciclo termico dell'edificio turbina, compreso il ripristino dei sistemi ausiliari necessari alle operazioni di smantellamento, la fornitura delle apparecchiature per il trattamento dei materiali smantellati e l'alienazione dei materiali rilasciabili, pubblicato sulla Gazzetta Ufficiale dell'Unione Europea il 15 dicembre; l'esecuzione dei lavori di scarifica e demolizione dell'attuale camino e realizzazione di un nuovo camino, pubblicato sulla Gazzetta Ufficiale dell'Unione Europea il 28 dicembre. \u00c8 stata completata la realizzazione del nuovo deposito temporaneo per i rifiuti radioattivi e l'adeguamento a deposito temporaneo dell'edificio ex-diesel.\nNell'ambito delle predisposizioni necessarie per effettuare lo smantellamento dei componenti e delle prescrizioni per garantire l'integrit\u00e0 degli edifici turbina e reattore (sfera), sono in corso i lavori per il ripristino del rivestimento protettivo delle due strutture. \u00c8 terminato l'iter di gara per la realizzazione del nuovo sistema di trattamento effluenti liquidi radioattivi, denominato \"radwaste\", e sono state bonificate due delle tre trincee, dove negli anni di esercizio della centrale sono stati interrati rifiuti a bassa attivit\u00e0.\nLo smantellamento del camino.\nSOGIN ha terminato nel novembre 2017 lo smantellamento del camino della centrale del Garigliano. Il camino era una struttura tronco-conica in cemento armato alta 95 metri, con un diametro che variava dai circa 5 metri della base ai circa 2 metri della sommit\u00e0. All'interno dell'area dell'impianto nucleare, era posizionato accanto all'edificio reattore e svolgeva la funzione di convogliare in quota, e in maniera controllata, lo scarico in atmosfera degli effluenti gassosi provenienti dagli edifici a potenziale rischio di contaminazione radioattiva oggetto anch'essi di smantellamento, quali turbina, reattore e rifiuti radioattivi. La sua progettazione rispondeva ai criteri di resistenza in vigore negli anni Sessanta.\nSOGIN ha svolto i lavori in pi\u00f9 fasi, con un avvio nel 2014. Dapprima sono stati svolti interventi propedeutici fra cui il consolidamento della struttura e l\u2019impermeabilizzazione delle aree. Sono stati, inoltre, eseguiti i collaudi dei sistemi e dei macchinari attraverso un modello in scala del camino in cemento armato alto 12 metri, costruito in un apposito punto esterno al sito. Successivamente sono state decontaminate, tramite scarifica, le pareti interne del camino attraverso un robot antropomorfo di tecnologia italiana. Al termine, la struttura \u00e8 risultata decontaminata ed \u00e8 stata demolita.\nGestione dei rifiuti radioattivi.\nNell'ambito delle attivit\u00e0 di gestione e messa in sicurezza dei rifiuti radioattivi, \u00e8 terminato, nel 1987, l'allontanamento del combustibile irraggiato della centrale, che \u00e8 stato trasferito in Inghilterra per il riprocessamento e al deposito Avogadro di Saluggia. Quest'ultimo \u00e8 destinato al trasferimento in Francia anch'esso per il riprocessamento. I trasporti del combustibile dal deposito Avogadro sono iniziati nel febbraio 2011.\nSOGIN ha adeguato l'edificio ex diesel per adibirlo a deposito temporaneo e ha costruito un nuovo deposito temporaneo, denominato D1, per la custodia in sicurezza dei soli rifiuti radioattivi presenti nella centrale del Garigliano, in attesa del loro trasferimento al Deposito Nazionale.\nTavolo della Trasparenza.\nNel 2011 \u00e8 stato istituito in Regione Campania il Tavolo della Trasparenza per le attivit\u00e0 di dismissione della centrale nucleare del Garigliano, con la delibera di G.R. n. 163 del 29/4/2011, integrata dalla delibera di G.R. n. 428/2011. Con decreto del Presidente della Giunta n. 253 dell'11/11/2011 sono stati nominati i componenti del Tavolo, come individuati dagli enti di appartenenza, ed \u00e8 stato approvato il Disciplinare per il suo funzionamento.\nControversie su possibili fughe radioattive.\nNell'aprile del 2014 sono comparsi in rete alcuni articoli riferiti ai risultati di studi condotti all'inizio degli anni '80 in sede ENEA, CNEN e SIMP (Societ\u00e0 italiana di Mineralogia e Petrologia) che riguardavano la contaminazione del Garigliano e di parte del Golfo di Gaeta da parte di radionuclidi provenienti dalla centrale.\nGli articoli rimandano agli \"Atti del Convegno italo-francese di radioprotezione - Firenze 30 Maggio, 1 Giugno 1983\", alla studio condotto in ambito ENEA dal titolo: \u201cInfluenza dei Fattori Geomorfologici sulla distribuzione dei Radionuclidi - Un esempio: dal M. Circeo al Volturno\u201d (di A. Brondi, O. Ferretti, C. Papucci) e al \"Rendiconto n.38 della Societ\u00e0 italiana di Mineralogia e Petrologia\", che a sua volta si riferisce ai risultati delle ricerche ambientali condotte alla fine degli anni '70 dal CNEN."}
{"id": "2273523", "revid": "287204", "url": "https://it.wikipedia.org/wiki?curid=2273523", "title": "Kushal Pal Singh", "text": "Nel 2008, in seguito alla quotazione in borsa della sua azienda, \u00e8 stato inserito nella lista degli uomini pi\u00f9 ricchi del mondo curata dalla rivista Forbes direttamente all'ottavo posto, con un patrimonio stimato in 30 miliardi di dollari. Nel 2009 per\u00f2 a causa della crisi economica che ha colpito soprattutto il settore immobiliare il suo patrimonio \u00e8 stato rivalutato in 5 miliardi, rendendolo il 98\u00ba uomo pi\u00f9 ricco del mondo."}
{"id": "2273527", "revid": "1965179", "url": "https://it.wikipedia.org/wiki?curid=2273527", "title": "Ricerca del Ges\u00f9 storico", "text": "La ricerca del Ges\u00f9 storico (in inglese: \"Quest for the historical Jesus\") \u00e8 il tentativo di usare metodi storici, invece che religiosi, per costruire una biografia attendibile di Ges\u00f9. La ricerca, cos\u00ec come definita originariamente da Albert Schweitzer, ebbe inizio nel XVIII secolo con Hermann Samuel Reimarus, prosegu\u00ec nel XIX e XX secolo attraversando diverse fasi.\nQuesta ricerca porter\u00e0 a scoprire un Ges\u00f9 ebreo, palestinese del I secolo, non pi\u00f9 l'immagine di un Ges\u00f9 filtrato dall'analisi dottrinale.\nOggi questa ricerca \u00e8 condotta anche da studiosi quali, ad esempio, quelli che compongono il \"Jesus Seminar\" o la \"Association pour l'Etude de la Litt\u00e9rature Apocryphe Chr\u00e9tienne (AELAC)\"\nLa prima ricerca (o \"First Quest\").\nLa prima fase dell'indagine inizi\u00f2 nel XVIII secolo con Hermann Samuel Reimarus e termin\u00f2 con William Wrede.\nReimarus compose una \"Apologia di coloro che adorano Dio secondo ragione\", che rigettava i miracoli e accusava gli autori della Bibbia di mistificazione, ma non pubblic\u00f2 mai i suoi risultati; per lui l'autocoscienza messianica fu una proiezione delle prime comunit\u00e0 nella vita storica di Ges\u00f9, di cui, quindi, non resta altro che la predicazione, che sganciata dall'autocoscienza messianica, altro non \u00e8 che una concezione etico-religiosa.. Alcune parti dell'opera furono pubblicate postume da Gotthold Lessing col titolo \"Frammenti dell'Anonimo di Wolfenb\u00fcttel\" nel 1774-1778.\nReimarus faceva una distinzione tra il \"Ges\u00f9 storico\" ed il \"Ges\u00f9 della fede\", affermando che quello storico era un messia nazionalistico, che predicava la ribellione ai Romani, arrestato e ucciso, il cui corpo fu trafugato dai suoi discepoli per poter proclamare che era risorto. \nGli studiosi appartenenti a questo filone applicarono le metodologie storiche della loro epoca per discernere la mitologia dalla storia di Ges\u00f9. Reimarus applic\u00f2 il razionalismo dell'Illuminismo alle affermazioni su Ges\u00f9, mentre Schweitzer fece notare come ciascuno studioso avesse prodotto una caratterizzazione di Ges\u00f9 che era un'autobiografia idealizzata dello studioso stesso.\nQuesta fase vide aumentare l'importanza del problema del Ges\u00f9 storico. Successivamente Albert Schweitzer, Karl Barth e Rudolf Bultmann rigettarono totalmente questa ricerca, ponendo fine alla cosiddetta \"First Quest\" (\"Prima ricerca\"). \nGli autori della prima fase della cosiddetta \"teologia razionalista\" sono:\nQuesti autori reinterpretarono i Vangeli secondo una prospettiva strettamente razionalista, postulando la necessaria esistenza di una spiegazione razionale per i miracoli, e viceversa che ci\u00f2 che risultava non essere spiegabile alla luce del metodo razionalista dovesse essere reputato anche non reale, e nemmeno possibile. Pertanto, la possibilit\u00e0 della trascendenza e della natura divina di Ges\u00f9 Cristo fu negata. Le relative \"vite di Ges\u00f9\" trattarono i fatti dal punto di vista meramente storico.\nHeinrich Eberardh Gottlob Paulus (1828) fu il principale esponente della fase neoclassica del movimento e restitu\u00ec l'immagine di Ges\u00f9 di Nazareth quale guaritore popolare, un argomento che sar\u00e0 ripreso anni dopo da altri autori e secondo altre prospettive.\nInfine, gli esponenti della fase tardiva del movimento teologico razionalista furono:\nMediante l'approccio razionalista argomentarono la conclusione secondo la quale nei Vangeli esisterebbe un notevole numero di elementi non storici, che gli autori razionalisti spiegarono come il fenomeno di \"una creazione mitologica\", un tentativo \"prescientifico\" (primigenio) di spiegare con l'invenzione mitica qualcosa di altrimenti non conosciuto. Essi sottolinearono che questo fenomeno sarebbe stato accentuato con particolare rilievo nel Vangelo secondo Giovanni, che dopo le loro valutazioni fu escluso dal novero delle fonti primarie utili alla ricostruzione del Ges\u00f9 storico.\nLe \"Vite di Ges\u00f9\".\nLa biografia di Ges\u00f9 di David Friedrich Strau\u00df (1808-1878), diede alla critica del Nuovo Testamento la sua impronta attuale. Strauss spieg\u00f2 i miracoli contenuti nei vangeli come eventi naturali mal compresi e mal raccontati. Ernest Renan (1823-1892) fu il primo di molti a rappresentare Ges\u00f9 come un semplice essere umano. Albrecht Ritschl (1822-1889) ebbe dei dubbi su questo progetto, ma divenne una figura centrale del Protestantesimo liberale in Germania e del movimento del Vangelo sociale negli Stati Uniti.\nMartin K\u00e4hler (1835-1912) sostenne che il vero Cristo fosse quello venerato nella Bibbia e non un'ipotesi storica. Martin Dibelius (1883-1947) spinse per l'applicazione della critica delle forme al Nuovo Testamento. William Wrede (1859-1906) mise in dubbio l'affidabilit\u00e0 storica del \"Vangelo secondo Marco\" e propose per primo il tema del segreto messianico, mentre Albert Schweitzer mostr\u00f2 come le \"Vite di Ges\u00f9\" riflettessero le idee degli storici che le avevano compilate.\nWilliam Wrede.\nNell'anno 1901, poco prima della pubblicazione del lavoro di Schweitzer, fu pubblicato un lavoro fondamentale per la successiva ricerca, \"Il segreto messianico nei Vangeli. Un apporto per capire il Vangelo di Marco\" di William Wrede.\nWrede, dimostrando che anche il Vangelo secondo Marco era \"secondario\", derivato cio\u00e8 da altre fonti, interpretava il cosiddetto \"segreto messianico\" non come una verit\u00e0 storica, ma come una costruzione redazionale della primitiva comunit\u00e0. In sintesi Ges\u00f9, secondo Wrede, non ebbe mai coscienza di essere un Messia, posizione che gli fu attribuita, dopo la sua morte, dalle prime comunit\u00e0 cristiane.\nAlbert Schweitzer.\nLe opere di Schweitzer e Bultmann hanno il loro punto di partenza nel fallimento ottocentesco di scrivere una vita di Ges\u00f9.\nSia Schweitzer che Bultmann riconobbero il disinteresse dei Vangeli per la vicenda storica e umana di Cristo e la loro focalizzazione sul ministero pubblico (Schweitzer) o sull'esposizione di una predicazione (Bultmann): da un presupposto comune, arrivarono a conclusioni molto diverse.\nPer entrambi Ges\u00f9 aveva chiaro il suo fine escatologico, ma mentre per Schweitzer \u00e8 fondamentale anche la sua autocoscienza messianica, per Bultmann questa deriverebbe principalmente da un giudizio di valore dei suoi discepoli.\nAlbert Schweitzer riteneva che proprio il disinteresse mostrato dai vangeli sinottici nel curare la rappresentazione della vita terrestre di Ges\u00f9 garantisse credibilit\u00e0 storica ai racconti da essi tramandati, e mostr\u00f2 come invece le moderne biografie di Ges\u00f9 riflettessero il pregiudizio degli storici..\nI punti nodali del pensiero di Albert Schweitzer sono il senso della passione, la messianicit\u00e0 e l'impossibilit\u00e0 a ricostruire una vita di Ges\u00f9 al di fuori del suo ministero pubblico.\nRudolf Bultmann.\nPer Rudolf Bultmann vi \u00e8 una sostanziale discontinuit\u00e0 tra la predicazione di Ges\u00f9 e l'annuncio del Cristo da parte dei suoi seguaci.\nSecondo Bultmann il Ges\u00f9 della storia \u00e8 molto meno importante del Ges\u00f9 della fede. Il Ges\u00f9 terreno non ha per lui alcuna importanza per la fede nel Cristo. Egli si chiede su che base gli autori del Nuovo Testamento abbiano interpretato la sua figura, facendone la base dell'annuncio di salvezza. Quindi il Ges\u00f9 storico e il Ges\u00f9 della fede sono due distinti fenomeni storici, in continuit\u00e0 in quanto uno \u00e8 il presupposto dell'altro. Tocca quindi all'esegesi distinguere tra il Ges\u00f9 storico e la fede nel Cristo.\nIn quest'ottica non sorprende che Bultmann sia considerato il principale esponente della critica delle forme. Ges\u00f9, secondo Bultmann, \u00e8 cosciente della sua escatologia ma probabilmente non del suo essere messia. Questo secondo aspetto \u00e8 comunque per l'autore marginale: ci\u00f2 che conta non \u00e8 tanto la personalit\u00e0 di Ges\u00f9 ma, poich\u00e9 ha operato per mezzo della parola, \u00e8 invece rilevante ci\u00f2 che egli ha voluto, e questo \"pu\u00f2 essere riprodotto solo come un tessuto coerente di proposizione e di idee.\"\nIn definitiva Ges\u00f9 sarebbe per l'ebraismo il suo superamento e per il cristianesimo il presupposto. Ges\u00f9 ha quindi un duplice isolamento storico rispetto sia alla sua matrice sia rispetto alla religione che porta il suo nome. Quindi il Ges\u00f9 terreno \u00e8 in uno stato di sospensione che non ha alcuna importanza per la fede nel Cristo risuscitato. Per i giudei quindi Ges\u00f9 \u00e8 stato un corpo estraneo, mentre per il Cristianesimo ha rappresentato semplicemente l'occasione storica che ha permesso l'elaborazione della fede cristologica.\nPer Bultmann quindi Cristo era fondamentale per la sua esistenza, non per quello che aveva detto o fatto e che comunque non pu\u00f2 essere considerato in continuit\u00e0 con il contenuto di una fede che ha come oggetto essenzialmente la sua persona. Ovviamente per Bultmann quello che conta non \u00e8 se Cristo si sia ritenuto il Messia: \"il riconoscimento in Ges\u00f9 di colui in cui \u00e8 presente e operante la parola di Dio \u00e8 un puro atto di fede, indipendentemente dal problema storico [...] solo un punto conterrebbe una cristologia implicita, e dunque un punto in continuit\u00e0 con il kerigma, ovvero il suo appello a decidersi per la sua persona in quanto portatrice della parola di Dio\". Alla fine Bultmann e Schweitzer si contrappongono dinanzi alla impossibilit\u00e0 di raggiungere il Ges\u00f9 storico: per Schweitzer la soluzione sar\u00e0 etica; per Bultmann la soluzione sar\u00e0 la decisione e lascer\u00e0 l'etica in secondo piano.\nKarl Barth e Rudolf Bultmann ripudiarono la ricerca del Ges\u00f9 storico e ci\u00f2 diminu\u00ec l'interesse per l'argomento nel periodo dal 1920 al 1970.\nLa seconda ricerca (o \"New Quest\" o \"Second Quest\").\nLa \"New Quest\" (\"Nuova ricerca\") o \"Second Quest\" (\"Seconda ricerca\") fu un breve movimento degli anni cinquanta che cerc\u00f2 di ravvivare la ricerca del Ges\u00f9 storico. Gli studiosi che lo formarono cercarono di dimostrare una sostanziale continuit\u00e0 tra il messaggio di Ges\u00f9 e la primitiva comunit\u00e0 cristiana. L'annuncio aveva, secondo loro, fondamento non solo storico ma anche teologico nell'attivit\u00e0 pubblica di Ges\u00f9. \nTale posizione fu iniziata da Ernst K\u00e4semann nel 1954, con il suo saggio \"Il problema del Ges\u00f9 storico\", in cui afferm\u00f2 la possibilit\u00e0 di una ricostruzione storica di Ges\u00f9; contro la tesi dell'impossibilit\u00e0 sostenuta da Bultmann, K\u00e4semann cerc\u00f2 di vedere in Ges\u00f9 qualcosa di pi\u00f9 di un presupposto della fede cristiana e si chiese se la predicazione di Ges\u00f9 terreno fosse continuata dai seguaci sulla terra.\nOvviamente tutto ci\u00f2 suscit\u00f2 contrasti con il suo maestro Bultmann che replico con il saggio \"Das Verh\u00e4ltnis der urchristlichen Christusbotschaft zum historischen Jesus\" del 1960.\nK\u00e4semann riconobbe validit\u00e0 all'indagine critica sul Ges\u00f9 terreno, senza ricadere nei \"percorsi\" delle ottocentesche \"Vite di Ges\u00f9\" (in quanto per lui comunque mancavano irrimediabilmente i presupposti)\nEgli afferm\u00f2 che la storia e l'esistenza di Ges\u00f9 erano in qualche modo accessibili alla ricerca storica.\nSoprattutto K\u00e4semann voleva evitare di risolvere Cristo in un simbolo mitologico.\nIn fondo Bultmann nel tentativo di contrastare le scuole delle \"Vite di Ges\u00f9\", aveva finito per dare il primato all'interpretazione teologica e nel rigettare, sempre per problemi teologici, il Ges\u00f9 storico.\nK\u00e4semann riusc\u00ec a individuare del materiale evangelico che a suo parere era fondamentalmente attendibile e veritiero. \nTutto questo era a suo avviso possibile applicando una serie di criteri; semplificando, un logion di Ges\u00f9 \u00e8 da ritenersi originale quando: non lo si pu\u00f2 ricondurre n\u00e9 all'ambiente ebraico n\u00e9 alla vita o all'insegnamento dei primi cristiani; se segue il criterio del riferimento multiplo (ovvero se esistono pi\u00f9 attestazioni indipendenti fra di loro di un determinato logion); se questo logion \u00e8 coerente con altre parole di Ges\u00f9 che si sono dimostrate originali.\nQuesti criteri si sono imposti nella ricerca su Ges\u00f9 e hanno rappresentato, per trent'anni, il metodo di lavoro dominante.\nIn questo modo K\u00e4semann ha recuperato il ruolo di Ges\u00f9, non solo indirettamente come presupposto della fede dei primi cristiani, bens\u00ec affermando che la storia e l'esistenza di Ges\u00f9 erano in qualche modo accessibili alla ricerca storica.\nAltri studiosi importanti della \"Second Quest\" furono:\nLa terza ricerca (o \"Third Quest\").\nLa ricerca contemporanea del Ges\u00f9 storico \u00e8 molto viva, specie grazie a una migliore conoscenza dell'ebraismo del primo secolo, alla rinascita dello studio biblico cattolico, a una pi\u00f9 vasta accettazione dei metodi storici, a indizi sociologici e all'analisi letteraria. La combinazione della concezione storiografica di Bultmann e K\u00e4semann, (la critica al metodo storico soggettivo, il riconoscimento del carattere essenzialmente kerigmatico, ovvero di annuncio dei racconti evangelici), con la verifica critica delle fonti, aveva determinato tra gli anni venti e gli anni settanta del Novecento, una vastissima produzione storico-esegetica, che dava la preminenza alla comprensione teologica del dato storico, sia che si riducesse il significato dell'esistenza di Ges\u00f9 a semplice occasione storica per l'elaborazione dell'annuncio cristiano (Bultmann), sia che le si riconoscesse significato costitutivo per la fede cristiana (K\u00e4semann).\nLa \"Third Quest\", apparve inizialmente tra gli studiosi di lingua inglese, e l'investigazione sociologica si pose al primo posto, rispetto alla precedente ricerca che aveva un fine teologico e cercava di separare Ges\u00f9 dal Giudaismo e dalle eresie dei primi cristiani.\nIn altri termini gli studiosi della \"Third Quest\" basarono molto del loro lavoro sulle fonti eterodosse. \nLe caratteristiche tipiche della \"Third Quest\", sono quindi:\nLa \"Third Quest\" inizia con E. P. Sanders, i cui apporti sembrano pi\u00f9 consistenti, rispetto agli altri esponenti della scuola. Alla base della sua ricerca c'\u00e8 una serie di fatti che l'autore considera incontrovertibili, e sui quali si potrebbe costruire un profilo storico di Ges\u00f9. Essi sono:\nLa ricostruzione di Sanders finisce con il riallacciarsi al paradigma di Reimarus e Schweitzer, per cui Ges\u00f9 era un predicatore escatologico, auto-riconosciutosi come Messia e, per questo, ben leggibile all'interno del Giudaismo. La \"Third Quest\" \u00e8 divisa tra chi invocava un ritorno a un Ges\u00f9 non escatologico e tra coloro che lo vedevano come guida di un movimento di ristabilimento escatologico.\nAlcuni studiosi contemporanei, tra cui Dale Allison e Bart Ehrman, hanno ripreso la visione formulata da Schweitzer, secondo il quale Ges\u00f9 era un profeta apocalittico; altri, come i membri del \"Jesus Seminar\", hanno negato l'autenticit\u00e0 del messaggio escatologico di Ges\u00f9, descrivendolo come un saggio itinerante.\nTra gli studiosi della terza ricerca troviamo:\nI criteri della ricerca esegetica.\nLa ricerca esegetica condivide alcuni criteri per risalire al nocciolo pi\u00f9 antico nell'indagine storica su Ges\u00f9."}
{"id": "2273532", "revid": "117366873", "url": "https://it.wikipedia.org/wiki?curid=2273532", "title": "Rosenberg &amp; Sellier", "text": "Rosenberg &amp; Sellier \u00e8 una casa editrice fondata a Torino nel 1883 da Ugo Rosenberg ed Arturo Sellier.\nNata inizialmente come libreria internazionale, inizi\u00f2 presto a pubblicare in proprio, raggiungendo la notoriet\u00e0 con alcuni dizionari che restano nella storia della cultura italiana.\nIn oltre 130 anni di storia si \u00e8 ritagliata un ruolo di rilievo nel panorama dell'editoria scientifica, coltivando importanti collaborazioni con il mondo dell'universit\u00e0 e con i settori pi\u00f9 avanzati della ricerca, prestando una particolare attenzione alle tematiche pi\u00f9 stimolanti del dibattito pubblico.\nDal 2015 l'attivit\u00e0 di Rosenberg &amp; Sellier si integra con l'esperienza di Lexis Compagnia Editoriale in Torino, grazie alla quale \u00e8 recentemente approdata sul portale internazionale Open Edition. Per far fronte al cambiamento avvenuto nell'ambito della ricerca e della didattica scientifica, infatti, diventa necessario fornire nuove proposte di processo editoriale, cui Lexis \u00e8 decisamente orientata.\nOltre ai volumi pubblicati all'interno delle prestigiose collane, vanno ricordate le riviste: Studi Francesi, Quaderni di Sociologia e Rivista di Estetica, anch'esse presenti sul portale Revues.org."}
{"id": "2273534", "revid": "22647557", "url": "https://it.wikipedia.org/wiki?curid=2273534", "title": "Cygnus colombianus", "text": ""}
{"id": "2273547", "revid": "438678", "url": "https://it.wikipedia.org/wiki?curid=2273547", "title": "Senza destino", "text": "Senza destino (\"Sorstalans\u00e1g\") \u00e8 un film del 2005 diretto da Lajos Koltai.\nIl soggetto \u00e8 tratto dal libro \"Essere senza destino\" del Premio Nobel Imre Kert\u00e9sz, che ne ha curato anche la sceneggiatura.\nTrama.\nGyurka \u00e8 un adolescente ebreo che vive a Budapest durante la seconda guerra mondiale, insieme ai suoi numerosi parenti. Un giorno il padre riceve l'obbligo di trasferimento nei campi di lavoro e si consegna pertanto alle milizie naziste, trovando la morte a Mauthausen. Non molto tempo pi\u00f9 tardi anche il figlio viene avviato alla deportazione: dopo esser stato costretto a scendere da un autobus, viene tradotto prima ad Auschwitz dove scampa miracolosamente ad una selezione a seguito della quale, molti dei suoi compagni di viaggio perdono la vita, per poi giungere a Buchenwald ed infine a Zeitz. Una volta arrivato nel campo di lavoro, Gyurka \u00e8 costretto a fare i conti con la barbarie nazista. Gli orari di lavoro estenuanti, le pessime condizioni igieniche del lager, ma soprattutto le scarsissime razioni giornaliere di cibo, logorano in breve tempo quello che fino a qualche mese prima, era poco pi\u00f9 che un bambino. Un giorno Gyurka si accascia improvvisamente a terra privo di forze e i medici del campo, dopo avergli diagnosticato una grave infezione alla gamba, decidono di operarlo e di trasferirlo nuovamente a Buchenwald. La paura di essere ucciso da un momento all'altro viene meno quando le truppe alleate liberano il lager e il ragazzo pu\u00f2 fare ritorno al suo Paese natale.\nL\u00ec Gyurka scopre che nella sua casa di famiglia abitano altre persone e che il padre \u00e8 morto a Mauthausen mentre i vicini di casa vogliono soltanto pensare al futuro.\nLa drammatica esperienza nei campi di concentramento segna indelebilmente la psiche del ragazzo. Ci\u00f2 nonostante egli decide di provare a condurre una vita ordinaria ed anelare alla felicit\u00e0, pur con la consapevolezza che niente sar\u00e0 pi\u00f9 come prima."}
{"id": "2273548", "revid": "767487", "url": "https://it.wikipedia.org/wiki?curid=2273548", "title": "Kemin", "text": "Kemin (in chirghiso: \u041a\u0435\u043c\u0438\u043d) \u00e8 una cittadina del Kirghizistan settentrionale, capoluogo del distretto omonimo; l'insediamento \u00e8 noto per aver dato i natali all'ex presidente del Kirghizistan Askar Akaev."}
{"id": "2273549", "revid": "767487", "url": "https://it.wikipedia.org/wiki?curid=2273549", "title": "La vita che ti aspetti", "text": "La vita che ti aspetti (\"La vida que te espera\") \u00e8 un film del 2004 diretto da Manuel Guti\u00e9rrez Arag\u00f3n."}
{"id": "2273553", "revid": "767487", "url": "https://it.wikipedia.org/wiki?curid=2273553", "title": "Due volte lei - Lemming", "text": "Due volte lei - Lemming \u00e8 un film del 2005 diretto da Dominik Moll. Fu presentato in concorso al 58\u00ba Festival di Cannes.\nTrama.\nAlain Getty, giovane ingegnere che lavora in una societ\u00e0 di automazione, e sua moglie, B\u00e9n\u00e9dicte, si trasferiscono nel sud della Francia. Una sera aspettano per cena il capo di Alain, Richard Pollock, e la moglie, Alice. Mentre B\u00e9n\u00e9dicte prepara la cena, il lavello si ottura, ma Alain rinvia la riparazione all'indomani per l'imminente arrivo dei Pollock. La coppia arriva con grande ritardo. La cena si rivela un vero fiasco, soprattutto per l'atteggiamento ostile della signora Pollock che accusa il marito di tradimento apertamente davanti ai giovani ospiti e arrivando, addirittura, a lanciare in faccia al marito un bicchiere di vino. In realt\u00e0 la signora ha visto i due giovani in approccio amoroso e questo sembra averla turbata molto. La cena finisce all'improvviso per il litigio dei coniugi. Alain provvede a smontare il sifone sotto il lavello e vi trova, con grande stupore, un piccolo animale, che dall'aspetto sembra un roditore. L'indomani B\u00e9n\u00e9dicte scopre che l'animaletto respira ancora. Decide, quindi, di portarlo presso un veterinario, il quale riesce a scoprire, ricorrendo ad un manuale, di quale specie fosse. Si trattava di un lemmo, un roditore di origine artica, assolutamente inesistente in Francia. Quella sera stessa Alain rimane al lavoro fino a tardi. Di lui si accorge la signora Pollock, Alice, che cerca di sedurre il giovane, che pur resistendole, ne rimane turbato, anche fisicamente. Inoltre la donna rivela al giovane che il marito aveva tentato, in passato di ucciderla. Alla domanda di Alain del perch\u00e9 stessero ancora insieme, la donna risponde che il suo unico desiderio era quello di veder \"crepare\" il marito. L'approccio tuttavia fallisce per l'ostinata fedelt\u00e0 di Alain. Al ritorno a casa appare nervoso, soprattutto perch\u00e9 la moglie si accorge dell'odore strano del marito. Il giorno dopo si presenta a casa di B\u00e9n\u00e9dicte la signora Pollock che racconta alla giovane il suo tentativo di sedurre Alain il giorno precedente. La donna appare nervosa, chiede a B\u00e9n\u00e9dicte di farla riposare un po'. Alice occupa la stanza degli ospiti. Al ritorno del marito B\u00e9n\u00e9dicte gli racconta tutto. Spinta dal marito sale su nella stanza e chiede ad Alice se avesse bisogno di qualcosa, ma questa agitata e sgarbata la manda via in malo modo. B\u00e9n\u00e9dicte \u00e8 contrariata ed invita il marito a risolvere la questione. Mentre Alain cerca di entrare, sentono un grande trambusto e poi un colpo di pistola. Alice si \u00e8 suicidata. B\u00e9n\u00e9dicte ha il tempo di guardare gli occhi di Alice morente.\nIl giorno dopo si presenta a casa di B\u00e9n\u00e9dicte il nipote del veterinario presso il quale aveva portato il lemming, ricercatore universitario di veterinaria. Egli appare molto incuriosito dalla vicenda del lemmo. Soprattutto del fatto che un lemmo potesse trovarsi in quel posto della Francia. \u00c8 un fatto scientificamente impossibile. Tuttavia, prima di lasciare B\u00e9n\u00e9dicte racconta che i lemmi si caratterizzano per migrazioni di massa quando si riproducono eccessivamente, con apparente scopo suicidiario, mentre in realt\u00e0 sono solo alla ricerca di cibo. Abbandonano il loro ambiente e si trasferiscono in altri luoghi, per poi morire nelle acque che incontrano sul loro percorso. Pur non potendo attraversare le acque che incontrano, lo fanno lo stesso, andando incontro a morte certa. B\u00e9n\u00e9dicte rivela al ricercatore che per strana coincidenza, il giorno prima, in quella casa una donna si era tolta la vita. Ma il ricercatore sostiene che quella del suicidio di massa \u00e8 solo una leggenda, essendo la morte delle bestiole del tutto accidentale.\nLa notte B\u00e9n\u00e9dicte non riesce a riposare a si ritrova, quasi trascinata da un impulso, nella stanza del suicidio. Il giorno dopo rivela al marito, che aveva notato la sua assenza, che aveva desiderato trascorrere la notte in quella stanza.\nIl marito sembra preoccupato tanto da voler rinviare un viaggio di lavoro a Biarritz programmato insieme al signor Pollock ritornato dall'estero per la morte tragica della moglie.\nIl viaggio a Biarritz col signor Pollock avviene. Durante il tragitto, Alain chiede a Pollock se era vero che aveva tentato di uccidere la moglie. Alain racconta quanto riferitogli da Alice quella sera. Pollock capisce tutto e chiede ad Alain se c'era stato sesso tra i due. Alain nega. Tra i due c'\u00e8 un inizio di litigio subito rientrato. In albergo Alain chiama la moglie che risponde con una voce furiosa e lo manda a farsi \"fottere\". Alain chiede a Pollock le chiavi della macchina per ritornare a casa subito, nonostante i 600 chilometri di distanza. A casa, nel cuore della notte, trova B\u00e9n\u00e9dicte a letto che dorme e non si sveglia al richiamo del marito. Alain sente dei rumori provenire da dietro la porta della cucina, e aprendola trova la cucina completamente invasa da Lemmi. L'uomo cade a terra per una vertigine di paura, viene sommerso dagli animaletti e perde i sensi. Si risveglia ferito, in ospedale, e con un braccio rotto, con la moglie al suo capezzale che gli rivela una realt\u00e0 diversa da quella ricordata dall'uomo. Avrebbe avuto un incidente d'auto a 20 chilometri da casa. La moglie nega che in casa ci sia stata un'invasione di lemming come ricordato da Alain, ed anche di avergli risposto male al telefono.\nI fatti non convincono Alain che parla delle sue perplessit\u00e0 ad un medico dell'ospedale. Questi attribuisce i ricordi nitidi di Alain ad un evidente shock dovuto all'incidente che avrebbe fatto imprimere nella sua memoria situazioni di fantasia che tuttavia apparivano come vere.\nUscito dall'ospedale, la coppia si reca in uno chalet di propriet\u00e0 del signor Pollock, in riva ad un lago, per distrarsi un po'. Il posto \u00e8 immerso nel verde ed \u00e8 un vero incanto.\nMentre sono sulla spiaggia in riva al lago, B\u00e9n\u00e9dicte chiede ad Alain cosa fosse accaduto tra lui e Alice e perch\u00e9 non gli avesse raccontato della proposta di Alice di andare a letto insieme. B\u00e9n\u00e9dicte vuole sapere nei particolari quanto accaduto, con una morbosit\u00e0 che turba Alain. Alain, ancorch\u00e9 contrariato, racconta tutto, ma \u00e8 stupito dal fatto che B\u00e9n\u00e9dicte ripete le stesse parole che quella sera aveva detto Alice. I due cominciano a baciarsi con passione e B\u00e9n\u00e9dicte chiede ad Alain di chiamarla \"Alice\". Il marito preso dalla passione si lascia andare ad accontentare la moglie.\nLa sera Alain non ritrova pi\u00f9 la moglie. La porta dello chalet \u00e8 chiusa. Non sapendo dove andare, si incammina lungo la strada, riuscendo ad avere un passaggio da un camionista. Ritorna a casa.\nIl giorno dopo viene svegliato dal ricercarore che aveva curato il lemmo. Era venuto a restituirglielo bello e sano e in una gabbietta.\nSubito dopo ritorna B\u00e9n\u00e9dicte che gli racconta, dopo domande insistenti, di averlo lasciato da solo allo chalet per andare da Pollock. Alain cerca spiegazioni. I due si lasciano in malo modo. Alain su tutte le furie corre da Pollock interrompendo una riunione di lavoro. Pollock racconta che durante la degenza di Alain era stata B\u00e9n\u00e9dicte ad avvicinarlo per un approccio. Alain ritorna a casa e trova la moglie che sta andando via in taxi da Pollock.\nLa sera Alain raggiunge la villa dove abita Pollock e dove presume si trovi sua moglie. Manda nella villa un piccolo elicotterino volante con una telecalmera incorporata. Scorge Pollock seduto al divano vestito solo con un asciugamani sulle gambe. Vede arrivare poi la moglie in vestaglia che si siede su Pollock. I due sembrano iniziare un rapporto sessuale. Ma purtroppo l'elicottero cade e non gli consente di vedere il resto.\nArrivato a casa apre la gabbietta del lemmo e lo prende. Viene morso dalla bestiola che cade e si perde nell'appartamento. La sera dopo sul divano, nell'oscurit\u00e0, ritrova la moglie che gli d\u00e0 del lei e continua a raccontare del precedente approccio, ricordando le precise parole dette da Alice quella sera. Ma nell'ombra l'immagine di B\u00e9n\u00e9dicte si trasforma in quella di Alice. B\u00e9n\u00e9dicte trasformata in Alice (o lo spettro di Alice) d\u00e0 ad Alain le chiavi della villa di Pollock chiedendogli, se avesse voluto riavere sua moglie, di eliminare Pollock facendo in modo di far apparire un suicidio. Alain va alla villa, entra e raggiunge Pollock che dorme nudo accanto a B\u00e9n\u00e9dicte anch'essa nuda. Pollock si sveglia e vede Alain, che prontamente afferra un cuscino col quale porta l'anziano al soffocamento, sotto gli occhi complici della moglie. Alain si carica il cadavere sulle spalle portandolo in cucina e mettendolo seduto dietro al tavolo. Apre il gas e programma l'accensione della macchina del caff\u00e8 che porter\u00e0 all'esplosione per gas al momento programmato. Con la moglie va via, tornando a casa. Alain raggiunge la moglie a letto che gli racconta, come se avesse sempre dormito, di aver sognato Alice.\nIl giorno dopo \u00e8 sabato e Alain non deve lavorare. La coppia \u00e8 in giardino come se nulla fosse accaduto. Arriva una telefonata che annuncia il suicidio di Pollock. B\u00e9n\u00e9dicte chiede ad Alain se si fosse suicidato per il dolore per la morte della moglie. In casa B\u00e9n\u00e9dicte trova il lemmo morto e lo butta nella spazzatura."}
{"id": "2273557", "revid": "1573940", "url": "https://it.wikipedia.org/wiki?curid=2273557", "title": "Corydoras julii", "text": "Il coridora leopardo (\"Corydoras julii\" ) \u00e8 un pesce osseo della famiglia dei Callictidi.\nDistribuzione e habitat.\nLa specie \u00e8 originaria di alcuni affluenti del Rio delle Amazzoni. Predilige le acque leggermente basiche (pH 7,5/8) ed i substrati sabbiosi o ciottolosi a grana fine.\nDescrizione.\nDimensione.\nIn natura misura fino a 6\u00a0cm di lunghezza, mentre in acquario raramente supera i 4\u00a0cm.\nAspetto.\nIl corpo \u00e8 massiccio e a forma di triangolo rettangolo, sul cui cateto minore s'innesta la grossa testa dotata di grossi occhi rotondi e bocca a ventosa posta in posizione inferiore, che lascia intuire le abitudini bentoniche della specie: la bocca \u00e8 circondata da tre paia di barbigli (quattro anteriori pi\u00f9 grandi e due pi\u00f9 interni di minori dimensioni), che fungono da recettori chimici ed aiutano il pesce a trovare il cibo sul substrato.\nIl colore \u00e8 prevalentemente grigio-biancastro, quasi trasparente: su tutto il corpo sono presenti, in tre file ordinate, delle caratteristiche maculature e variegature nere o blu scure che danno il nome comune alla specie. In alcuni casi, le maculature sono poste in modo tale da dar adito a confusione con l'affine e piuttosto simile \"Corydoras trilineatus\", che tuttavia si differenzia da \"C. julii\" per una disposizione delle maculature in gruppi piuttosto che in file. Essendo \"C. julii\" pi\u00f9 raro e quindi difficile da reperire di \"C. trilineatus\", il suo costo \u00e8 maggiore: alcuni negozianti lucrano su ci\u00f2, vendendo per \"C. julii\" esemplari di \"C. trilineatus\".\nLe pinne sono invece trasparenti: sulla pinna dorsale \u00e8 presente una grossa macchia nera, mentre sulla coda \u00e8 presente la continuazione del medesimo disegno maculato del corpo.\nLe femmine, a parit\u00e0 d'et\u00e0, sono pi\u00f9 grosse e robuste rispetto ai maschi.\nBiologia.\nSi tratta di pesci assai pacifici, che vivono sul fondo in gruppetti di una decina d'individui, nei quali i maschi sono sempre in numero maggiore rispetto alle femmine: talvolta, anche in natura, formano gruppi misti anche con altre specie di \"Corydoras\". Si muovono prevalentemente di notte. Caratteristica comune a tutti i membri del genere \u00e8 quella di risalire periodicamente in superficie per inghiottire dell'aria atmosferica: viaggiando attraverso il tubo digerente, l'ossigeno presente viene assorbito e gli altri gas espulsi per via rettale.\nAlimentazione.\nSi tratta di animali onnivori, che si nutrono praticamente di tutto ci\u00f2 che cade dall'alto: pur avendo una dieta basata sul materiale di origine vegetale, non disdegnano di mangiare piccoli invertebrati nascosti nel substrato o carogne ed esemplari malati di altri animali.\nRiproduzione.\nLa riproduzione avviene solitamente dopo la stagione delle piogge: anche in cattivit\u00e0, per stimolare l'evento riproduttivo si modificano i parametri dell'acqua (diminuzione graduale di durezza e temperatura), mentre per stimolare i riproduttori si tende ad alimentarli con mangimi assai nutrienti, come i tubifex.\nDopo una strenua rincorsa, la femmina depone numerose uova bianche e di forma cilindrica su vari substrati, come rocce piatte e foglie di piante acquatiche, che il maschio provvede a fecondare. Molte delle uova vengono mangiate dai genitori stessi per compensare lo sforzo riproduttivo: alla schiusa i piccoli sono quasi del tutto trasparenti e non presentano ancora il caratteristico apparato boccale rivolto verso il basso degli adulti.\nIn cattivit\u00e0, questi animali possono vivere anche fino a 15 anni: tuttavia, anche in acquario raramente superano il quinto anno d'et\u00e0."}
{"id": "2273562", "revid": "287204", "url": "https://it.wikipedia.org/wiki?curid=2273562", "title": "Clouds (album)", "text": ""}
{"id": "2273565", "revid": "343572", "url": "https://it.wikipedia.org/wiki?curid=2273565", "title": "Charitas", "text": ""}
{"id": "2273566", "revid": "767487", "url": "https://it.wikipedia.org/wiki?curid=2273566", "title": "Angadanan", "text": "Angadanan \u00e8 una municipalit\u00e0 di Quarta classe delle Filippine, situata nella Provincia di Isabela, nella Regione della Valle di Cagayan.\nAngadanan \u00e8 formata da 59 baranggay:"}
{"id": "2273567", "revid": "1444886", "url": "https://it.wikipedia.org/wiki?curid=2273567", "title": "Centrale nucleare Enrico Fermi", "text": "La centrale nucleare Enrico Fermi di Trino in provincia di Vercelli \u00e8 uno dei quattro impianti italiani (tutti e quattro dismessi) di produzione di energia elettrica da fonte nucleare, che aveva un unico reattore da di potenza elettrica netta, a uranio a basso arricchimento (circa il 4,5%), moderato ad acqua leggera e raffreddato secondo lo schema ad acqua pressurizzata (PWR).\nCostruita dal 1961 al 1964 da un consorzio misto di produttori privati e pubblici, e finanziata per pi\u00f9 della met\u00e0 del suo costo totale da capitali pubblici italiani (tramite la Finelettrica) e statunitensi (tramite la Export-Import Bank, che copr\u00ec da sola il 50% della spesa), entr\u00f2 in esercizio nel 1965 e quasi subito pass\u00f2 all'Enel, l'ente nazionale di energia elettrica formatosi solo due anni prima, che la eserc\u00ec fino al 1987, anno di cessazione del servizio; nel 1999 l'Enel ne confer\u00ec la propriet\u00e0 alla propria consociata SOGIN, successivamente passata allo Stato, la quale \u00e8 incaricata di curare la bonifica ambientale del sito.\nIl reattore di Trino aveva un gemello in Francia, il reattore A della centrale nucleare di Chooz: in esercizio dal 1970 al 1990, forniva di potenza elettrica alla rete.\nStoria.\nInizio del programma nucleare italiano.\nLa centrale nucleare di Trino \u00e8 il frutto della prima iniziativa industriale avviata in Italia in campo nucleare.\nTale iniziativa fu presa all'indomani della prima Conferenza di Ginevra del 14 ottobre 1955 e vide come attore principale la societ\u00e0 Edison.\nNel dicembre 1955 fu costituita la Societ\u00e0 Elettronucleare Italiana, fondata da Fiat e Montecatini e partecipata da Edison Volta, Societ\u00e0 Adriatica di Elettricit\u00e0, Societ\u00e0 Romana di Elettricit\u00e0, SELT-Valdarno, Societ\u00e0 Generale Elettrica della Sicilia, Societ\u00e0 Meridionale di Elettricit\u00e0, Societ\u00e0 Idroelettrica Piemontese, AST e Societ\u00e0 Trentina di Elettricit\u00e0 nonch\u00e9, dal 1957, anche dalla parastatale Finelettrica con il 15%, in accordo con la societ\u00e0 statunitense American Machine &amp; Foundry (Westinghouse) e sottoscrizione paritetica del capitale da parte di elettroproduttori privati (Edison, SADE, Romana, SELT-Valdarno e SGES) e pubblici (IRI-Finelettrica con SME, SIP, Terni e Trentina).\nLa costruzione della centrale.\nNel dicembre 1956 l'Edison sottoscrisse con la Westinghouse Electric Company una lettera d'intenti per la fornitura di un reattore PWR da elettrici, analogo a quello della centrale sperimentale di Yankee Rowe della Yankee Atomic Elettric Company.\nIn attesa delle approvazioni governative il progetto della centrale di Trino fu rivisto rispetto al progetto originario: con il progredire della tecnologia nucleare ci fu un notevole incremento della potenza del reattore, portando gli iniziali termici e elettrici ai finali termici e elettrici per un'energia totale di circa , con la peculiarit\u00e0 di avere - con un unico reattore - due gruppi turbogeneratori grazie all'aumento di potenza possibile con la modifica del sistema di controllo in corso d'opera di costruzione.\nNel luglio 1960 l'agenzia statunitense di credito all'esportazione Export-Import Bank concesse al consorzio un maxi-prestito di 34 milioni di dollari (pari a circa 20 miliardi di lire dell'epoca); tale finanziamento copriva circa la met\u00e0 del costo totale dell'impianto, calcolato in circa 40 miliardi di lire.\nLa centrale di Trino fu dedicata al fisico italiano Enrico Fermi, fra i principali ideatori della prima pila atomica dell'era moderna.\nLa costruzione della centrale inizi\u00f2 il 1\u00ba luglio 1961; il collegamento ai gruppi di generatori elettrici avvenne il 22 ottobre 1964, l'entrata in pre-esercizio avvenne circa un mese pi\u00f9 tardi; l'entrata in servizio commerciale fu il 1\u00ba gennaio 1965; il 1\u00ba febbraio successivo, a seguito della nazionalizzazione dell'energia elettrica, la propriet\u00e0 della centrale fu trasferita all'Enel.\nAl momento del suo debutto operativo era la pi\u00f9 grande centrale del mondo a uranio arricchito.\nVita operativa.\nDopo il primo ciclo di combustibile la centrale ebbe un fermo di tre anni a seguito della rimozione dello scudo termico del reattore; il secondo ciclo fu prodotto interamente in Italia dalla societ\u00e0 Coren della vicina Saluggia; questa, acronimo di COmbustibili per REattori Nucleari, era una joint-venture paritaria tra Fiat, Breda e Westinghouse, e consegn\u00f2 all'Enel la prima fornitura di materiale nucleare nel 1968.\nIn seguito la centrale non sub\u00ec pi\u00f9 fermi per guasti o avarie, ma solo per ricarica o adeguamento dei sistemi di sicurezza, come per esempio avvenne il 21 giugno 1979.\nDurante detta fermata furono anche apportate modifiche e miglioramenti organizzativi a seguito dell'incidente accaduto al reattore numero 2 della centrale statunitense di Three Mile Island.\nLa chiusura.\nNell'aprile del 1986 il reattore numero 4 della Centrale nucleare di \u010cernobyl' esplose spargendo una nube radioattiva su una parte dell'Europa. Questo gravissimo incidente port\u00f2 la popolazione italiana a richiedere e approvare tre quesiti referendari inerenti alla localizzazione e le agevolazioni al nucleare. La centrale di Trino concluse il suo nono ciclo di combustibile il 21 marzo 1987 e caric\u00f2 il decimo. A seguito di delibera CIPE del 26 luglio 1990 tutto il programma nucleare italiano fu sospeso, l'ultima ricarica di combustibile non ancora consumato fu venduta e la centrale messa in SAFESTOR (\"Safe Storage\" o custodia protettiva passiva). In questa condizione, che prevedeva solo il mantenimento in sicurezza delle strutture e degli impianti a tutela della popolazione e dell'ambiente. rimase fino al 2000 quando Sogin subentr\u00f2 nella propriet\u00e0 per avviare le attivit\u00e0 di smantellamento dell'impianto.\nConsuntivo di vita.\nNella sua vita la centrale fu in funzione per un equivalente di 10,6 anni, con una possibile vita residua del 34%; consum\u00f2 4,6 tonnellate di uranio producendo quindi di energia elettrica lorda (corrispondenti a netti), pari a 13 volte il fabbisogno della provincia di Vercelli del 1987.\nLo smantellamento.\nNel novembre 1999 la propriet\u00e0 della centrale, cos\u00ec come per le altre tre centrali nucleari italiane, fu trasferita a SOGIN, che ha il mandato di procedere alla sistemazione dei materiali radioattivi presenti nel sito, allo smantellamento della centrale e al recupero e alla valorizzazione dell'area con l'obiettivo di realizzare la bonifica ambientale del sito: allontanamento del combustibile nucleare, decontaminazione e smantellamento delle strutture e gestione e messa in sicurezza dei rifiuti radioattivi.\nNel 1999 furono smantellati i trasformatori che collegavano la centrale alla rete elettrica.\nNel 2002 furono demolite le torri di raffreddamento ausiliarie.\nA seguire, nel 2003 furono decontaminati i generatori di vapore.\nTra il 2003 e il 2004 furono demoliti gli edifici che ospitavano i generatori d'emergenza a gasolio e gli spogliatoi del personale.\nNel 2006 fu ultimata la rimozione della traversa sul Po, che serviva a garantire l'approvvigionamento idrico durante l'esercizio dell'impianto.\nNel 2007 fu completato lo smontaggio dei componenti dell'edificio turbina.\nNel gennaio 2009 fu pubblicato il decreto di compatibilit\u00e0 ambientale per \u201cl'attivit\u00e0 di decommissioning\u00a0\u2013 disattivazione accelerata per il rilascio incondizionato del sito\u201d.\nNel 2009 sono terminate le attivit\u00e0 di adeguamento del sistema di ventilazione dell'edificio reattore e dell'impianto elettrico dell'edificio turbina e la realizzazione della stazione rilascio materiali. Si sono inoltre conclusi i lavori di rimozione dei componenti e dei sistemi ausiliari non contaminati della zona controllata.\nSono in corso i lavori di rimozione dei sistemi non contaminati della zona controllata e le attivit\u00e0 per la messa in esercizio del sistema di ventilazione dell'edificio reattore.\nLa centrale di Trino \u00e8 stata la prima delle quattro centrali nucleari italiane ad ottenere il 2 agosto 2012 il decreto di disattivazione per la centrale, approvato dal Ministero dello Sviluppo Economico su parere dell'Autorit\u00e0 di sicurezza nucleare (Ispra) e delle altre Istituzioni competenti, che consente di avviare le attivit\u00e0 per la bonifica completa del sito con lo smantellamento e la decontaminazione dell'isola nucleare. \nLa Societ\u00e0 ha emesso il bando di gara per la progettazione esecutiva e l'esecuzione dei lavori di smantellamento del circuito primario e dei sistemi ausiliari dell'edificio reattore, escluso recipiente e i componenti interni del reattore (tra cui il nocciolo), pubblicato sulla Gazzetta Ufficiale dell'Unione Europea il 4 agosto 2012."}
{"id": "2273568", "revid": "1305772", "url": "https://it.wikipedia.org/wiki?curid=2273568", "title": "Hits", "text": "Hits (letteralmente \"successi\") pu\u00f2 riferirsi a:"}
{"id": "2273569", "revid": "119239106", "url": "https://it.wikipedia.org/wiki?curid=2273569", "title": "Epistemologia genetica", "text": "L'epistemologia genetica \u00e8 una disciplina psicologica fondata dallo psicologo svizzero Jean Piaget verso la met\u00e0 del XX secolo, interessata allo studio delle origini (la \"genesi\") della conoscenza. Il termine \"epistemologia\" viene qui inteso con un'accezione abbastanza diversa da quella usuale .\nL'epistemologia genetica.\nQuesta prospettiva psicologica intende collegare la validit\u00e0 della conoscenza al modello della sua costruzione. In altre parole, essa mostra che i metodi usati per ottenere e creare la conoscenza influenzano la validit\u00e0 della conoscenza risultante. Per esempio, la nostra esperienza diretta della forza di gravit\u00e0 ha maggiore validit\u00e0 della nostra esperienza indiretta con i buchi neri.\nL'epistemologia genetica spiega anche il processo tramite il quale un essere umano sviluppa le sue abilit\u00e0 cognitive nel corso della sua vita, a partire dalla nascita ed attraversando stadi sequenziali di sviluppo, con particolare attenzione ai primi anni dello sviluppo cognitivo.\nPiaget dimostr\u00f2 innanzi tutto l'esistenza di una differenza qualitativa tra le modalit\u00e0 di pensiero del bambino e quelle dell'adulto; individu\u00f2 poi delle differenze strutturali nel modo con il quale, nelle sue diverse et\u00e0, l'individuo si accosta alla realt\u00e0 esterna ed affronta i problemi di adattamento a tale realt\u00e0. \nSvilupp\u00f2 cos\u00ec una distinzione delle fasi dello sviluppo cognitivo, individuando cinque periodi fondamentali dello stesso.\nIl \"Centre International d'Epist\u00e9mologie G\u00e9n\u00e9tique\" (\"Centro internazionale di epistemologia genetica\") fu fondato a Ginevra nel 1955 da Piaget, e da lui diretto fino alla sua morte nel 1980.\nL'influenza sul costruttivismo.\nPur avendo i due approcci origini indipendenti, l'epistemologia genetica ha avuto lunga influenza sul costruttivismo.\nA tale proposito scrive Ernst von Glasersfeld:\n\"Nella tradizione occidentale, ci\u00f2 che si chiama conoscenza \u00e8 sempre considerata come una rappresentazione pi\u00f9 o meno vera di un mondo ontologico; cio\u00e8 un'approssimazione, e comunque l'immagine di un mondo indipendente dal soggetto conoscente.\nPiaget rompe con questa tradizione perch\u00e9 propone un cambiamento radicale del concetto di conoscenza. Per lui, invece di essere l'organo della rappresentazione, la conoscenza diviene uno strumento dell'adattamento.\""}
{"id": "2273572", "revid": "339392", "url": "https://it.wikipedia.org/wiki?curid=2273572", "title": "Box-set", "text": ""}
{"id": "2273577", "revid": "287204", "url": "https://it.wikipedia.org/wiki?curid=2273577", "title": "Corn\u00e9lio Proc\u00f3pio", "text": "Corn\u00e9lio Proc\u00f3pio \u00e8 un comune del Brasile nello Stato del Paran\u00e1, parte della mesoregione del Norte Pioneiro Paranaense e della microregione di Corn\u00e9lio Proc\u00f3pio.\nLa citt\u00e0 \u00e8 anche sede dell'omonima diocesi."}
{"id": "2273578", "revid": "363629", "url": "https://it.wikipedia.org/wiki?curid=2273578", "title": "IStockphoto", "text": "iStockphoto \u00e8 un fornitore on-line di fotografie royalty free (talvolta anche erroneamente indicate come \"esenti da diritti d'autore\") che opera secondo il modello di micro-pagamenti. Il costo delle immagini varia infatti, a seconda della dimensione di queste, da un minimo di 1$ ad un massimo di svariate centinaia di dollari con un sistema di pagamento basato su crediti.\niStockphoto \u00e8 stato fondato da Bruce Livingstone nell'aprile del 2000 ed \u00e8 stato acquistato nel febbraio 2006 da Getty Images. Altri siti, nati insieme o dopo iStockphoto sono Fotolia, Dreamstime, Pixmac, Bigstockphoto, Shutterstock (creato da Jon Oringer) e Veer (acquistato nel 2007 dall'agenzia di foto rights-managed Corbis, di propriet\u00e0 di Bill Gates).\nDopo l'offerta di file video sul proprio sito nel 2006, iStockphoto ha iniziato anche la vendita di file audio, immagini vettoriali, animazioni Flash e loghi.\nAcquisto di file.\nIl sistema dei crediti.\niStockphoto funziona con un sistema che permette di caricare sul proprio account un certo numero di crediti e di utilizzarli per acquistare fotografie, illustrazioni vettoriali, filmati video, tracce audio ed animazioni flash tra quelle presenti sul sito. Un credito equivale a \u20ac9 ma acquistando quantit\u00e0 maggiori di crediti \u00e8 possibile ottenere riduzioni notevoli rispetto al pacchetto base.\nGalleria d'immagini.\nLe fotografie possono essere scaricate in diversi formati e risoluzioni: i formati disponibili sono sette: XSmall, Small, Medium, Large, XLarge, XXLarge and XXXLarge. Il loro costo \u00e8 rispettivamente di 1, 3, 6, 12, 18, 22 o 28 crediti a seconda della dimensione scelta. Dopo aver aperto un account ed averlo caricato con la quantit\u00e0 desiderata di crediti, i file possono essere scaricati ed usati per usi commerciali, editoriali, pubblicitari, promozionali, eccetera.\nAudio e video.\nA marzo 2009 iStockphoto annuncia ufficialmente sul proprio sito di la vendita di audio ed effetti sonori generati dagli utenti, incorporando nel suo archivio i file dell'agenzia audio Pump Audio. File video sono anche in vendita sul sito.\nIllustrazioni vettoriali ed animazioni Flash.\niStockphoto vende anche illustrazioni vettoriali realizzate con programmi come Adobe Illustrator Macromedia Freehand o Corel Draw; questo tipo di immagini, essendo indipendenti dalla risoluzione, permettono una maggior qualit\u00e0, una superiore compressione dei dati ed una pi\u00f9 facile gestione di eventuali modifiche rispettono alle normali fotografie.\nSono inoltre presenti in misura inferiore animazioni realizzate con Macromedia Flash quali banner, men\u00f9, brevi video e animazioni generiche. Le illustrazioni vettoriali e i video Flash costano da 1 a 25 crediti, a seconda della loro complessit\u00e0.\nVendita di file.\nPrima di poter vendere le proprie fotografie, i fotografi devono rispondere ad un questionario on-line su alcune domande riguardanti le regole del sito, qualche conoscenza base di fotografia ed alcune questioni legali. Passato il primo test, \u00e8 possibile inviare alcune fotografie di prova che saranno valutate secondo criteri di qualit\u00e0 ed idoneit\u00e0 prima di essere approvate. Una volta approvate, il fotografo pu\u00f2 iniziare a caricare sul sito e vendere le proprie foto.\nDifferenze con il modello tradizionale.\nUsando un modello basato sui micro-pagamenti per la fotografia di stock, i siti di fotografia micro-stock rappresentano una minaccia al vecchio e ben radicato mercato della fotografia stock tradizionale. Questa \u00e8 infatti stata per lungo tempo un mercato di \u00e9lite accessibile a pochi e con prezzi elevati. Le critiche al modello dei micro-pagamenti sostengono che prezzi estremamente bassi possano svalutare il mercato della fotografia stock tradizionale. Bisogna comunque ricordare che le fotografie presenti su iStockphoto sono immagini che vengono vendute diverse volte pertanto, non garantendo l'esclusivit\u00e0 dell'utilizzo, possono avere alti rendimenti per i fotografi pur avendo prezzi moderati per gli utilizzatori.\nLe commissioni di iStockphoto vanno dal 15% al 20% per un fotografo normale (15-20% all'autore e 80-85% ad Istockphoto) e dal 25% al 45% per un fotografo che firma un accordo di esclusiva. Sono quindi compensi di acquisto pi\u00f9 bassi comparati con quelli delle agenzie di stock tradizionali, queste percentuali sono anche pi\u00f9 basse rispetto ad altri siti di micro-stock nati recentemente (come ad esempio Fotolia o Shutterstock).\nUn articolo sul The Seattle Times ha portato alla luce come un fotografo di talento, vendendo le proprie foto su iStockphoto, possa guadagnare circa 70.000$ l'anno (anche se queste cifre possono includere lavori su commissione). Le cifre dei fotografi medi sono comunque mediamente inferiori e dipendono da fattori quali la qualit\u00e0 delle foto ed il numero di queste."}
{"id": "2273580", "revid": "71433", "url": "https://it.wikipedia.org/wiki?curid=2273580", "title": "Corneliu Porumboiu", "text": "Biografia.\nFiglio dell'ex arbitro internazionale di calcio e uomo d'affari rumeno Adrian Porumboiu, nel 2004 ha avuto un premio di sezione al Festival di Cannes presentando il cortometraggio \"C\u0103l\u0103torie la ora\u015f\" (\"Viaggio in citt\u00e0\"). Nel 2006 ha vinto la Cam\u00e9ra d'or per la miglior opera al Festival di Cannes con il film \"A Est di Bucarest\" (\"A fost sau n-a fost?\"). Nel 2009 ha diretto \"Poli\u021bist, Adjectiv\"."}
{"id": "2273584", "revid": "27767", "url": "https://it.wikipedia.org/wiki?curid=2273584", "title": "Municipio metropolitano di Ethekwini", "text": ""}
{"id": "2273585", "revid": "3115", "url": "https://it.wikipedia.org/wiki?curid=2273585", "title": "Anabarskij ulus", "text": "L'Anabarskij ulus \u00e8 un \"ulus\" (\"distretto\") della Repubblica Autonoma della Jacuzia-Sacha, nella Russia siberiana orientale; il capoluogo \u00e8 il villaggio (\"selo\") di \"Saskylach\".\nSi estende nell'estrema sezione nordorientale delle Repubblica, in una zona prevalentemente pianeggiante presso la foce del fiume Anabar dal quale ha preso il nome; confina ad est con l'\"ulus\" Bulunskij e a sud con l'\"ulus\" Olen\u00ebkskij, mentre a nord si affaccia sul mare di Laptev e comprende l'isola di Bol'\u0161oj Begi\u010dev."}
{"id": "2273586", "revid": "80339", "url": "https://it.wikipedia.org/wiki?curid=2273586", "title": "Anabarskij", "text": ""}
{"id": "2273587", "revid": "80339", "url": "https://it.wikipedia.org/wiki?curid=2273587", "title": "Anabarsky", "text": ""}
{"id": "2273588", "revid": "80339", "url": "https://it.wikipedia.org/wiki?curid=2273588", "title": "Anabarsky ulus", "text": ""}
{"id": "2273589", "revid": "80339", "url": "https://it.wikipedia.org/wiki?curid=2273589", "title": "Distretto dell'Anabar", "text": ""}
{"id": "2273590", "revid": "1543377", "url": "https://it.wikipedia.org/wiki?curid=2273590", "title": "Giorgio, duca di Kent", "text": "Biografia.\nNascita.\nIl principe Giorgio nacque il 20 dicembre 1902 a York Cottage, nella tenuta di Sandringham House, nel Norfolk; suo padre era Giorgio, principe di Galles, il maggiore tra i figli sopravvissuti di re Edoardo VII e della regina Alessandra. Sua madre era Maria, principessa di Galles, la maggiore delle figlie del duca Francesco di Teck e della duchessa Maria Adelaide di Hannover. Al momento della nascita era quinto nella linea di successione al trono. Come nipote in linea maschile di un monarca britannico gli venne assegnato il titolo di \"Sua Altezza Reale principe Giorgio di Galles\".\nVenne battezzato nella cappella privata del castello di Windsor il 26 gennaio 1903 da Francis Paget, vescovo di Oxford, con acqua comune, invece che con acqua del fiume Giordano, come avveniva normalmente per i battesimi reali. Furono suoi padrini e madrine:\nEducazione e carriera.\nIl principe Giorgio fu inizialmente educato da un tutore e in seguito si un\u00ec al fratello maggiore, il principe Enrico (il futuro duca di Glouchester), alla Scuola preparatoria di corte di San Pietro a Broadstairs, nel Kent. All'et\u00e0 di tredici anni, come era avvenuto prima di lui ai fratelli Edoardo (il futuro Edoardo VIII) e Alberto (il futuro Giorgio VI), and\u00f2 al college della Marina, prima a Osborne e in seguito a Dartmouth. Rimase nella Royal Navy fino al 1929, a bordo della \"HMS Iron Duke\" e della \"HMS Nelson\". Dopo aver lasciato la Marina, trov\u00f2 impiego prima al Ministero degli esteri e in seguito a quello degli interni, divenendo cos\u00ec il primo membro della famiglia reale britannica a lavorare come un comune cittadino.\nNel 1932 venne nominato \"royal bencher\" (traducibile all'incirca con \"magistrato reale\") dell'Inns of Court di Lincoln's Inn, posizione in precedenza occupata dal re suo padre; successivamente, nel 1939, venne eletto Gran maestro della Gran loggia unita d'Inghilterra, carica che detenne fino alla sua morte.\nAll'inizio della seconda guerra mondiale ritorn\u00f2 al servizio militare attivo con il grado di contrammiraglio, servendo per breve periodo nella divisione spionaggio dell'Ammiragliato. Nell'aprile 1940 si trasfer\u00ec nella Royal Air Force; temporaneamente rinunci\u00f2 al grado di vice maresciallo dell'aria (equivalente a quello di contrammiraglio) per assumere il posto di ufficiale di staff del comando di addestramento della RAF con il grado di commodoro dell'aria.\nMatrimonio.\nIl 12 ottobre 1934, prima del suo imminente matrimonio con la seconda cugina, principessa Marina di Grecia, venne creato Duca di Kent, Conte di St. Andrews e Barone Downpatrick. La coppia si spos\u00f2 il 29 novembre dello stesso anno nell'abbazia di Westminster. La sposa era una figlia del principe Nicola di Grecia e pronipote della regina Alessandra. Il loro fu l'ultimo matrimonio fra il figlio di un sovrano britannico e un membro di una casa reale straniera seguito solo da quello tra la principessa Elisabetta di York (la futura regina Elisabetta II) e il principe Filippo di Grecia nel novembre 1947, che per\u00f2 fu naturalizzato cittadino britannico prima del matrimonio.\nIl duca e la duchessa di Kent ebbero tre figli:\nVita privata.\nTanto prima che dopo il matrimonio, Giorgio ebbe una lunga serie di relazioni sia con uomini sia con donne; i pi\u00f9 conosciuti tra i suoi partner comprendono la cantante di cabaret afro-americana Florence Mills, l'ereditiera Poppy Baring, Margaret Whigham (la futura duchessa di Argyll) e la star del musical inglese Jessie Matthews. Le voci che sostenevano avesse avuto una relazione, durata 19 anni, con l'attore e commediografo No\u00ebl Coward furono smentite dal compagno di sempre di quest'ultimo, Graham Payn; si ritiene che alcune lettere intime del principe a sir Coward furono rubate dalla casa di quest'ultimo nel 1942. Secondo la storica britannica Lucy Moore, esistono inoltre alcuni indizi che suggeriscono che Giorgio abbia avuto una storia con Indira Raje, la maharani di Cooch Behar, negli ultimi anni 1920.\nSi dice anche che Giorgio Windsor fosse dipendente dalle droghe (principalmente morfina e cocaina) \u2013 debolezza che suo fratello il principe di Galles cerc\u00f2 di curare negli ultimi anni venti\u00a0\u2013 e secondo alcune testimonianze venne anche ricattato da un prostituto al quale scrisse delle lettere. Altre delle sue \"liason\" omosessuali di cui si ha menzione sono quelle con il lontano cugino Luigi Ferdinando, principe di Prussia, e con lo storico dell'arte Anthony Blunt. Il duca di Kent tent\u00f2 anche di corteggiare la regina Giuliana dei Paesi Bassi, ma lei rifiut\u00f2 le sue \"avances\" e spos\u00f2 il principe Bernardo di Lippe-Bisterfeld.\nOltre ai figli legittimi, si ritiene che Giorgio avesse avuto un figlio da Kiki Preston, nata Alice Gwynne (1898-1946), un'americana dell'alta societ\u00e0 coinvolta in un \"m\u00e9nage \u00e0 trois\" assieme a Jorge Ferrara, il figlio bisessuale dell'ambasciatore argentino alla corte di St. James. Conosciuta come \"la ragazza dalla siringa d'argento\", la Preston era drogata; ella era cugina dell'ereditiera Gloria Vanderbilt. Kiki Preston si spos\u00f2 una prima volta con Horace R. B. Allen e in seguito, nel 1925, con il banchiere Jerome Preston. Kiki mor\u00ec gettandosi da una finestra dell'hotel Stanhope di New York. Secondo le memorie lasciate da un'amica, Loelia, duchessa di Westminster, il duca di Windsor (fratello di Giorgio) credeva che il frutto del legame fosse Michael Canfield (1926-1969), il figlio adottivo dell'editore americano Cass Canfield nonch\u00e9 primo marito di Lee Radziwill, sorella di Jacqueline Kennedy Onassis.\nMorte.\nGiorgio mor\u00ec il 25 agosto 1942 quando l'idrovolante \"Short S.25 Sunderland\" su cui viaggiava si schiant\u00f2 contro il fianco di una collina vicino a Dunbeath, nella contea di Caithness, a causa del cattivo tempo. L'aeroplano stava viaggiando sulla rotta da Evanton, Rosshire fino all'Islanda per poi terminare nel Dominion di Terranova. Rimangono ancora senza risposta molte domande circa la missione e il ruolo del principe Giorgio in essa.\nUna voce mai verificata asseriva che egli venne assassinato dai servizi segreti britannici; Charles Higham nella seconda edizione rivisitata del suo libro \"The Duchess of Windsor: The Secret Life\", cerc\u00f2 di dare una ragione per l'avvenimento e la trov\u00f2 nelle serie preoccupazioni circa la mancanza di discrezione del principe e dei suoi contatti politici con i capi nazisti, per negoziare una pace separata con la Germania, in modo che questa potesse concentrarsi nella sua guerra contro l'Unione Sovietica nell'Europa orientale. Higham scrisse che lo \"Special Operations Executive\" era preoccupato per il fatto che il duca potesse parlare di questi argomenti una volta lasciata la Gran Bretagna, cos\u00ec sabot\u00f2 l'idrovolante prima che decollasse facendo s\u00ec che si schiantasse poco dopo, provocando la morte di tutti i passeggeri, con l'eccezione di uno soltanto.\nAltri hanno teorizzato che l'aeroplano si schiant\u00f2 contro \"Wolf Rock\" a Ben Morven mentre tentava di decollare dal Loch More, dove aveva fatto salire a bordo Rudolf He\u00df, il quale era stato fatto entrare clandestinamente paracadutandolo a Eaglesham Moor, vicino a East Kilbride, per compiere una missione con lo scopo di firmare un trattato di pace tra Germania e Regno Unito. Il \"Sunderland\" si stava sicuramente dirigendo verso sud quando tocc\u00f2 il terreno e si ruppe, bench\u00e9 alcuni abbiano detto che il duca di Kent fosse alla guida e si stesse dirigendo verso \"Langwell Estate\", la casetta del cugino a Berridale. Molti dei passeggeri erano rimasti svegli fino a notte tarda per una festa e si ritiene che un operatore radio abbia sentito Giorgio chiedere i controlli del velivolo ostentando il suo rango reale.\nSul luogo dell'incidente vennero trovati abbigliamento e calzature femminili dai lavoratori della tenuta che per primi giunsero sul luogo. Una delle possibili ragioni dello schianto del \"Sunderland\" fu che non riusc\u00ec a guadagnare quota e velocit\u00e0 sufficiente per oltrepassare la sommit\u00e0 della collina, a causa della scarsa rincorsa sul Loch More, dei troppi passeggeri e del pieno di benzina, sufficiente per raggiungere l'Ayrshire senza fermate intermedie. Un membro dell'equipaggio sopravvisse riportando solo alcune ferite superficiali, ma non parl\u00f2 mai dell'accadimento e port\u00f2 con s\u00e9 nella tomba ci\u00f2 che sapeva, alimentando cos\u00ec le teorie cospirazioniste.\nLynn Pickett, Clive Prince e Stephen Prior nei loro libri \"Double Standards: The Rudolf Hess cover-up\" e \"War of the Windsors\" similmente ipotizzano che l'aereo del duca di Kent si sia fermato per prendere a bordo Rudolf He\u00df, e che il tutto era parte di un progetto di pace che avrebbe escluso Winston Churchill dal potere, lasciando cos\u00ec non dichiarata l'implicazione che se Giorgio fu assassinato dai servizi segreti britannici, la decisione dovesse essere stata concordata al livello di Churchill. L'ambasciatore tedesco in Portogallo, il barone von Hoyningen-Huene, disse a von Ribbentrop che secondo la comunit\u00e0 britannica a Lisbona, l'idrovolante venne sabotato per uccidere Kent in quanto egli era a favore della pace con la Germania\u00bb.\nLa moglie Marina, nel frattempo, aveva dato alla luce il loro terzo figlio, il principe Michael di Kent, solo sei settimane prima della tragedia. I resti di Giorgio vennero inizialmente riposti nella cappella di San Giorgio del castello di Windsor; in seguito vennero tumulati nel cimitero reale di Frogmore, direttamente dietro il mausoleo della regina Vittoria e del principe Alberto. Gli succedette nella carica di duca di Kent il figlio maggiore, Edoardo.\nCultura di massa.\nI primi anni di vita di Giorgio vennero raccontati nella serie per la televisione del 2003 di Stephen Poliakoff \"The Lost Prince\", una biografia della vita del fratello pi\u00f9 giovane, John, il quale, soffrendo di epilessia, venne isolato dal resto della famiglia e tenuto lontano dai riflettori fino alla morte all'et\u00e0 di tredici anni. Nel film, il giovane principe \"Georgie\" \u00e8 dipinto come sensibile, intelligente, artisticamente dotato e l'unico a essere partecipe della brutta situazione del fratellino; viene anche tratteggiata un'avversione per il periodo al college navale e una difficile relazione con l'austero padre.\nLa maggior parte della sua vita adulta venne raccontata nel documentario \"The Queen's Lost Uncle\"; la bisessualit\u00e0 e la dipendenza dalle droghe del duca di Kent vennero inoltre esplorate in \"African Nights\", una \"pi\u00e8ce\" teatrale del 2004 di Jeffrey Corrick.\nTitoli nobiliari e stemma.\nTitoli.\nIl titolo e trattamento completo del principe Giorgio fu il seguente: \"Sua Altezza Reale il Principe \"George Edward Alexander Edmond\", Duca di Kent, Conte di St. Andrews e Barone Downpatrick, Principe del Regno Unito di Gran Bretagna e d'Irlanda, Cavaliere Compagno Reale del Nobilissimo Ordine della Giarrettiera, Cavaliere Compagno extranumero dell'Antichissimo e Nobilissimo dell'Ordine del Cardo, Cavaliere di gran croce del Distintissimo Ordine di San Michele e San Giorgio, Cavaliere gran croce dell'Ordine Reale Vittoriano\".\nStemma.\nNel periodo in cui il fratello maggiore, il principe Enrico, compiva ventuno anni, a Giorgio venne consentito di utilizzare lo stemma reale, differenziandolo con una banda di argento a tre punte, ognuna delle quali recante un'ancora azzurra."}
{"id": "2273592", "revid": "22648273", "url": "https://it.wikipedia.org/wiki?curid=2273592", "title": "LiberLiber", "text": ""}
{"id": "2273593", "revid": "287204", "url": "https://it.wikipedia.org/wiki?curid=2273593", "title": "Itambarac\u00e1", "text": "Itambarac\u00e1 \u00e8 un comune del Brasile nello Stato del Paran\u00e1, parte della mesoregione del Norte Pioneiro Paranaense e della microregione di Corn\u00e9lio Proc\u00f3pio."}
{"id": "2273596", "revid": "101260", "url": "https://it.wikipedia.org/wiki?curid=2273596", "title": "Farina Gegen\u00fcber", "text": ""}
{"id": "2273598", "revid": "55040", "url": "https://it.wikipedia.org/wiki?curid=2273598", "title": "Pedale dell'uomo morto", "text": ""}
{"id": "2273600", "revid": "101260", "url": "https://it.wikipedia.org/wiki?curid=2273600", "title": "Johann Maria Farina gegen\u00fcber dem J\u00fclichsplatz", "text": ""}
{"id": "2273603", "revid": "125767238", "url": "https://it.wikipedia.org/wiki?curid=2273603", "title": "Gattolardo", "text": "Gattolardo (\"Fat Cat\") \u00e8 l'antagonista principale della serie animata Disney \"Cip &amp; Ciop agenti speciali\".\nDescrizione.\n\u00c8 un gatto gangster e signore del crimine che parla nel gergo della mala. Fisicamente \u00e8 corpulento e ha il pelo grigio, gli occhi verdi, i baffi intrecciati alla francese e una capigliatura nera, piuttosto insolita per un gatto. Il suo abbigliamento \u00e8 elegantissimo, costituito da una giacca viola, una camicia nera, una cravatta rossa e un panciotto blu. Caratterialmente per un antagonista, \u00e8 un gatto perfido, malefico, diabolico, avido, crudele, egoista, prepotente, irascibile, raffinato, brillante e assetato di potere.\nAll'inizio della serie era il gatto del malvivente Clordane, ma successivamente prende consistenza autonoma. La sua banda \u00e8 composta da Mole, una talpa imbranata e curiosa, Sgrinfia il gatto, Wart la lucertola e Snout il ratto. Vuole dominare la citt\u00e0, ma sfortunatamente viene sconfitto, diverse volte, dai suoi acerrimi nemici, Cip e Ciop, e il resto degli agenti speciali.\nIn un episodio si scopre che ha un cugino francese chiamato il Maltese."}
{"id": "2273604", "revid": "228587", "url": "https://it.wikipedia.org/wiki?curid=2273604", "title": "QUaD", "text": "QUaD (dall'inglese QUEST at DASI) \u00e8 un esperimento da terra, in Antartide, per misurare la polarizzazione della radiazione cosmica di fondo (CMB).\nQUEST (Q and U Extragalactic Sub-mm Telescope) era il nome originale attribuito al ricevitore bolometrico, mentre DASI \u00e8 il nome di un famoso esperimento interferometrico sulla polarizzazione della CMB. QUaD usa la stessa meccanica di DASI ma \u00e8 stato sostituito l'array di interferometro di DASI con un ricevitore bolometrico al termine di un sistema ottico cassegrain."}
{"id": "2273607", "revid": "640389", "url": "https://it.wikipedia.org/wiki?curid=2273607", "title": "Coppa del Mondo di cricket 2015", "text": "La Coppa del Mondo di cricket 2015 \u00e8 l'undicesima edizione del torneo mondiale di cricket. Questa edizione del torneo \u00e8 organizzata congiuntamente da Australia e Nuova Zelanda, come gi\u00e0 l'edizione del 1992, e si tiene dal 14 febbraio al 29 marzo 2015. Al torneo partecipano 14 squadre, per un totale di 49 incontri disputati in 14 citt\u00e0: Adelaide, Brisbane, Canberra, Hobart, Melbourne, Perth e Sydney in Australia (26 incontri); Auckland, Christchurch, Dunedin, Hamilton, Napier, Nelson e Wellington in Nuova Zelanda (23 incontri).\nSelezione del paese ospite.\nAustralia e Nuova Zelanda fecero un'offerta di candidatura valida per l'edizione del 2011 della coppa del mondo, questa candidatura fu l'unica ad essere inviata entro il tempo limite imposto dall'International Cricket Council ai paesi desiderosi di candidarsi; la candidatura riscosse notevoli pareri favorevoli grazie ai precedenti organizzativi dei due paesi (le nazioni avevano gi\u00e0 organizzato congiuntamente l'edizione 1992 oltre ad una edizione della coppa del mondo di rugby), le garanzie economiche fornite dai governi e le rassicurazioni che la squadra dello Zimbabwe avrebbe potuto giocare senza problemi.\nTuttavia pochi mesi prima della riunione dell'ICC alla Nuova Zelanda fu assegnata l'organizzazione della Coppa del Mondo di rugby 2011 e questo fatto fece temere che i due eventi potessero sovrapporsi e ostacolarsi a vicenda, inoltre al presidente dell'ICC non piaceva l'idea di avere un candidato unico e quindi una scelta obbligata. Questi fattori portarono alla decisione di concedere del tempo extra per consentire ad altri paesi di proporsi. Dopo un lungo dibattito arriv\u00f2 anche la candidatura congiunta di ben 4 paesi dell'Asia meridionale, ovvero India, Pakistan, Bangladesh e Sri Lanka. Grazie al supporto dei paesi africani la candidatura asiatica prevalse per 10 voti a 3 nella votazione del 30 aprile 2006.\nNonostante la sconfitta per la corsa all'edizione 2011 la candidatura dei due paesi oceanici fu ritenuta estremamente valida e convincente a tal punto che l'ICC scelse nella stessa riunione di assegnare ai due paesi il torneo del 2015, per questa assegnazione diretta fu necessario il consenso dell'Inghilterra, che aveva manifestato interesse a concorrere anch'essa per il 2015. L'Inghilterra accett\u00f2 di ritirarsi dalla corsa per l'assegnazione della coppa del mondo 2015 e in cambio ottenne l'assegnazione diretta della Coppa del Mondo di cricket 2019.\nStruttura.\nLa formula del torneo ricalca in toto quella della precedente edizione: le squadre sono divise in due gruppi da sette e le prime quattro di ogni gruppo si qualificano per la fase ad eliminazione diretta con i quarti di finale incrociati (la prima del gruppo A con la quarta del gruppo B, la seconda del gruppo A con la terza del gruppo B e cos\u00ec via); le vincenti dei quarti accedono alle semifinali, alle quali segue la finale.\nOgni incontro segue la formula degli One Day International (ODI): le squadre hanno a disposizione un \"innings\" di battuta (e di conseguenza uno di ricezione), ed il numero massimo di \"overs\" per \"innings\" \u00e8 fissato a 50.\nSquadre qualificate.\nCome vuole la tradizione i dieci \"full members\" dell'International Cricket Council sono qualificati di diritto alla fase finale della coppa del mondo; alla data del 31 dicembre 2012, le posizioni delle squadre nella \"ICC ODI Championship\" erano:\nA questi si sono aggiunte le due squadre arrivate ai primi posti della \"ICC World Cricket League Championship 2011-2013\":\nLe ultime due squadre qualificate sono arrivate ai primi posti nella \"ICC World Cup Qualifier 2014\":\nFase a eliminazione diretta.\nAlla fase a eliminazione diretta parteciperanno le 4 squadre di ogni gruppo che avranno raccolto pi\u00f9 punti al termine del girone. In caso di parit\u00e0 di punti tra pi\u00f9 squadre, acceder\u00e0 ai quarti la squadra che avr\u00e0 ottenuto il maggior numero di vittorie durante il girone o, in caso di parit\u00e0 sia di punti che di vittorie, la squadra che avr\u00e0 il \"net run rate\" (NRR) pi\u00f9 elevato; in caso di ulteriore parit\u00e0, avanzer\u00e0 la squadra vincente nella gara test a testa o, qualora non fosse ancora possibile individuare la squadra vincente, avanzer\u00e0 la squadra che si classific\u00f2 alla Coppa del mondo nella posizione pi\u00f9 elevata (considerando quindi il \"seeding\").\nSebbene le date e gli stadi in cui si disputeranno i quarti di finale siano gi\u00e0 state decise, la definizione delle singole partite dipender\u00e0 dall'eventuale qualificazione delle squadre dei Paesi ospitanti. Si \u00e8 deciso, infatti, che qualora la Nuova Zelanda riuscisse a qualificarsi, giocherebbe il quarto di finale a Wellington il 21 marzo; analogamente, l'Australia giocherebbe il quarto di finale ad Adelaide il 20. Inoltre, qualora le altre due squadre del gruppo A con il miglior piazzamento nella classifica ICC ODI Championship (Sri Lanka e Inghilterra) dovessero superare la fase a gruppi, giocherebbero rispettivamente a Sydney il 18 marzo e a Melbourne il 19; in caso negativo, il loro posto sarebbe preso dalle squadre che, superato il girone, le seguono in questa classifica (nell'ordine, Bangladesh e Afghanistan). La squadra che terminer\u00e0 la fase a gironi in testa al proprio gruppo giocher\u00e0 contro la quarta dell'altro girone, mentre la seconda incontrer\u00e0 la terza del girone opposto, secondo lo schema: A1 v B4, A2 v B3, A3 v B2, A4 v B1.\nLe semifinali si disputeranno il 24 marzo ad Auckland ed il 26 a Sydney; anche in questo caso, se le squadre dei Paesi ospitanti riusciranno a raggiungere le semifinali, giocheranno la partita in casa; in caso di scontro diretto Australia-Nuova Zelanda, giocher\u00e0 in casa la nazionale che avr\u00e0 terminato il gruppo con pi\u00f9 punti.\nCampione.\nAustralia(Quinto titolo)"}
{"id": "2273608", "revid": "767487", "url": "https://it.wikipedia.org/wiki?curid=2273608", "title": "Medicina di laboratorio", "text": "La medicina di laboratorio \u00e8 il settore della medicina diagnostica che estende le indagini sul paziente attraverso lo studio di materiale biologico proveniente dallo stesso, trasferito nel laboratorio di analisi.\nI settori classici della medicina di laboratorio sono:\nGli obiettivi del medico di laboratorio possono essere di:"}
{"id": "2273609", "revid": "27723", "url": "https://it.wikipedia.org/wiki?curid=2273609", "title": "Stazione di Bologna Corticella", "text": "La stazione di Bologna Corticella \u00e8 una fermata ferroviaria di Bologna, posta sulla linea Bologna - Ferrara. La fermata si trova nel quartiere Navile, nel rione di Corticella; lungo il fabbricato corre il confine con il comune di Castel Maggiore, e in particolare con le sue frazioni Primo Maggio e Trebbo di Reno. La stazione confina con la zona artigianale di Castel Maggiore e con un'area residenziale della Corticella.\nLa fermata fa parte del Servizio ferroviario metropolitano di Bologna.\nLa gestione degli impianti \u00e8 affidata a Rete Ferroviaria Italiana (RFI), controllata del Gruppo Ferrovie dello Stato Italiane.\nStoria.\nAttivata nel 1864 come stazione, venne declassata a fermata il 30 novembre 2003.\nStrutture e impianti.\nIl fabbricato viaggiatori si compone di due livelli, di cui soltanto il piano terra \u00e8 aperto al pubblico. L'edificio \u00e8 in muratura ed \u00e8 tinteggiato di rosa. La struttura si compone di quattro aperture rettangolari per ciascun piano.\nLa stazione disponeva di uno scalo merci con annesso magazzino: oggi (2011) lo scalo \u00e8 stato smantellato mentre il magazzino \u00e8 stato convertito a deposito. L'architettura del magazzino \u00e8 molto simile a quella delle altre stazioni ferroviarie italiane.\nLa pianta dei fabbricati \u00e8 rettangolare.\nIl piazzale \u00e8 composto da quattro binari: i binari 1 e 2 sono binari di corsa della ferrovia Padova-Bologna; i binari 3 e 4 sono binari di corsa della linea di cintura di Bologna. Tutti i binari sono serviti da un marciapiede alto (55 cm) e dotati di banchina riparata da una moderna pensilina in acciaio blu, secondo gli standard del servizio ferroviario metropolitano).\nLe banchine sono collegate fra loro da un sottopassaggio, accessibile tramite scale o ascensore, con uscite su entrambi i lati della stazione.\nMovimento.\nIl servizio passeggeri \u00e8 costituito dai treni della linea S4A (Bologna Centrale - Ferrara) del servizio ferroviario metropolitano di Bologna, con frequenza approssimativamente oraria nei giorni feriali, con partenze generalmente al minuto :24 per Bologna e al minuto :36 per Ferrara. I treni effettuano generalmente capolinea a Bologna Centrale; solo alcuni convogli proseguono la corsa da e per Imola, percorrendo la linea S4 nella sua interezza (il ramo Bologna-Imola \u00e8 classificato come S4B).\nI treni sono effettuati da Trenitalia Tper nell'ambito del contratto di servizio stipulato con la regione Emilia-Romagna.\nAl 2007, l'impianto risultava frequentato da un traffico giornaliero medio di circa 115 persone. A novembre 2013, l'impianto risultava frequentato da un traffico giornaliero medio di 187 persone.\nA novembre 2019, la stazione risultava frequentata da un traffico giornaliero medio di circa 313 persone (143 saliti + 170 discesi).\nServizi.\nLa stazione \u00e8 classificata da RFI nella categoria \"bronze\".\nLa stazione offre i seguenti servizi:"}
{"id": "2273612", "revid": "309289", "url": "https://it.wikipedia.org/wiki?curid=2273612", "title": "Borulach (affluente dell'Amga)", "text": "Il Borulach \u00e8 un fiume della Russia siberiana orientale (Sacha-Jacuzia), affluente di sinistra dell'Amga (bacino idrografico della Lena).\nHa origine e scorre lungo la periferia orientale delle Alture della Lena in direzione sud-sud-est; sfocia nell'Amga a 678\u00a0km dalla foce. Il suo corso corre parallelo a quello del Munduru\u010d\u010du. Il fiume ha una lunghezza di 146\u00a0km; l'area del suo bacino \u00e8 di 1\u00a0370\u00a0km\u00b2. Il fiume gela da met\u00e0 ottobre sino alla seconda met\u00e0 di maggio."}
{"id": "2273613", "revid": "55040", "url": "https://it.wikipedia.org/wiki?curid=2273613", "title": "Pedale a uomo morto", "text": ""}
{"id": "2273619", "revid": "1444886", "url": "https://it.wikipedia.org/wiki?curid=2273619", "title": "Centrale nucleare di Caorso", "text": "La centrale nucleare di Caorso \u00e8 stata una centrale nucleare situata in localit\u00e0 Mezzanone di Zerbio, frazione del comune italiano di Caorso, in provincia di Piacenza e avente un unico reattore da di potenza elettrica netta, a uranio leggermente arricchito, moderato ad acqua leggera e raffreddato secondo lo schema ad acqua bollente di seconda generazione (BWR), modello BWR4, con edificio di contenimento di seconda versione (Mark 2).\nNel periodo di esercizio, durato fino al 1986, il reattore, soprannominato \"Arturo\" dagli addetti agli impianti e dalla popolazione locale, ha prodotto complessivamente .\nStoria.\nLa centrale nucleare \u00e8 stata costruita su richiesta dell'Enel tra il 1\u00ba gennaio 1970 e il 23 maggio 1978 da parte di Ansaldo Meccanico Nucleare, in collaborazione con la General Electric, su un progetto realizzato da parte delle stesse Enel e Ansaldo Meccanico Nucleare.\nIl 31 dicembre 1977 il reattore ha toccato per la prima volta la criticit\u00e0, mentre il 23 maggio 1978 \u00e8 stato collegato per la prima volta in parallelo con la rete di distribuzione dell'energia elettrica. Infine, la centrale ha iniziato la propria attivit\u00e0 commerciale il 1\u00ba dicembre 1981.\nIl 25 ottobre 1986 la centrale venne posta in arresto a freddo al fine di permettere la ricarica del combustibile, azione che era gi\u00e0 stata svolta tre volte negli anni precedenti. Successivamente, in seguito ai referendum svolti nel 1987 e alle conseguenti variazioni nella politica energetica italiana, l'impianto non venne riavviato e rimase in uno stato di conservazione nel quale tutti i sistemi vennero preservati in ottica di un eventuale ripresa della produzione di energia.\nNel luglio 1990 la centrale \u00e8 stata chiusa definitivamente a seguito della pubblicazione di una delibera da parte del Cipe pubblicata il 26 luglio che prevedeva la chiusura definitiva degli impianti nucleari di Caorso e Trino. A seguito della delibera \u00e8 incominciato lo smantellamento della centrale, con il mantenimento in attivit\u00e0 o in stato di conservazione dei soli componenti la cui funzionalit\u00e0 era necessaria al proseguimento delle operazioni di decommissioning. Tra il 1998 e il 1999 \u00e8 stata portata a termine l\u00b4attivit\u00e0 di scarica dal nocciolo del reattore del combustibile irraggiato, il quale, a partire da quel momento, \u00e8 stato stivato all'interno delle piscine poste al livello ricarica.\nNel 1999 la propriet\u00e0 della centrale \u00e8 passata alla SOGIN con il fine di arrivare a completare la procedura di smantellamento. Sogin ha, quindi, avviato la stesura di un piano per lo smantellamento dell'impianto. Nel 2000 \u00e8 stata pubblicata, mediante un decreto ministeriale emanato dal ministero dell'Industria del Commercio e dell'Artigianato, la strategia dello smantellamento accelerato dell\u00b4impianto. Contestualmente all'approvazione del piano, sono state autorizzate alcune attivit\u00e0 necessarie al decommissioning tra cui lo stivaggio del combustibile irraggiato all'interno di contenitori adatti allo stoccaggio e alla movimentazione, il trattamento e condizionamento delle scorie radioattive prodotte durante il funzionamento dell'impianto e durante il suo smantellamento, interventi alla costruzione ospitante la turbina e al sistema off-gas, lo smantellamento dell'edificio torri RHR (Residual Heat Removal System) e la sanificazione del circuito primario.\nNel luglio 2001 \u00e8 stato pubblicato in gazzetta ufficiale un secondo decreto del ministero dell'Industria del Commercio e dell'Artigianato, il quale ha dato il via allo smantellamento accelerato da parte della SOGIN.\nNel 2004 \u00e8 stata completata la decontaminazione del circuito primario, mentre nel dicembre 2006 risultavano terminati lo smantellamento e la rimozione delle turbine e del turboalternatore posti all'interno dell'edificio turbina.\nCon la pubblicazione del decreto del Ministero delle Attivit\u00e0 Produttive 2 dicembre 2004 attuato, in seguito, dall'accordo inter-governativo stipulato tra Italia e Francia il 24 novembre 2006 a Lucca e al contratto firmato successivamente tra SOGIN e Areva \u00e8 stato avviato l'iter per il trasporto in Francia delle barre di combustibile irraggiato presenti all'interno della centrale in funzione del loro riprocessamento.\nNel novembre 2007 \u00e8 stata avviata da parte di Arpa una serie di azioni finalizzate al controllo dei livelli di radioattivit\u00e0 della zona in previsione del trasporto del combustibile irraggiato, operazione iniziata nel mese successivo con lo svuotamento del combustibile irraggiato contenuto nelle piscine. In seguito il combustibile \u00e8 stato trasferito all'impianto Areva di Le Havre per il riprocessamento, con l'organizzazione di 16 viaggi, l'ultimo dei quali avvenuto nel giugno 2010. Il rientro del combustibile al termine delle operazioni \u00e8 previsto entro il 2025.\nA partire dal febbraio 2008 la centrale \u00e8 sede della Scuola Italiana di Radioprotezione, Sicurezza e Ambiente, diventata, poi, nel 2011 Scuola di Formazione, Radioprotezione e Sicurezza\nNel maggio 2008, SOGIN ha terminato la demolizione delle torri di raffreddamento ausiliarie RHR. Nell'ottobre dello stesso anno \u00e8 stata pubblicata la VIA relativa al progetto di smantellamento della centrale, documento che ha ottenuto la luce verde da parte degli enti coinvolti, ovvero la regione Emilia-Romagna, il ministero dei Beni Culturali e la commissione per la valutazione d\u00b4impatto ambientale del ministero dell\u00b4Ambiente.\nNel 2009, all'interno dell'edificio che ospitava originariamente la turbina \u00e8 stata attivata una Stazione Gestione Materiali finalizzata alla segmentazione, al controllo radiologico e alla decontaminazione dei materiali; la stazione \u00e8 stata impiegata fino al 2012 permettendo la decontaminazione di tutti gli elementi ancora presenti nell'edificio turbina.\nNel giugno 2012 SOGIN ha terminato la bonifica dell'edificio turbina, operazione che ha comportato complessivamente lo smantellamento e la decontaminazione di di materiali e componenti metallici, il pi\u00f9 grande intervento di bonifica di materiale contaminato realizzato fino ad ora in un sito nucleare italiano. Complessivamente, a Caorso sono state smantellate, decontaminate e allontanate dal sito fino al 2012 di sistemi e componenti metallici, il 62% del metallo originariamente presente.\nNel dicembre 2012 \u00e8 stato pubblicato il bando di gara per la progettazione esecutiva e l'esecuzione dei lavori di smantellamento dei sistemi e componenti dell'edificio reattore della centrale, con l'esclusione del recipiente in pressione del reattore (\"vessel\") e i suoi componenti interni (\"internals\"). Il termine delle operazioni era previsto in 4 anni e mezzo a partire dall'aggiudicazione dell'appalto.\nNel febbraio 2013 sono iniziate, con la demolizione del camino, le operazioni di smantellamento e decontaminazione dell'impianto di trattamento degli scarichi gassosi situato all'interno dell'edificio off-gas dove, durante l'esercizio della centrale, venivano lavorati i gas di scarico prima del loro rilascio nell'ambiente.\nNel 2014 \u00e8 stato pubblicato dal ministero dello Sviluppo Economico il decreto che ha autorizzato la disattivazione della centrale, autorizzando, quindi, la SOGIN all'esecuzione di tutte le attivit\u00e0 ad essa connesse.\nTra il 2016 e il 2017 \u00e8 stata completata la rimozione dei coibenti, tra i quali l'amianto, dei generatori diesel di emergenza.\nNel 2017 sono iniziati i lavori per la creazione, all'interno dell'edificio turbina, di un sito di stoccaggio temporaneo dei rifiuti radioattivi presenti all'interno dell'impianto per permettere l'adeguamento dei depositi preesistenti agli ultimi standard di sicurezza e della realizzazione di una Stazione Trattamento Rifiuti che permetta la compattazione e la cementazione degli scarti prodotti durante la fase di decommissioning in modo da renderli pronti al conferimento presso il deposito nazionale."}
{"id": "2273621", "revid": "287204", "url": "https://it.wikipedia.org/wiki?curid=2273621", "title": "Le\u00f3polis", "text": "Le\u00f3polis \u00e8 un comune del Brasile nello Stato del Paran\u00e1, parte della mesoregione del Norte Pioneiro Paranaense e della microregione di Corn\u00e9lio Proc\u00f3pio."}
{"id": "2273623", "revid": "27723", "url": "https://it.wikipedia.org/wiki?curid=2273623", "title": "Stazione di Casteldebole", "text": "La stazione di Casteldebole \u00e8 una fermata ferroviaria di superficie della linea Porrettana. Serve il centro abitato di Casteldebole, nel quartiere Borgo Panigale-Reno del comune di Bologna.\nLa gestione degli impianti \u00e8 affidata a Rete Ferroviaria Italiana (RFI), controllata del Gruppo Ferrovie dello Stato Italiane.\nStoria.\nLa fermata di Casteldebole venne attivata il 29 dicembre 2002.\nStrutture e impianti.\nLa stazione non dispone di fabbricato viaggiatori.\nIl piazzale \u00e8 composto dai due binari di corsa, dotati di banchine con pensilina in acciaio tinteggiate di blu e collegati fra loro da un sottopassaggio pedonale e un sottopassaggio ciclabile.\nNella primavera del 2011, il sottopassaggio \u00e8 stato al centro di lavori di riqualificazione per arginare i fenomeni di vandalismo che sovente colpiscono le stazioni: writer professionisti e gli alunni della scuola media Alessandro Volta hanno trasformato il sottopassaggio in una sorta di galleria all'aria aperta.\nMovimento.\nIl servizio passeggeri \u00e8 costituito dai treni regionali delle linee S1A (Bologna Centrale - Porretta Terme) e S2A (Bologna Centrale - Vignola) del servizio ferroviario metropolitano di Bologna. Entrambe le linee sono percorse da treni cadenzati a frequenza oraria, con rinforzi semiorari nelle ore di punta. I treni sono svolti da Trenitalia Tper nell'ambito del contratto di servizio stipulato con la regione Emilia-Romagna.\nA novembre 2019, la stazione risultava frequentata da un traffico giornaliero medio di circa 884 persone (496 saliti + 388 discesi).\nServizi.\nLa stazione \u00e8 classificata da RFI nella categoria \"silver\".\nLa stazione offre i seguenti servizi:\nInterscambio.\n\u00c8 dotata di due parcheggi (uno su Via Galeazza, l'altro con accesso da Via Vaccaro) e alcune rastrelliere coperte da pensiline in plexiglas.\nPer quanto riguarda il trasporto pubblico, a pochi metri dalla stazione \u00e8 presente una fermata per gli autobus urbani di Bologna: fermano le linee 19 e 86."}
{"id": "2273624", "revid": "80339", "url": "https://it.wikipedia.org/wiki?curid=2273624", "title": "Bol'\u0161aja \u0116r\u010da", "text": "La Bol'\u0161aja \u0116r\u010da (, in russo \"Grande \u0116r\u010da\") \u00e8 un fiume della Siberia Orientale, affluente di destra dell'Indigirka. Scorre nell'Allaichovskij ulus della Sacha (Jacuzia), in Russia.\nIl fiume ha origine dai monti Ulachan-Sis e scorre in direzione ovest. Sfocia nell'Indigirka a una distanza di 354 chilometri dalla foce. La sua lunghezza \u00e8 di 252\u00a0km, l'area del bacino \u00e8 di 4\u00a0290\u00a0km\u00b2. \nIl suo maggior affluente (da destra) \u00e8 la Malaja \u0116r\u010da (lungo 101\u00a0km)."}
{"id": "2273625", "revid": "80339", "url": "https://it.wikipedia.org/wiki?curid=2273625", "title": "Grande \u0116r\u010da", "text": ""}
{"id": "2273634", "revid": "767487", "url": "https://it.wikipedia.org/wiki?curid=2273634", "title": "Stefano Pignatelli", "text": "Biografia.\nNonostante il nome, non era un membro dell'omonima famiglia principesca napoletana.\nComp\u00ec studi di diritto all'Universit\u00e0 di Perugia, dove divenne intimo amico del futuro cardinal nipote Scipione Caffarelli-Borghese, che lo chiam\u00f2 a s\u00e9 a Roma quando suo zio venne eletto papa col nome di Paolo V. Sempre su pressione del cardinal nipote venne creato cardinale nel concistoro dell'11 gennaio 1621.\nStefano Pignatelli si dimostr\u00f2 uomo degno della porpora concessagli, in modo particolare come protettore delle arti, commissionando quadri al Guercino e musiche per liuto e chitarrone a Giovanni Girolamo Kapsberger.\n\u00c8 sepolto a Roma, nella basilica di Santa Maria sopra Minerva."}
{"id": "2273635", "revid": "27723", "url": "https://it.wikipedia.org/wiki?curid=2273635", "title": "Stazione di Bologna San Ruffillo", "text": "La stazione di Bologna San Ruffillo \u00e8 una stazione ferroviaria della linea Bologna\u2013Firenze. La stazione \u00e8 ubicata nel quartiere Savena del comune di Bologna, in una zona residenziale.\nLa gestione degli impianti \u00e8 affidata a Rete Ferroviaria Italiana (RFI), controllata del Gruppo Ferrovie dello Stato Italiane.\nStoria.\nLa stazione venne aperta il 22 aprile 1934 in occasione dell'inaugurazione della ferrovia \"direttissima\" tra Bologna e Firenze.\nNel piazzale adiacente alla stazione, si trova un cippo commemorativo a ricordo degli eccidi di San Ruffillo, avvenuti nel 1945 a poca distanza dalla stazione.\nStrutture e impianti.\nIl fabbricato viaggiatori si compone di due livelli ma soltanto il piano terra \u00e8 aperto al pubblico. L'edificio \u00e8 in muratura ed \u00e8 tinteggiato di giallo. Il fronte della struttura presenta cinque aperture per piano che consistono in cinque archi a centina strombati; gli archi sono rivestiti in pietra bianca cos\u00ec da risaltare rispetto al resto della struttura. I due livelli sono delimitati da una cornice marcapiano anch'essa in pietra bianca.\nLa stazione disponeva di uno scalo merci con annesso magazzino. Nel 2011 il magazzino merci \u00e8 stato ristrutturato e ospita i locali tecnici di Rete Ferroviaria Italiana; l'architettura del magazzino \u00e8 molto simile a quella delle altre stazioni ferroviarie italiane. L'area che prima ospitava i binari dello scalo merci oggi \u00e8 stata disarmata e asfaltata: qui vengono parcheggiate le auto private dei ferrovieri e i mezzi di servizio.\nDal lato opposto dello scalo merci sono presenti due edifici minori in mattone: uno ospita i servizi igienici, l'altro i locali tecnici.\nIl piazzale \u00e8 composto da quattro binari, tutti dotati di banchina, riparati da una pensilina e collegati fra loro da un sottopassaggio.\nMovimento.\nIl servizio passeggeri \u00e8 costituito dai treni della linea S1B (Bologna Centrale - San Benedetto Sambro-Castiglione Pepoli) del servizio ferroviario metropolitano di Bologna.\nI treni sono effettuati da Trenitalia Tper nell'ambito del contratto di servizio stipulato con la regione Emilia-Romagna.\nAl 2007, l'impianto risultava frequentato da un traffico giornaliero medio di 278 persone. A novembre 2013, l'impianto risultava frequentato da un traffico giornaliero medio di 575 persone.\nA novembre 2019, la stazione risultava frequentata da un traffico giornaliero medio di circa 566 persone (282 saliti + 284 discesi).\nServizi.\nLa stazione \u00e8 classificata da RFI nella categoria \"silver\".\nLa stazione dispone di:"}
{"id": "2273640", "revid": "287204", "url": "https://it.wikipedia.org/wiki?curid=2273640", "title": "Nova Am\u00e9rica da Colina", "text": "Nova Am\u00e9rica da Colina \u00e8 un comune del Brasile nello Stato del Paran\u00e1, parte della mesoregione del Norte Pioneiro Paranaense e della microregione di Corn\u00e9lio Proc\u00f3pio."}
{"id": "2273642", "revid": "481349", "url": "https://it.wikipedia.org/wiki?curid=2273642", "title": "Edgar (Disney)", "text": ""}
{"id": "2273643", "revid": "137590", "url": "https://it.wikipedia.org/wiki?curid=2273643", "title": "Amborellaceae", "text": ""}
{"id": "2273644", "revid": "120632427", "url": "https://it.wikipedia.org/wiki?curid=2273644", "title": "Terapia di riorientamento nella realt\u00e0", "text": "La terapia di riorientamento nella realt\u00e0 (ROT, dall'inglese \"Reality Orientation Therapy\") \u00e8 una tecnica utilizzata nel trattamento di demenze presenili (ad esempio la malattia di Alzheimer) e senili.\nSi colloca tra le tecniche di riabilitazione neuropsicologica che intervengono sulla sfera cognitiva, allo scopo di colmarne i deficit. Essa consiste nella presentazione strutturata di informazioni in ordine al luogo, al tempo od alla persona, al fine di facilitare nel soggetto la costruzione di rappresentazioni cognitive coerenti, la comprensione del contesto che lo circonda e del ruolo che egli vi ricopre. \nDiversi studi \"evidence-based\" ne hanno dimostrato un'efficacia significativa nel migliorare le abilit\u00e0 cognitive. "}
{"id": "2273648", "revid": "709565", "url": "https://it.wikipedia.org/wiki?curid=2273648", "title": "Hell on Earth", "text": "Hell on Earth (\"inferno sulla terra\" in lingua inglese) pu\u00f2 riferirsi a:"}
{"id": "2273650", "revid": "38120", "url": "https://it.wikipedia.org/wiki?curid=2273650", "title": "Randall (Disney)", "text": ""}
{"id": "2273651", "revid": "599013", "url": "https://it.wikipedia.org/wiki?curid=2273651", "title": "Professore incaricato", "text": "Il professore incaricato, nelle universit\u00e0 in Italia, era una figura docente cui veniva affidato un insegnamento presso un corso di studi universitario.\nStoria.\nDue provvedimenti di legge, assunti in due diversi momenti storici (verso la fine degli anni 1960 la prima volta e anni 1970 la seconda volta), garantirono la continuit\u00e0 dell'insegnamento a chi avesse insegnato una data materia per un triennio consecutivo. L'incaricato fu chiamato allora \"stabilizzato\".\nAssieme agli \"assistenti ordinari\", gli incaricati stabilizzati poterono partecipare a giudizio di idoneit\u00e0 (definito anche, ufficiosamente, come \"conferma\") per essere inquadrati nella fascia dei Professori Associati, giudizio da effettuarsi da parte di una commissione nazionale di 3 professori ordinari, in base al dettato del Decreto Presidente Repubblica 11 luglio 1980, n. 382.\nL'affidamento dell'incarico.\nL'incarico era affidato dal consiglio di una facolt\u00e0 universitaria di un ateneo, previa domanda formulata in base ad apposito bando pubblico di concorso, la responsabilit\u00e0 piena di un corso specifico d'insegnamento, per la durata di un solo anno accademico. \nIn base a tale delibera il docente era obbligato a occuparsi anche del corretto funzionamento degli esami di verifica finale dell'insegnamento a lui affidato, nonch\u00e9 della guida alla redazione delle tesi di laurea che a quell'insegnamento avessero fatto riferimento, contribuendo infine a garantire il normale funzionamento della vita della Facolt\u00e0 in cui l'insegnamento era incardinato, con la regolare partecipazione alle sedute dei Consigli di Facolt\u00e0 e d'Istituto.\nNel caso in cui a tale docente fosse stato affidato anche un secondo insegnamento per supplenza, si distingueva allora fra il primo insegnamento di cui si era diventati \"pro tempore\" titolari, che era definito \"incarico esterno\", laddove il secondo eventuale insegnamento tenuto per supplenza veniva identificato come \"incarico interno\"."}
{"id": "2273652", "revid": "287204", "url": "https://it.wikipedia.org/wiki?curid=2273652", "title": "Hell on Earth (album)", "text": ""}
{"id": "2273656", "revid": "124049424", "url": "https://it.wikipedia.org/wiki?curid=2273656", "title": "William Clayton (personaggio)", "text": "William Clayton (nome completo \"William Cecil Clayton\") \u00e8 un personaggio della saga letteraria di Tarzan.\nBiografia.\nWilliam Cecil Clayton \u00e8 l'ignaro cugino di Tarzan e quindi illegittimo Lord Greystoke.\nNel primo libro, \"Tarzan delle Scimmie\", si trova insieme al dottor Porter, Jane, un collega del dottor Porter e la serva Esmeralda quando incontra Tarzan nella giungla. Dopo una serie di peripezie sposer\u00e0 Jane.\nNel successivo libro, \"Il ritorno di Tarzan\", William muore, non prima di rivelare a Tarzan la sua identit\u00e0 come lord Greystoke.\nAltri media.\nWilliam Clayton \u00e8 apparso nelle prime trasposizioni cinematografiche di Tarzan, ovvero i film muti del 1918 \"Tarzan of the Apes\" e \"The Romance of Tarzan\", dove \u00e8 interpretato da Colin Kenny.\nIn altri adattamenti il suo personaggio da antagonista dell'eroe \u00e8 stato riadattato con altri nomi/ruoli, come quello di Harry Holt nei seguenti film:\nVersione Disney.\nNel film d'animazione del 1999 \"Tarzan\" (37\u00ba classico Disney) Clayton \u00e8 il principale antagonista, creato da Chris Buck e Kevin Lima. \u00c8 doppiato da Brian Blessed nella versione originale e da Stefano De Sando in quella italiana. Appartiene al franchise dei Cattivi Disney.\n\u00c8 un cacciatore incaricato di proteggere Jane Porter e suo padre Archimedes Q. Porter in una spedizione in Africa alla ricerca di gorilla, ma il suo programma segreto \u00e8 usare il viaggio come un modo per cacciare i gorilla per venderli al mercato nero. \nInizialmente, Clayton sembra essere un gentiluomo cavalleresco, anche se con un carattere fragile e intollerante per aver trattato la spedizione africana come un'esperienza di vacanza piuttosto che un'impresa commerciale, poich\u00e9 i facchini sono spesso distratti da panorami e animali selvatici diversi dai gorilla. Ha anche mostrato un pizzico di odio verso gli animali e ignoranza in termini di comprensione, credendo che i gorilla siano bestie feroci nonostante l'ipotesi del professor Porter che i gorilla siano generalmente creature sociali. Ci\u00f2 si lega anche alla leggera paranoia della giungla di Clayton, poich\u00e9 si dimostra essere eccessivamente protettivo nei confronti di se stesso, oltre che dal grilletto facile, facendo esplodere il suo fucile nel momento in cui sospetta che un animale, diverso da un gorilla, possa essere nelle vicinanze.\nCol passare del tempo nel film, la pazienza di Clayton con i Porter si assottiglia e con essa la sua vera natura inizia a rivelarsi; uno che \u00e8 vizioso, offensivo e connivente. Quando arriva il culmine, si rivela essere un individuo sinistro che sta pianificando di fare ricchezza vendendo gorilla. Non mostra mai alcun segno di codardia; quando viene messo alle strette con il suo stesso fucile, \u00e8 lontano dall'implorare per la sua vita e persino prende in giro Tarzan per premere il grilletto.\nSecondo il commento audio del DVD di Tarzan, le azioni di Clayton durante i suoi ultimi momenti nel film dovevano rispecchiare l'antagonista iniziale del film Sabor, simboleggiando cos\u00ec la crescente mancanza di umanit\u00e0 di Clayton e la discesa nella follia animalesca.\nCome spiegato nella trama del film, il suo vero scopo si rivela essere in realt\u00e0 trovare i gorilla per catturarli per ucciderne alcuni per poi imbalsamarli mentre altri venderli agli zoo. Cerca di convincere Tarzan ad aiutarlo a cercare i gorilla, ma quest'ultimo si rifiuta di farlo, perch\u00e9 Kerchak gliel'ha proibito. Quando per\u00f2 Jane sta per andarsene perch\u00e9 lo scopo della sua missione (studiare i gorilla) non \u00e8 riuscito, Tarzan accetta di collaborare. A quel punto Clayton e i suoi uomini riescono a rapire i gorilla che vengono liberati da Tarzan. I gorilla e gli altri animali della giungla battono gli scagnozzi di Clayton e quest'ultimo spara a Kerchack, ferendolo. Tarzan, infuriato, ingaggia una lotta con Clayton, nella quale l'uomo-scimmia ruba il fucile a Clayton. Nonostante Tarzan non voglia ucciderlo, Clayton sguaina il suo machete e lo attacca. Tarzan, per difendersi, gli butta addosso diverse liane che si legano intorno al corpo del cacciatore che, fuori di senno, cerca di liberarsi dalle liane tagliandole con il machete, senza rendersi conto per\u00f2 del vuoto che ha sotto i piedi e di una liana intorno al suo collo. Tarzan tenta di avvertirlo ma Clayton taglia quasi tutte le liane precipitando nel vuoto, rimanendo impiccato dalla liana legata intorno al suo collo e morendo.\nClayton compare anche come boss finale nel videogioco ufficiale del film, dove prima Tarzan dovr\u00e0 scappare sulla cima di una rupe (evitando di andare addosso a degli animali durante l'arrampicata, e che Clayton lo raggiunga) e poi, evitando gli spari e i pugnali del cacciatore continuare a colpire Clayton per farlo precipitare (segue poi il fotogramma del film sulla sua morte).\nInfine, Clayton appare nel videogioco \"Kingdom Hearts\", dove ha sempre lo stesso obiettivo, solo che invece dei mozzi si serve degli Heartless. Cercando i gorilla si imbatte nella casa sull'albero dove tenta di ucciderne uno, verr\u00e0 per\u00f2 fermato da Paperino. Jane s'infuria con Clayton e chiede a Sora di proteggere i gorilla. A un certo punto si sente uno sparo provenire dal bosco di bamb\u00f9. Sora, Paperino e Pippo, in compagnia di Tarzan vanno a controllare e trova solo la pipa di Clayton, poco dopo affrontano Sabor, il leopardo. Durante l'assenza del trio Clayton rapir\u00e0 Jane e Terk. Sora le libera e impedisce a Clayton di uccidere un branco di gorilla. Egli invoca quindi l'aiuto di un heartless-camaleonte gigante ma verranno sconfitti entrambi definitivamente. Dopo essere stato sconfitto, infatti, l'Heartless sta per esplodere; quando Clayton tenta la fuga, l'Heartless gli cade addosso per poi esplodere."}
{"id": "2273659", "revid": "226458", "url": "https://it.wikipedia.org/wiki?curid=2273659", "title": "Lobster boat", "text": "Le lobster boat (in lingua italiana aragostiere) sono imbarcazioni originarie del Maine, un'area dedita fin dai tempi dei nativi americani alla pesca di aragoste, ma ha visto il suo sviluppo in quest'attivit\u00e0 soprattutto a partire dalla met\u00e0 dell'Ottocento, seguito da un considerevole incremento a partire dai primi anni del XX secolo con l'avvento delle barche a motore.\nLa sostituzione della vela con il motore permise alle prime Lobster Boats di fare ingresso nei mari del Maine rendendo il campo di pesca pi\u00f9 esteso e la pesca stessa meno soggetta alle avverse condizioni atmosferiche e del mare. \nEssendo barche da lavoro, le principali funzioni che le lobster boats avevano erano quelle di essere sicure ed affidabili perch\u00e9 i loro comandanti venivano trasportati dal lavoro in\nalcuni dei mari pi\u00f9 perigliosi, nelle peggiori condizioni meteorologiche. A partire dalla fine della Seconda guerra mondiale le aragostiere non vennero pi\u00f9 utilizzate solamente come barche da\nlavoro dai pescatori, ma subirono delle modifiche progettuali che le portarono ad essere delle vere e proprie imbarcazioni utilizzate per il tempo libero.\nCi\u00f2 che avvenne a partire dagli anni cinquanta segu\u00ec un filone principale: la trasformazione delle vecchie barche da pesca in imbarcazioni da diporto, seguito dal sempre pi\u00f9 forte interesse da parte degli \"yachtsman\" per questo tipo di imbarcazioni, sicure ed affidabili, ma al tempo stesso aggraziate in navigazione. Gli yacht che venivano costruiti erano leggermente pi\u00f9 elaborati, con interni pi\u00f9 spaziosi e meno spartani.\nDal punto di vista tecnico, le Lobster Boat subirono una costante evoluzione fino ai modelli attuali. Numerosi sono stati i cambiamenti, dal passaggio dal legno alla vetroresina nei materiali di costruzione, che ha reso l'imbarcazione meno soggetta all'usura del tempo, ad una costante evoluzione nel design della carena e nella motorizzazione che ne hanno migliorato le doti di marinit\u00e0.\nOggi le lobster boats vengono costruite da alcuni tra i pi\u00f9 importanti cantieri specializzati nella costruzione di imbarcazioni classiche, prevalentemente negli Stati Uniti e in Italia."}
{"id": "2273660", "revid": "765341", "url": "https://it.wikipedia.org/wiki?curid=2273660", "title": "Norrmalm", "text": "Norrmalm \u00e8 una delle 14 circoscrizioni di Stoccolma.\nL'area \u00e8 principalmente suddivisa in tre quartieri, quelli di Norrmalm, Vasastaden (chiamato anche \"Vasastan\") e Skeppsholmen. I confini sono delimitati a nord dal \"Barnhusviken\" e a sud dal corso d'acqua \"Norrstr\u00f6m\".\nQuartieri.\nNorrmalm.\nIl quartiere di Norrmalm propriamente detto, \u00e8 spesso soprannominato \"City\" ed \u00e8 considerato oggi il cuore della citt\u00e0.\nNel 1952 gran parte delle vecchie case furono demolite per far spazio ad un quartiere commerciale e amministrativo, con la presenza di grandi magazzini, sedi di istituzioni culturali e del Governo.\nQui sono presenti anche i palazzi \"Kulturhuset\" e \"Konserthuset\", il Museo Nazionale, le piazze Sergels torg e H\u00f6torget, il parco Kungstr\u00e4dg\u00e5rden e il viale \"Hamngatan\".\nVasastaden.\nLa denominazione del quartiere ha tratto origine dal viale \"Vasagatan\", situato al suo interno. A sua volta, il viale prende nome da una statua di Gustav Vasa, conosciuto anche come Gustavo I di Svezia. La costruzione urbana di quest'area \u00e8 iniziata prevalentemente a partire dall'ultimo ventennio del XIX secolo. All'interno di Vasastaden \u00e8 possibile trovare la piazza \"Odenplan\" con la chiesa \"Gustav Vasa kyrka\", ed il parco \"Vasaparken\".\nSkeppsholmen.\nIl quartiere \u00e8 composto dall'omonima isola, oltre che dall'isola minore di \"Kastellholmen\".\nLa superficie \u00e8 di circa 3,1 ettari. Sono qui presenti alcuni edifici residenziali e di magazzinaggio, oltre ad alcuni musei (fra cui il Moderna Museet). Skeppsholmen fu chiamata in passato anche \"Notholmen\" e \"Skansholmen\": solo dall'anno 1720 porta l'attuale nome. Grazie alla sua posizione strategica la Marina svedese vi ha stazionato a partire dal 1665. \u00c8 collegato alla terraferma grazie al ponte \"Skeppsholmsbron\"."}
{"id": "2273661", "revid": "599013", "url": "https://it.wikipedia.org/wiki?curid=2273661", "title": "\u017deljko Zagorac", "text": ""}
{"id": "2273662", "revid": "1728", "url": "https://it.wikipedia.org/wiki?curid=2273662", "title": "Scipione Caffarelli Borghese", "text": ""}
{"id": "2273664", "revid": "287204", "url": "https://it.wikipedia.org/wiki?curid=2273664", "title": "Zeljko Zagorac", "text": ""}
{"id": "2273665", "revid": "121837", "url": "https://it.wikipedia.org/wiki?curid=2273665", "title": "Osservatorio Casa", "text": ""}
{"id": "2273668", "revid": "767487", "url": "https://it.wikipedia.org/wiki?curid=2273668", "title": "Sa\u0161o O\u017ebolt", "text": ""}
{"id": "2273670", "revid": "287204", "url": "https://it.wikipedia.org/wiki?curid=2273670", "title": "Saso Ozbolt", "text": ""}
{"id": "2273679", "revid": "228587", "url": "https://it.wikipedia.org/wiki?curid=2273679", "title": "Mushu", "text": ""}
{"id": "2273680", "revid": "33277", "url": "https://it.wikipedia.org/wiki?curid=2273680", "title": "Giovanna di Francia e di Valois", "text": ""}
{"id": "2273690", "revid": "123999776", "url": "https://it.wikipedia.org/wiki?curid=2273690", "title": "Mangiafoco", "text": "Mangiafoco, o in alcune traduzioni \"Mangiafuoco\" \u00e8 un personaggio immaginario del libro \"Le avventure di Pinocchio. Storia di un burattino\" di Carlo Collodi.\nPu\u00f2 essere definito come un personaggio positivo, nonostante la sua descrizione (che non mette altro che soggezione): si tratta di un personaggio tanto indulgente e comprensivo quanto burbero e suscettibile (nel primo caso, quando il burattino gli narra del suo povero Babbo; nel secondo nel momento in cui decide di gettarlo nel fuoco prima di Arlecchino). Alla fine si rivela esser in realt\u00e0 generoso, consegnando a Pinocchio cinque monete d'oro da portare al disperato Geppetto, dopodich\u00e9 lascer\u00e0 libero il burattino e scomparir\u00e0 definitivamente di scena.\nIn altre versioni, si rivela esser tutt'altro che mite: generalmente, nella pellicola \"Pinocchio\" (1940) di Walt Disney e nella serie giapponese di \"Le nuove avventure di Pinocchio\" lo compra per una miseria per farlo recitare nei suoi spettacoli, soltanto per guadagnare ed esser sempre pi\u00f9 ricco fino a che, quando sar\u00e0 pressoch\u00e9 invecchiato, lo getter\u00e0 nel fuoco; ma Pinocchio riuscir\u00e0 a sfuggirgli quasi immediatamente.\nIn altri scritti, in particolare in \"Il compagno Pinocchio\", pubblicato dallo scrittore russo Aleksej Nikolaevi\u010d Tolstoj nel 1936, Karabas Barabas (il nome russo dell'Omone) \u00e8 il principale antagonista della vicenda, il quale \u00e8 in cerca di un luogo magico a cui possa adattarsi la sua chiave dorata, ma il Padre di Burrattino (soprannominato Carlo, in questa versione) sa che il posto meraviglioso si trova niente di meno che dietro latazzo sul quale vi \u00e8 raffigurato un focolare: Burattino riuscir\u00e0 a sottrargli le sue marionette e a farle esibire in questo nuovo teatro, sconfiggendolo.\nCaratteristiche.\nEgli \u00e8 il burattinaio del \"Gran Teatro dei Burattini\", e viene descritto come: \u00ab\"un omone cos\u00ec brutto, che metteva paura soltanto a guardarlo. Aveva una barbaccia nera come uno scarabocchio d'inchiostro, e tanto lunga che gli scendeva dal mento fino a terra: basta dire che, quando camminava, se la pestava coi piedi. La sua bocca era larga come un forno, i suoi occhi parevano due lanterne di vetro rosso, col lume acceso di dietro; e con le mani schioccava una grossa frusta, fatta di serpenti e di code di volpe attorcigliate insieme\"\u00bb.\nRuolo nel libro.\n\u00c8 introdotto nel capitolo decimo, dopo che Pinocchio rovina uno dei suoi spettacoli di burattini, distratti dalla sua presenza. Innervosito, Mangiafoco d\u00e0 inizialmente l'ordine ai suoi burattini di gettare Pinocchio nel fuoco per poter cuocere un arrosto di montone, ma poi si impietosisce per le sue urla strazianti, tanto da starnutire a pi\u00f9 riprese (il burattinaio ha l'abitudine di starnutire quando si commuove); decide, allora, di liberare Pinocchio e gettare nel fuoco al posto suo Arlecchino, ma Pinocchio riesce ancora una volta a commuoverlo chiamando Mangiafoco \u00ab\"Eccellenza\"\u00bb e offrendosi di essere gettato nel fuoco al posto di Arlecchino. La nobile azione provoca di nuovo la commozione (e un secondo violento attacco di starnuti) di Mangiafoco, che si rassegna a mangiare il montone mezzo crudo. L'indomani Pinocchio racconta al burattinaio della grande povert\u00e0 del suo \"babbo\", e questi, commosso, gli regala cinque monete d'oro raccomandando al burattino di portarli subito a Geppetto.\nNella cultura di massa.\nMusica.\nNel 1977 il cantautore napoletano Edoardo Bennato pubblica, nell'album Burattino senza fili la canzone \"Mangiafuoco\", dedicata appunto al capo burattinaio.\nNel musical dei Pooh Mangiafuoco ricalca pressoch\u00e9 fedelmente il suo alter-ego cartaceo: \u00e8 un personaggio positivo e buono, anche se ha un carattere pi\u00f9 esuberante e vivace. Entra in scena quando Pinocchio libera i burattini dai loro fili, e per punizione decide di gettare il burattino nel fuoco; sentendo le suppliche di piet\u00e0 di Pinocchio inizia a starnutire, commosso, e decide di bruciare Arlecchino al posto di Pinocchio, ma il burattino decide di offrirsi al posto dell'amico, provocando nuovi starnuti di commozione in Mangiafuoco. Dopo avere ascoltato come Pinocchio ha ottenuto i soldi per venire a teatro (ha venduto i libri) e dopo un ultimo, enorme starnuto, il \u201cterremoto di bont\u00e0\u201d Mangiafuoco decide di risparmiare tutti e di dare cinque monete a Pinocchio, raccomandandogli di \u201cnon vendere pi\u00f9 i libri per venire al luna park\u201d."}
{"id": "2273693", "revid": "1305772", "url": "https://it.wikipedia.org/wiki?curid=2273693", "title": "Hotel (disambigua)", "text": ""}
{"id": "2273695", "revid": "729019", "url": "https://it.wikipedia.org/wiki?curid=2273695", "title": "Pallavolo femminile ai IX Giochi panamericani", "text": "L'VIII campionato di pallavolo femminile ai Giochi panamericani si \u00e8 svolto dal 17 al 26 agosto 1983 a Caracas, in Venezuela, durante i IX Giochi panamericani. Al torneo hanno partecipato 7 squadre nazionali nordamericane e sudamericane e la vittoria finale \u00e8 andata per la quarta volta consecutiva a Cuba.\nPodio.\nCampione.\nCuba(Quarto titolo)\nSecondo posto.\nStati Uniti\nTerzo posto.\nPer\u00f9"}
{"id": "2273701", "revid": "6923", "url": "https://it.wikipedia.org/wiki?curid=2273701", "title": "MILAS", "text": ""}
{"id": "2273712", "revid": "695564", "url": "https://it.wikipedia.org/wiki?curid=2273712", "title": "Morgana (Disney)", "text": ""}
{"id": "2273718", "revid": "729019", "url": "https://it.wikipedia.org/wiki?curid=2273718", "title": "Jean-Michel Gonzalez", "text": "Biografia.\nFormatosi rugbisticamente a Cambo-les-Bains, esord\u00ec in campionato con il Bayonne, squadra della sua citt\u00e0, nei Paesi Baschi francesi.\nEsord\u00ec in Nazionale francese nel 1992, in un \"test match\" contro l', e prese parte a tre edizioni consecutive del Cinque Nazioni, dal al ; fu anche presente alla in Sudafrica, schierato da titolare in tutti gli incontri che la disput\u00f2 in tale edizione del torneo.\nDal 1994 al Pau e dal 1998 al Biarritz, con quest'ultimo club si laure\u00f2 due volte campione di Francia.\nRitiratosi nel 2005, bench\u00e9 tesserato in tale stagione come giocatore/allenatore del Bayonne, nel novembre del 2008 \u00e8 stato chiamato al Biarritz per assumerne la guida tecnica dopo l'esonero dell'allenatore; a sua volta, nel 2011, ha sub\u00ecto l'allontanamento dall'incarico, sempre per scarsi risultati del club.\nTra le attivit\u00e0 gestite fuori dal rugby, Gonzales \u00e8 titolare di una ditta di equipaggiamento antincendio."}
{"id": "2273727", "revid": "71155", "url": "https://it.wikipedia.org/wiki?curid=2273727", "title": "Alpinisti", "text": ""}
{"id": "2273728", "revid": "256896", "url": "https://it.wikipedia.org/wiki?curid=2273728", "title": "11\u00ba G.R.A.M.", "text": ""}
{"id": "2273734", "revid": "154893", "url": "https://it.wikipedia.org/wiki?curid=2273734", "title": "Farnetella", "text": "Farnetella \u00e8 una frazione del comune italiano di Sinalunga, nella provincia di Siena, in Toscana.\nGeografia fisica.\nFarnetella \u00e8 situata su uno dei colli del lato occidentale della Valdichiana, posta a , a pochi chilometri dal capoluogo comunale, tra Scrofiano e Rigomagno, ed \u00e8 ricca di uliveti e di vigneti (i pi\u00f9 alti a ).\nBartolomeo Gherardini, \"Auditore Generale\" di Siena, in una visita del 1676, su mandato del Granduca di Toscana scrisse su Farnetella:\nGeografia antropica.\nFarnetella ha la struttura di un borgo medievale con il castello, con 4 borghi paralleli (Via Antonio Ferrari chiamato anche \"Borgo di Compagnia\", Via Regina Margherita chiamato anche \"Borgo di Mezzo\", Via degli Orti e Via del Sole), collegati con 3 vicoli trasversi (Vicolo Antonio Ferrari, Vicolo degli Orti 1 e Vicolo degli Orti 2) e con la cinta muraria di cui restano tracce non facilmente leggibili; tuttavia verso la parte sud-est del paese, \u00e8 visibile parte di una torre di difesa semicircolare. Il centro del paese \u00e8 rappresentato dalle 2 piazze (Piazza San Giovanni e Piazza Farnia).\nAll'interno del vicolo (o andito) Antonio Ferrari si trova un'iscrizione:\nOrigini del nome.\nIl toponimo \"Farnetella\" trae origine, probabilmente da \"farnia\", albero della famiglia della querce, ma a foglie pi\u00f9 larghe, e di minore sviluppo. La farnia cresce in grande quantit\u00e0 presso Farnetella, specialmente a \"Castelvecchio\".\nLo stemma di Farnetella \u00e8 infatti rappresentato da una farnia in sfondo rosso.\nStoria.\nSu Farnetella non si hanno notizie di origini antichissime, a valle dell'attuale abitato sono state per\u00f2 ritrovate tracce di oreficeria etrusca e monete romane. L'origine di Farnetella risale al Medioevo e precisamente in un periodo compreso tra il V secolo ed il VI secolo. Nel primo medioevo fu residenza di un ramo della famiglia dei Cacciaconti, ovvero i conti della Scialenga, poco dopo aver preso dimora nel castello di Rigomagno. \nFarnetella fino dalla sua origine era ubicata su un altissimo poggio, sopra l'attuale abitato, chiamato tuttora, non a caso \"Castelvecchio\". Era circondata da forti ed alte mura e la sua posizione era inespugnabile. All'interno si trovava il castello, descritto come potente e inaccessibile intorno all'anno 1000, che faceva parte del piccolo dominio dei nobili Barotti, che comprendeva anche San Gimignanello, Montalceto (oggi Torre Sant'Alberto) e Castiglioni (detto anche Castiglion Barotti) nei pressi di Rapolano Terme. Inoltre si trovavano un'ampia signoria, una corte, delle case, una chiesetta e una cappella. Nei primi anni del XII secolo, dopo una guerra, Montalceto, San Gimignanello e Farnetella furono occupati dai conti della Scialenga (i Cacciaconti). Il primo documento che si riferisce a Farnetella risale al 1175, un documento con il quale Siena ordinava ai conti Scialenghi la restituzione del castello di Farnetella agli antichi proprietari, i conti Barotti. I conti Barotti ripresero possesso, ma nel 1234 dovettero fare i conti con l'imperatore Federico II che concesse formalmente Montalceto a Ildibrandino di Guido Cacciaconti degli Scialeghi, la cui famiglia, poco dopo, assunse il controllo anche di Farnetella. \nNel 1271 Farnetella fu accusata di alto tradimento verso la Repubblica di Siena, per aver dato ricetto a Ghibellini fuoriusciti dalla citt\u00e0. Sia per Farnetella che per Rigomagno \u00e8 difficile dire se furono gli abitanti ad offrire ricetto, o se, piuttosto, non furono i Ghibellini ad invitarsi da soli. Su Farnetella, fu applicata la legge che prevedeva secondo il \"costituto\" del 1262, che i castelli del contado o distretto di Siena, che si fossero resi colpevoli di tradimento verso la Repubblica, dovevano essere distrutti e mai pi\u00f9 ricostruiti. Il castello di Farnetella fu cos\u00ec raso al suolo dalle truppe Senesi del Terzo di Camollia, per ordinanza del Vicario Monforte. Nel gennaio 1295 gli abitanti di Farnetella inviarono una supplica a Siena, nella quale esponevano la propria innocenza. Appena un mese dopo, nel febbraio 1295, il Consiglio Generale della Campana deliber\u00f2 in favore dei supplicanti, consentendo a tutti coloro che non avevano colpa, di poter tornare ad abitare nella corte di Farnetella. Gli abitanti ricostruirono rapidamente il borgo, in un luogo diverso rispetto a prima, con la caratteristica struttura a tre vie in leggera pendenza, che conserva tuttora, ispirandosi probabilmente alla vecchia struttura di Rigomagno. Nel 1324, dopo che Farnetella era gi\u00e0 stata ricostruita, Messer Deo Guccio Tolomei, ribelle del Comune di Siena, con le sue truppe, la saccheggi\u00f2, la devast\u00f2 e la incendi\u00f2. Con pazienza, gli abitanti tornarono a ricostruire il loro paese con una cerchia di mura pi\u00f9 ampia. Nel 1554, Farnetella sub\u00ec un nuovo assalto, che sostenne coraggiosamente, da un distaccamento dell'esercito di Carlo V. Farnetella fu a lungo comune indipendente, ma fu annesso al comune di Sinalunga con la riforma leopoldina del 1778.\n\u00c8 stato possibile rintracciare tutte le varie notizie su Farnetella grazie alla realizzazione della Monografia Storica-Statutaria del Castello di Farnetella, scritta dal proprietario del Castello, Adolfo Ferrari nel 1901.\nIn appendice alla Monografia Storico-Statutaria di Adolfo Ferrari sono stati pubblicati gli Statuti del 1559. Con gli Statuti \u00e8 possibile capire le esigenze, le paure ed i valori della gente di Farnetella. Gli Statuti stabiliscono le norme del vivere in comune con regole chiare riguardanti argomenti sentiti da tutti. Sono regole di vita quotidiana per gli abitanti del borgo.\nElenco di alcuni argomenti degli \"Statuti della Corte di Farnetella\" del 1559:\nMonumenti e luoghi d'interesse.\nArchitetture civili.\nCastello.\nSi deve ad Adolfo Ferrari, grande appassionato di oggetti antichi (famosa una sua collezione di monete romane) proprietario della tenuta, l'attuale fisionomia di Farnetella. Nel dicembre 1889, infatti, fece iniziare i lavori per una grande costruzione residenziale, in stile di castello ad immagine e somiglianza di quelli di alcuni nobili famiglie di Siena, fornita di tutte le comodit\u00e0 moderne in un ambiente dal sapore nobilmente antico, per il soggiorno di ricchi villeggianti. Il progetto, ultimato nel 1903, forse un po' troppo ambizioso per i tempi, mise a dura prova le risorse finanziarie del Ferrari e rest\u00f2 incompleto. Al suo interno sono presenti numerosi affreschi, grandi mobili, soffitti e lo splendido apparato decorativo in legno della sala da pranzo, opera di Giovanni Sammicheli, artista senese, scultore ligneo. L'artista lavor\u00f2 per Adolfo Ferrari alcuni anni, a partire dal 1906 e realizz\u00f2 anche il \"Ges\u00f9 Morto\", una scultura lignea conservata nella chiesa della Compagnia Santa Croce. Oggi il castello e la sua villetta attigua sono di propriet\u00e0 privata e non accessibili, purtroppo, al pubblico nonostante le richieste dei visitatori e degli abitanti.\nFonti pubbliche.\nCome in molti altri paesi anche a Farnetella troviamo dei resti di antiche fonti pubbliche. Nel paese ne esistono due: una si trova nel bosco (localit\u00e0 \"Fonti Vecchie\", nome appunto derivato dalla presenza di questa fonte) e una per la strada che conduce al Cimitero. Non \u00e8 facile purtroppo risalire all'epoca della loro costruzione. La prima, oggi ricoperta da una folta vegetazione e in condizioni di decadimento, si approvvigionava di una risorsa idrica naturale dato che in quella zona sono presenti molte vene d\u2019acqua superficiali. La seconda, alimentata dalla condotta idrica del paese (acqua del Vivo), \u00e8 composta da due fonti sormontate da due archi a tutto sesto in mattoni rossi. Il loro uso era per il lavaggio degli indumenti personali e della biancheria delle famiglie del paese. Venivano riempite e successivamente svuotate per ricambiare l'acqua da un addetto del comune una volta alla settimana. Una fonte era per il lavaggio e l'altra per il risciacquo. Esisteva inoltre sulla sinistra di queste due una fonte riservata invece all'abbeveratoio del bestiame, in seguito demolita e sostituita da un muro, probabilmente perch\u00e9 era cessata tale esigenza. In seguito, nel dopoguerra il Comune fece costruire i lavatoi pubblici (in prossimit\u00e0 del sentiero boschivo del \"Madonnino\", oggi in disuso ed in parte demoliti) migliorando cos\u00ec le condizioni igieniche del lavaggio della biancheria dato che ogni persona poteva usare e gettare la propria acqua.\nArchitetture religiose.\nChiesa di San Giovanni Battista.\nLa chiesa di San Giovanni Battista \u00e8 una chiesa consacrata a San Giovanni Battista, situata in piazza San Giovanni a Farnetella, nella diocesi di Arezzo-Cortona-Sansepolcro. L'edificio, risalente al 1392, ha subito nel tempo vari rimaneggiamenti, come nel 1869 dal Conte De Gori e nel 1895 dalla famiglia Ferrari. \u00c8 delimitato esternamente dal campanile angolare a vela e dal portale cinquecentesco in travertino. L'interno, inizialmente con volta a travi visibili, ha adesso la volta a navata con una pianta contraddistinta da un assetto asimmetrico.\nChiesa della Compagnia Santa Croce.\nLa chiesa della Compagnia Santa Croce \u00e8 situata a Farnetella nel Borgo Antonio Ferrari. \u00c8 una confraternita di fratelli e sorelle che fa parte della diocesi di Arezzo-Cortona-Sansepolcro. La chiesa, risalente al XVI secolo e restaurata notevolmente nel 1861 dai confratelli, \u00e8 nata come confraternita per scopi umanitari, come il trasporto dei defunti e i loro benefici spirituali per mezzo di suffragi.\nChiesina di Santa Maria.\nLa chiesa si trova lungo la strada inferiore che conduce al paese ed \u00e8 di propriet\u00e0 di una famiglia originaria del paese. \nFu fatta costruire alla fine del 1870 da Saulle Mastioni come voto alla Vergine Maria per avere un figlio in salute. I precedenti morirono a 7-8 anni; dopo circa un anno la moglie diede alla luce Quintilio, \"il quinto\".\nRomitorio.\nIn un poggio presso Farnetella (\"l'Eremo della Bandita\", chiamato da tutti il \"Romitorio\") viveva un misterioso abitatore. Il poggio anticamente apparteneva al \"Comune di Farnetella\" e successivamente di propriet\u00e0 degli antichi signori del castello. Il Poggio dista circa un chilometro da Farnetella e per arrivare occorre attraversare una piccola viuzza con distese di oliveti, vigne, piante, arbusti. La via continua con una ripida salita e presso il colle del \"Romitorio\" si biforca in due straducce boschive, una che conduce alla vetta del \"Romitorio\" e l'altra che continua per i boschi, conosciuti tutti per \"Boschi della Bandita\". Il poggio \u00e8 immerso nel bosco fittissimo con alte querci, ed era abitato da selvaggi e feroci animali, come cinghiali e lupi, molto numerosi nel Medioevo nelle campagne toscane. Nel 1500 circa, qui abitava un uomo che alternava tutti i suoi giorni fra silenzio e preghiere in solitudine. Era vestito di sacco ed il suo nome era Alessio. Alessio si rifugi\u00f2 nel bosco e fabbric\u00f2 a sue spese una cappella ed una capanna dove abit\u00f2 per un lungo periodo finch\u00e9 non mor\u00ec. Da come si apprende nella \"Monografia Storico-Statutaria di Adolfo Ferrari\" si dice che Alessio fosse di illustre e ricchissima famiglia; cosa che spiegherebbe le spese fatte da lui per la costruzione della cappella. Alessio (si pensa che appartenesse alla \"Comunit\u00e0 dei Frati Serviti\" di Scrofiano) aveva scelto di vivere ritirato dagli uomini e di vivere solo in mistica relazione con Dio, perch\u00e9 diceva di averlo offeso. Faceva penitenze, diceva che doveva scontare gravi peccati e voleva da Dio la misericordia e il perdono. Nella cappelletta ogni mattina celebrava la Messa per pochi pastori e spesso veniva invitato dal Pievano di Farnetella per celebrare la messa. Lasciava il suo tugurio ed andava ad assistere le persone infelici e bisognose, come nello \"Spedale di Farnetella\". Svolgeva innumerevoli opere di piet\u00e0 e di misericordia. Da alcuni pastori furono ritrovati resti di Alessio: una ciotola di legno, con la quale egli attingeva l'acqua ad una fonte li vicina ed un oggetto appuntito di ferro che serviva per punire il suo corpo e farsi disciplina.\nNel luogo dove sorgeva la chiesa fu eretta una piccola costruzione dalla \"Famiglia Ferrari\" e vi fu posta un'iscrizione:\nSi trovano tuttora i resti della costruzione, anche se in pessimo stato. Il poggio del \"Romitorio\" \u00e8 ogni anno una delle tappe della \"Visita delle sette chiese\" della \"Processione del Venerd\u00ec Santo\".\nParco della Rimembranza.\nDi fronte al cimitero di Farnetella sorge il Parco della Rimembranza circondato da un muretto in muratura chiuso con un cancello in ferro, dedicato ai soldati di Farnetella caduti nella Prima e nella Seconda Guerra Mondiale. \nAll'interno su un monumento in travertino sono incisi i nomi dei soldati di Farnetella caduti nei conflitti. In epoca pi\u00f9 recente, presumibilmente intorno al 1950, sul plinto in muratura, abbellito con grosse lastre di travertino posizionate a mosaico, \u00e8 stata aggiunta una lapide con i nomi dei caduti della Seconda Guerra Mondiale. Per ogni caduto, un verde cipresso sul cui tronco \u00e8 affissa una targhetta con il nome e la guerra a cui si riferisce, sta a significare che il loro ricordo \u00e8 ancora vivo nell'animo dei parenti e conoscenti. \nAncora oggi, ogni anno, in occasione del 4 novembre, giorno dedicato proprio alla commemorazione dei caduti in guerra, viene deposta dalla popolazione una corona d\u2019alloro alla memoria ed il parroco impartisce una benedizione appropriata. Inoltre la banda di Farnetella suona alcune marce adatte all'occasione come l'\"Inno di Mameli\" e \"La canzone del Piave\".\nSociet\u00e0.\nEvoluzione demografica.\nCognomi delle famiglie di Farnetella presenti nel 1709 nel \"Libro dello stato d'anime\", nell'Archivio Parrocchiale:\nTradizioni e folclore.\nInfiorata del Corpus Domini.\nL'infiorata \u00e8 una manifestazione a carattere religioso che avviene a Farnetella per il Corpus Domini. Una tradizione comune a molti paesi, l'infiorata consiste nel raccogliere in zona con pazienza, petali, fiori, foglie e realizzare per i borghi un lungo e colorato tappeto, che servir\u00e0 da soffice guida per la processione del Corpus Domini.\nProcessione delle Sette Chiese.\nOgni anno il Venerd\u00ec Santo, giorno in cui si ricorda la passione e la morte di Ges\u00f9 Cristo, oltre alla processione in notturna con il \"Ges\u00f9 Morto\" e la \"Madonna Addolorata\", la comunit\u00e0 di Farnetella, come da antica tradizione, allestisce un'ulteriore processione mattutina alle ore 8 su un itinerario prevalentemente boschivo o comunque campestre su 8 km, impiegando circa 4 ore di tempo: questa \u00e8 la cosiddetta \"Visita delle Sette Chiese\" della \"Venerabile Compagnia di Santa Croce\". Durante il percorso avvengono delle soste di preghiera in luoghi precisi che rappresentano le \"Sette Chiese\" e vengono cantate quasi ininterrottamente antifone e strofe in latino attinenti alla Passione di Cristo. Guidano la processione due antiche lanterne e una pesante croce di legno, portata a turno, che contiene tutti i simboli legati alla tortura e alla crocifissione, e che viene baciata ad ogni \u201cStazione\u201d. Le soste effettuate sono 12, ma in realt\u00e0 solo 7 sono ufficialmente le \"Chiese\" o \"Stazioni\".\nLa processione parte dalla \"Chiesa della Compagnia di Santa Croce\" e fa una sosta nella \"Chiesa parrocchiale di San Giovanni Battista\" (I stazione), per poi dirigersi verso un sentiero boschivo detto \"Madonnino\" (II stazione); qui avviene una sosta presso un\u2019edicola con l\u2019effigie della \"Vergine del Conforto\", che si venera ad Arezzo. Da l\u00ec, proseguendo oltre si arriva al poggio del \"Romitorio\" (III stazione), un luogo particolarmente suggestivo raggiungibile soltanto attraverso una ripida salita, oltrepassando l'omonimo borro. Qui nel 1500 circa viveva un frate di nome Alessio, che si rifugi\u00f2 nel bosco e fabbric\u00f2 a sue spese una cappella ed una capanna dove abit\u00f2 per un lungo periodo finch\u00e9 non mor\u00ec. Percorrendo il sentiero del \"Romitorio\" in senso opposto, la processione giunge alla localit\u00e0 di \"Castelvecchio\" (IV stazione) poco prima del cimitero del paese (dove avviene una piccola sosta di preghiera per i defunti). Da l\u00ec, incamminandoci verso un altro sentiero boschivo si arriva a \"Sant'Angelo\" (V stazione) incontrando lungo il percorso due Croci dinanzi alle quali viene effettuata una breve sosta. A questo punto la processione ha gi\u00e0 lasciato il bosco per entrare sulla strada bianca detta della \"Spessa\",dove \u00e8 possibile ammirare ampi panorami e memorabili con la veduta dei profili di Rigomagno e di Lucignano. Tale strada, dopo un discreto tratto viene lasciata per un sentiero campestre all\u2019altezza del \"Poderino\" e poi del \"Podere Giardino\", fatiscenti memorie dell\u2019azienda agricola Farnetella. Quindi, dopo l'attraversamento del \"Borro dei Fontanini\", all\u2019altezza del \"Podere Cerretello\" si rientra sulla strada asfaltata che tortuosa, in costante erta, risale a Farnetella. Dopo percorso qualche centinaio di metri, i fedeli, trovando un\u2019edicola dedicata a Sant\u2019Apollonia (localit\u00e0 \"Vignale\") effettuano una breve sosta per poi ripartire e giungere ad una piccola chiesa privata \"Chiesa di Santa Maria\" (VI stazione). La processione riprende e dopo essersi di nuovo fermata dinanzi ad un'ulteriore croce in prossimit\u00e0 del centro abitato, raggiunge il culmine nella \"Chiesa della Compagnia di Santa Croce\" (VII stazione) dove i fedeli entrano e si inginocchiano per raggiungere e baciare la croce, la stessa che \u00e8 stata portata per tutto il percorso.\nIl \"Giro delle Sette Chiese\" era un pellegrinaggio a piedi ideato nel XVI secolo da San Filippo Neri che si svolgeva a Roma attraverso un percorso ad anello di 20 km circa che toccava le principali chiese romane. Si praticava nel giorno di \u00abberlingaccio\u00bb (il gioved\u00ec precedente l'ultimo giorno di carnevale), per contrapporsi ai festeggiamenti del Carnevale dal sapore pagano. Con il tempo, questa forma di devozione si \u00e8 spostata al Venerd\u00ec Santo. L\u2019espressione \u201cfare il giro delle sette chiese\u201d ha assunto nel linguaggio comune una valenza negativa: essa pu\u00f2 significare, a seconda delle zone, perdere tempo girando senza scopo oppure cercare affannosamente qualcuno che dia ascolto.\nLa \"regola\".\nLe campane hanno sempre avuto grande importanza nella vita dei cristiani. Dall'alto dei campanili delle chiese suonano tutti i giorni per annunciare la celebrazione della messa o altre funzioni religiose come battesimi, matrimoni, funerali. Tacciono soltanto il Venerd\u00ec Santo e il Sabato Santo, cio\u00e8 nei giorni in cui si ricorda la morte di Ges\u00f9. La sera del Gioved\u00ec Santo, alla fine della Santa Messa con la Lavanda dei piedi, a Farnetella, le funi che le fanno suonare vengono legate tra loro per poi essere sciolte a mezzanotte tra il Sabato Santo e la Domenica di Pasqua, quando tornano a suonare, gioiosamente, per ricordare la risurrezione di Ges\u00f9. A Farnetella, come da antica tradizione, nei giorni in cui le campane non possono suonare, vengono sostituite dalla cosiddetta \u201cRegola\u201d, un particolare congegno in legno che per mezzo di una ruota dentata girata da una manovella produce un rumore per richiamare l\u2019attenzione della popolazione. Generalmente questa viene affidata ai bambini che passando per i borghi del paese la fanno suonare mentre annunciano a voce l\u2019arrivo del mezzogiorno e i vari orari dei riti religiosi.\nAssociazioni.\nA Farnetella operano tre associazioni: \"Polisportiva\" presente in paese dal 1986 che si occupa di manifestazioni e collaborazioni che si svolgono durante l'anno, sia a carattere sportivo che ricreativo e gastronomico; \"Cooperativa di consumo\" nata nel 1920 e trasformata negli anni 2000 in \"Cooperativa Culturale\"; \"Societ\u00e0 Filarmonica Pietro Mascagni\", istituita nel 1874. Ognuna di esse opera con i suoi volontari in un campo di attivit\u00e0 diverso che, con il passare del tempo e il modificarsi della societ\u00e0, si \u00e8 via via ristretto verso la promozione e la valorizzazione del borgo. Tale obiettivo \u00e8 raggiunto grazie ad una strettissima collaborazione delle tre associazioni che durante l'anno, grazie ai volontari, si impegnano nella realizzazione di iniziative, attivit\u00e0 ed eventi. \nSociet\u00e0 Filarmonica \"Pietro Mascagni\".\nFarnetella vanta di una delle pi\u00f9 antiche Societ\u00e0 Filarmoniche della Valdichiana. La banda denominata \"Societ\u00e0 Filarmonica Pietro Mascagni\" \u00e8 stata istituita nel 1874 per iniziativa di Luciano Meattini e Don Bernardino Amidei. Nel 1901 fu sostenuta economicamente da Adolfo Ferrari. Il primo maestro fu Biagio Sorbellini, poi Gaetano Trapani ed Elia Nannucci. Nei primi anni contava pi\u00f9 di 40 musicanti, il paese era densamente popolato e in ogni famiglia c'era qualcuno che suonava in banda. Per il prestigio raggiunto spesso veniva chiamata per servizi religiosi e concerti nei paesi limitrofi. L'attuale banda \u00e8 presente in tutte le manifestazioni e ricorrenze religiose del paese ed \u00e8 formata da venti musicanti provenienti sia da Farnetella che da Scrofiano.\nAdolfo Ferrari nella \"Monografia Storica-Statutaria del Castello di Farnetella\" del 1901 scrive:\nCooperativa di consumo/culturale.\nGli anni del dopoguerra furono per tutti difficoltosi e complessi, in particolar modo per una piccola comunit\u00e0 come quella di Farnetella. Per questo un gruppo di abitanti si attiv\u00f2 il 14 marzo 1920 per fondare la \"Cooperativa di Consumo\" di Farnetella con lo scopo di fornire alla popolazione un servizio di distribuzione di generi alimentari e di prima necessit\u00e0 attraverso l'apertura di un punto vendita. Nei suoi cento anni di storia ha dovuto superare molte difficolt\u00e0 cambiando sedi e modificando le proprie prospettive di sviluppo fino a giungere nel 2009 all'inevitabile chiusura del punto vendita. Da allora per\u00f2 la Cooperativa ha modificato il proprio ambito di azione diventando \"Cooperativa Culturale\" ed occupandosi a 360 gradi della promozione e valorizzazione del borgo e curando la propria sede che \u00e8 l'unico centro ricreativo della frazione.\nBibliografia.\n\u00c8 stato possibile rintracciare principalmente le varie notizie su Farnetella grazie alla \"Monografia Storica-Statutaria del Castello di Farnetella\", scritta dal proprietario del Castello, Adolfo Ferrari e pubblicata nel 1901 in 150 copie dalla Tipografia Cappelli di Rocca San Casciano. In appendice sono stati pubblicato anche gli \"Statuti\" del 1559. Grazie ad Emanuele Grieco della \"Biblioteca Comunale di Sinalunga\" \u00e8 stato possibile rintracciare l'origine e il significato dei nomi di tutte le localit\u00e0 di Farnetella con il volume \"Dizionario Toponomastico di Sinalunga. Origine e significato di 700 nomi di luogo\"; l'origine e il significato di alcuni cognomi di famiglie presenti a Farnetella con il volume \"Onomastica storica di Sinalunga\"; l'origine e il significato di alcuni nomi personali dei Farnetellesi tra il 1800 e il 1900 con il volume \"Il romanzo dei nomi\". I due volumi dedicati alla Prima Guerra Mondiale a cura di Emanuele Grieco e Ariano Guastaldi: \"Sinalunga alla Grande Guerra\" e \"Sinalunga ricorda la Grande Guerra\" forniscono numerose informazioni di alcuni cittadini Farnetellesi arruolati in guerra."}
{"id": "2273741", "revid": "666668", "url": "https://it.wikipedia.org/wiki?curid=2273741", "title": "KMN Puntar", "text": "Il Klub Malega Nogometa Puntar \u00e8 una squadra slovena di calcio a 5 con sede a Tolmino.\nStoria.\nLa squadra \u00e8 stata costituita nel 1974 ma la societ\u00e0 \u00e8 stata registrata ufficialmente solamente nel 1994.\nCollegamenti esterni.\nSito ufficiale"}
{"id": "2273742", "revid": "338769", "url": "https://it.wikipedia.org/wiki?curid=2273742", "title": "Puntar Mercator Tolmin", "text": ""}
{"id": "2273743", "revid": "338769", "url": "https://it.wikipedia.org/wiki?curid=2273743", "title": "Puntar Casino Safir", "text": ""}
{"id": "2273745", "revid": "298055", "url": "https://it.wikipedia.org/wiki?curid=2273745", "title": "Sentaro Daimonji", "text": ""}
{"id": "2273748", "revid": "245802", "url": "https://it.wikipedia.org/wiki?curid=2273748", "title": "Montepulciano Stazione", "text": "Montepulciano Stazione \u00e8 una frazione del comune italiano di Montepulciano, nella provincia di Siena, in Toscana.\nPrecedentemente il paese era noto come Fontago (toponimo che tuttora ne indica un rione). Il decreto del 14 settembre 1925 cambi\u00f2 il nome Fontago in Montepulciano Stazione. \nSituata a 4\u00a0km da Valiano e da Acquaviva, si trova lungo il percorso dell'Autostrada del Sole, all'altezza del km 385.\nOrigini del nome.\nIl nome della frazione deriva dalla presenza dello scalo ferroviario, sulla linea \"Siena-Chiusi\", ed \u00e8 conosciuta anche come \"Montepulciano Scalo\".\nStoria.\nRelativamente giovane, questa frazione nasce come conseguenza di due scali ferroviari, la linea ferroviaria \"Siena-Chiusi\" e la linea ferroviaria \"Montepulciano-Fontago\", scomparsa e sostituita dai trasporti su gomma. Forte spinta alla crescita deriv\u00f2 anche dalla costruzione di un centro di raccolta per l'elaborazione e la trasformazione della barbabietola da zucchero, che rappresentava un autentico polmone economico per Montepulciano Stazione.\nFerrovia Montepulciano-Fontago.\nLa \"Ferrovia Montepulciano-Fontago\" era una tratta ferroviaria a scartamento ridotto gestita dalla \"Societ\u00e0 Anonima per l'Esercizio della Ferrovia\" (\"S.A.F.\") che entr\u00f2 in servizio dal 1917 al 1927. Il tracciato, dalla lunghezza totale 10,450\u00a0km, partiva dalla Stazione di Fontago (250 metri) a circa mezzo chilometro dalla stazione della \"Ferrovia Centrale Toscana\" collegata ad essa tramite un binario di raccordo, giungeva fino a dietro la chiesa di Gracciano, proseguiva fino al Bivio di Nottola e a \"Salticchio\". In prossimit\u00e0 della chiesa delle \"Caggiole\" deviava verso sinistra e aggirava il \"Colle delle Corolle\" per tornare a fiancheggiare la Strada Provinciale fino a \"San Lazzero\" e poi fino ai \"Ponti Secchi\" a Montepulciano. Il materiale rotabile comprendeva due locomotive alimentate a lignite, otto vetture viaggiatori, dieci carri merci. La durata del viaggio era prevista in 30 minuti in discesa e 35 minuti in salita con costo del biglietto passeggeri di L 0,90 per sola andata e L 1,50 per andata e ritorno. Nel 1913, dopo vari espropri di terreni, ebbero inizio i lavori di costruzione delle ferrovia; il 25 aprile 1916 venne effettuata la prima gita di prova; il 2 maggio 1917 la linea ferroviaria fu aperta al pubblico per il trasporto merci che venivano ritirate a Montepulciano, Gracciano e Fontago dalle ore 7:00 alle ore 18:00. Dal 30 giugno 1917 ebbe inizio il regolare servizio passeggeri con 10 partenze al giorno fino al 25 marzo 1926, quando la linea fu dismessa, in seguito a vari disordini negli orari, a sospensioni improvvise di servizi e a numerosi incidenti. Il 16 settembre 1927 avvenne la chiusura dell'esercizio della linea (\"S.A.F.\"), sostituendola con regolare servizio di Autobus con partenza dalla \"Colonna del Marzocco\". Tutte le propriet\u00e0 degli immobili e tutto il materiale della ex ferrovia furono venduti con varie aste pubbliche, tenute presso L'Intendenza di Siena.\nLo zuccherificio.\nFin dai primi decenni del Novecento il paesaggio urbano di Montepulciano Stazione era fortemente caratterizzato dalla ciminiera di un imponente stabilimento per la raffinazione della barbabietola da zucchero, lo zuccherificio dell'azienda genovese \"Societ\u00e0 Ligure-Lombarda\". Dagli anni novanta la ciminiera \u00e8 stata demolita mentre lo stabilimento esiste ancora, anche se quasi nascosto alla vista dai capannoni e dalle strutture circostanti, costruite in anni recenti. Lo zuccherificio di Fontago fu dai primi anni del Novecento fino al 1929 una delle risorse economiche pi\u00f9 importanti del Comune di Montepulciano, occupando quaranta lavoranti fissi tra impiegati e operai ed oltre mille stagionali proveniente dalle frazioni del Comune e dai paesi limitrofi. Dopo un periodo di buona attivit\u00e0, agli inizi degli anni venti lo zuccherificio entr\u00f2 in una crisi produttiva. Gli agricoltori con a capo Lucangelo Bracci, presidente della sottosezione di Montepulciano dell\"'Associazione Agraria Toscana\", si attivarono per cercare di risolvere la situazione e sembr\u00f2 che nei primi anni la crisi fosse superata ma si riapr\u00ec nel 1927 per concludersi poi nel 1929 con la chiusura definitiva.\nNel 1800 in \"Valdichiana\" la barbabietola da zucchero divenne una delle colture in forte sviluppo, poich\u00e9 era interesse dello Stato sia diventare autosufficiente diminuendo drasticamente le importazioni, sia diffondere una fonte di calorie a integrare la deficitaria alimentazione di vasti strati della popolazione. Furono cos\u00ec fatti primi tentativi di creare un'industria saccarifera nazionale, mediante l'apertura di alcuni zuccherifici, come Rieti e Anagni, che ebbero per\u00f2 vita breve. Anche il sistema di imposizione fiscale divenne favorevole alle industrie produttrici, essendo basato su un'imposta fissa calcolata sulla resa per quintale di succo di barbabietole. Considerando che la resa normale era di 2-2,5 kg, la tassa era imposta su una resa fissa di 1,5 kg. Si lasciava cos\u00ec un margine notevole alle industrie produttrici, le quali lucravano sulla differenza grazie al prezzo elevato. La nuova legislazione del 1883 garant\u00ec il mantenimento di tali privilegi e cos\u00ec si assistette alla crescita continua delle superfici bieticole, con conseguente aumento del consumo e della produzione interna, a scapito delle importazioni. L'aumento della produzione di barbabietole determin\u00f2 l'apertura di un elevato numero di zuccherifici in pochi anni, 26 stabilimenti tra il 1887 e il 1900. La legge del 1902 modific\u00f2 per\u00f2 il regime fiscale, imponendo la tassazione in base alla resa effettiva. Il regime di protezione doganale tuttavia continuava, permettendo all'Italia di aumentare la produzione interna a scapito delle importazioni. Nel 1903 si svolse a Bruxelles una Convenzione internazionale sullo zucchero, tesa a limitare le produzioni garantendo la concorrenza e prezzi contenuti sui mercati. Allo scopo di mantenere alti i prezzi fu creata l\"'Unione Zuccheri\" (dal 1925 \"Consorzio nazionale produttori zucchero\") formata da 33 societ\u00e0 produttrici italiane, che agiva come un vero e proprio cartello, fissando sia il prezzo sia le quote di produzione, in modo tale da aumentare la domanda interna adeguando contemporaneamente l'offerta. Il tal modo si manteneva la produzione leggermente deficitaria, riuscendo a rimanere un paese importatore anzich\u00e9 esportatore. In un'annata di produzione abbondante e minore richiesta, si provvedeva all'immagazzinamento del prodotto, riducendo di pari passo la produzione nell'annata successiva, immettendo sul mercato le scorte riassorbendo l'eccedenza. Nel 1916 fu creato il Monopolio di Stato sullo zucchero, allo scopo di razionalizzare il consumo interno e garantire i rifornimenti all'esercito. Fu fatto ricorso al tesseramento per la distribuzione ai cittadini. Questo non serv\u00ec a evitare interruzioni delle forniture, perch\u00e9 ad esempio nell'aprile-maggio 1920 la mancanza di zucchero fu fonte di molteplici lamentele a Montepulciano e nei dintorni. Nel 1921 fu tolto il monopolio, quando le esigenze belliche diminuirono. Tra il 1923 e il 1925 le tariffe doganali furono riviste al basso, determinando l'incremento delle importazioni e una crisi nella produzione nazionale. In seguito alla crisi economica internazionale dovuta al Crollo di Wall Street del 1929 la produzione italiana di zucchero cal\u00f2 di quasi 10.000t in due anni, con una riduzione degli ettari coltivati da 116.000 del 1929 a poco pi\u00f9 di 75.000 del 1931.\nIl procedimento di lavorazione della barbabietola da zucchero \u00e8 piuttosto complesso e difficoltoso, perch\u00e9 il prodotto deve essere lavorato immediatamente dopo la raccolta, visto il rapido deterioramento della barbabietola e la diminuzione del tenore in zucchero. L'estrazione dello zucchero all'epoca avveniva fondamentalmente in forma manuale, dalla fase di raccolta, carico e scarico, lavaggio e selezione. Le bietole lavate erano poi affettate e inviate alla diffusione, dove veniva estratto lo zucchero per mezzo di acqua calda. Il succo, contenente dal 13 al 15% di saccarosio, era prima depurato e poi sottoposto a concentrazione mediante bollitura e conseguente evaporazione dell'acqua in eccesso. La massa rimanente veniva poi cotta e centrifugata fino a ottenere lo zucchero greggio. Quest'ultimo era poi sciolto, decolorato e raffinato mediante il procedimento prima descritto fino a ottenere lo zucchero vero e proprio.\nAnche in \"Valdichiana\" fu necessario impiantare un nuovo zuccherificio per opera dell'azienda genovese \"Societ\u00e0 Ligure-Lombarda\" (che dette poi vita alla \"Eridania\" e alla \"Societ\u00e0 Italiana per l'Industria degli Zuccheri\"). La sua localizzazione, prevista inizialmente a Cortona, fu poi modificata grazie alla pressioni politiche condotte dall'Onorevole Gioacchino Bastogi di Montepulciano. Nell'articolo de \"L'Araldo Poliziano\" dell'11 aprile 1909 si legge: L'ubicazione dello stabilimento fu determinata dalla centralit\u00e0 rispetto alle aree di coltivazione, dalla presenza della ferrovia \"Ferrovia Centrale Toscana\" per il trasporto della materia prima e del prodotto finito e dalla disponibilit\u00e0 di acqua dal Lago di Montepulciano. La costruzione e l'entrata in funzione dello stabilimento portarono a riconsiderare la posizione dello \"Stazione ferroviaria del Salarco\", che non era pi\u00f9 funzionale alla nuova realt\u00e0 produttiva. Fu cos\u00ec presa la decisione di spostarla e ubicarla in prossimit\u00e0 dello stabilimento nella medesima localit\u00e0 di Fontago, cio\u00e8 quella attuale. Contemporaneamente si svilupp\u00f2 l'idea di collegare il capoluogo allo scalo mediante una tratta ferroviaria, la \"Ferrovia Montepulciano-Fontago\". Nel 1899 ebbe luogo la prima campagna produttiva della barbabietola da zucchero e nel 1900 si registr\u00f2 una resa in saccarosio di quasi 2\u00a0kg per ettolitro di succo. Lo stabilimento poliziano era ritenuto tra i migliori ed era oggetto di visite da parte di agricoltori provenienti da altre zone d'Italia, come nel 1912 da un gruppo di Ancona. Nel 1913 si registrarono tensioni e preoccupazioni sul destino dello stabilimento. All'inizio della campagna bieticola dell'anno la \"Societ\u00e0 Ligure Lombarda\" minacci\u00f2 la chiusura del sito produttivo per le controversie dovute alla fissazione dei prezzi e degli ettari coltivati, atti a garantire un certo quantitativo. La posizione degli agricoltori era legata soprattutto al superamento del contratto triennale che legava il fornitore alla fabbrica: questo significava che per tre anni sussisteva da parte del coltivatore l'obbligo di garantire la semina di una certa superficie a barbabietola ogni anno. Se per qualche motivo il terreno interessato doveva essere ceduto in vendita, in affitto o altra forma, il vincolo di coltivazione rimaneva, con evidenti ripercussioni negative sulle trattative. Gli agricoltori insistevano per portare il vincolo a un solo anno, ma la \"Societ\u00e0 Ligure Lombarda\" fu irremovibile e minacci\u00f2 la chiusura e il licenziamento delle maestranze. Alla fine si ebbe il cedimento della controparte e l'accettazione delle condizioni della \"Societ\u00e0 Ligure Lombarda\". Per garantire il buon andamento dello stabilimento erano reputati necessari in quel momento almeno 1200Ha coltivati a barbabietola. Prima dell'apertura della campagna bieticola del 1924, il 19 dicembre 1923 si tenne a Sinalunga un'assemblea dei bieticoltori nella quale fu necessario assicurare l'apporto dei coltivatori aretini al fine di aderire alle richieste della \"Societ\u00e0 Ligure Lombarda\". Questa riteneva, infatti, insufficienti le garanzie degli agricoltori senesi e minacciava ancora la chiusura. In un successivo incontro a Siena, il 25 febbraio 1924, furono fissati i prezzi che per la prima volta si basarono su una quota raggiunta, premiando la qualit\u00e0. Le voci di chiusura continuarono a succedersi anche all'inizio del 1925 e alla fine dello stesso anno, che aveva visto succedersi nella direzione dello stabilimento dapprima l'Ingegner Cometti e da dicembre l'Ingegner Brusoni. Anche il 1928 non registr\u00f2 particolari problematiche o segnali negativi, tanto che fu indetto un concorso tra bieticoltori, in cui furono messi in palio premi per oltre L.11.000 e 10 sarchiatrici meccaniche. Scopo del concorso era stimolare gli agricoltori a migliorare le rese a etto piuttosto che estendere le superfici coltivate. A giugno si ebbe la visita dello stabilimento del Presidente della \"Societ\u00e0 Ligure Lombarda\" Emilio Bruzzone, tra un fiorire di elogi e buoni auspici per il futuro. Nel 1929 lo stabilimento entr\u00f2 di nuovo in una crisi produttiva. Una delle cause fu l'inadeguatezza degli impianti obsoleti che provocarono una forte limitazione alla produttivit\u00e0 dello stabilimento, tanto che nella campagna del 1928 ben 80.000q di barbabietole prodotte in zona furono trasferite ad altri stabilimenti poich\u00e9 erano in eccesso rispetto alla capacit\u00e0 di lavorazione locale. Gli imprenditori cominciarono a considera troppo scarso il quantitativo di bietole da raffinare prodotto dagli agricoltori. A tutto questo si sovrappose la crisi economica internazionale dovuta al crollo di Wall Street. A livello nazionale la chiusura dello stabilimento segu\u00ec le direttive economiche del Regime Fascista che invitavano alla soppressione di quelle aziende malsane e finanziariamente non vitali. Di conseguenza il regime fascista locale sub\u00ec una diminuzione di consenso popolare poich\u00e9 un gran numero di operai e di impiegati si trov\u00f2 all'improvviso senza occupazione. L'articolo de \"L'Araldo Poliziano\" del 28 aprile 1929 riport\u00f2 un comunicato stampa della \"Societ\u00e0 Ligure Lombarda\": L'assemblea degli azionisti del 21 giugno 1929 dichiar\u00f2: Un altro articolo de \"L'Araldo Poliziano\" del 29 giugno 1929 riportava: Il 29 luglio 1929 avvenne la chiusura definitiva dello stabilimento che provoc\u00f2 grossi problemi nelle campagne di Montepulciano, creando un gran numero di disoccupati. La \"Societ\u00e0 Ligure Lombarda\" intervenne versando come risarcimento per la chiusura 100.000 Lire all'amministrazione Comunale, da usare per il bilancio o a favore di alcuni operai licenziati. Il Comune opt\u00f2 per la seconda soluzione consegnando il denaro a 24 operai con cifre varianti dalle 700 alle 50 Lire. Il 10 febbraio 1931 la \"Confederazione Nazionale dei Sindacati Fascisti dell'Agricoltura\" scrisse al podest\u00e0 per sottolineare: Ci fu una volont\u00e0 di impiegare i disoccupati in lavori pubblici; vennero avanzate richieste insistenti verso i proprietari terrieri i quali, come disse l'ispettore Barb\u00e0 della Confederazione, si opposero quasi sempre a queste richieste con rifiuti costanti e ingiustificati. Il 18 maggio 1931 la Prefettura indic\u00f2 alle autorit\u00e0 che: \nMonumenti e luoghi d'interesse.\nArchitetture religiose.\nChiesa del Sacro Cuore di Ges\u00f9.\nLa \"Chiesa del Sacro Cuore di Ges\u00f9\" \u00e8 la chiesa principale di Montepulciano Stazione.\nEssa \u00e8 stata costruita a partire dal 1920 in stile neoromanico, ed \u00e8 stata consacrata nel 1926, ma completata soltanto nel 1953, pur senza l'erezione della cupola, prevista nel progetto originario. Nel 1989 sono state realizzate le vetrate policrome alle finestre, mentre il presbiterio post-conciliare risale al 1996.\nLa chiesa \u00e8 a navata unica coperta con volta a crociera sorrette da pilastri a pianta cruciforme.\nChiesa della Maest\u00e0 del Ponte.\nLa Chiesa della Maest\u00e0 del Ponte si trova a Montepulciano Stazione, a pochi passi dall\"'Autostrada del Sole\" in mezzo alla campagna della \"Valdichiana\", nella Diocesi di Montepulciano-Chiusi-Pienza. Si trova precisamente sull'antica \"Via Lauretana\", arteria stradale che lo storico Emanuele Repetti nel \"Dizionario Geografico Fisico Storico\" affermava partire dalla \"Via Regia fra Arezzo e Siena passato il ponte delle Taverne d'Arbia, per sboccare a Camuscia sotto Cortona dopo aver corso buone 40 miglia fiorentine\", percorrendo lo storico attraversamento sul fiume \"Clanis\" sotto Valiano. Probabilmente i pellegrini la percorrevano da Siena lasciando la \"Via Francigena\" e puntando verso l'Adriatico per giungere a Loreto. La \"Maest\u00e0 del Ponte\", la cui costruzione risale al 1616, \u00e8 una delle sette chiese dedicate alle Vergine Maria nel territorio di Montepulciano (quattro nel capoluogo e tre fuori dalle mura). Fin da epoca remotissima a Montepulciano \u00e8 infatti vivo il Culto mariano.\nChiesa dell'Autostrada.\nNella stazione di servizio dell\"'Autostrada del Sole\" (\"Montepulciano Ovest\") si trova una piccola chiesa dove in alcune occasioni vengono celebrati il rosario e la messa.\nArchitetture civili.\nArea di servizio.\nA Montepulciano Stazione \u00e8 presente un'Area di servizio lungo il percorso dell'Autostrada del Sole (Montepulciano Ovest e Montepulciano Est).\nLa prima struttura ristoro fu costruita in 3 anni dall'architetto Angelo Bianchetti (pochi anni dopo la costruzione dell'A1) e inaugurata a febbraio 1967 per l'azienda \"Pavesi\" che nel 1976 dalla fusione con \"Motta\" e \"Alemagna\" diviene \"Autogrill\". Lo stabile a ponte costruito in acciaio Corten, (uno dei primi costruito in Italia), permetteva di unire a piedi le due aree di servizio (Ovest e Est) senza necessit\u00e0 di attraversare la strada; \u00e8 stato un\u2019icona della modernizzazione italiana negli anni del boom economico che ha dato lavoro nel tempo a tantissimi abitanti del paese. Nel 2021 \u00e8 stata demolita per eccessivi costi di ristrutturazione e al suo posto verranno ricostruiti due nuovi locali per entrambi i sensi di marcia.\nCultura.\nEventi.\nFesta alla Maest\u00e0 del Ponte.\nSin dal 1700 si ha attestazione di un'importante \"Festa alla Maest\u00e0 del Ponte\" a Montepulciano Stazione. Infatti, in occasione della visita pastorale del 1753 dell'allora Vescovo, si annota che vennero invitati quindici Sacerdoti per coprire le esigenze religiose. In tale occasione venivano celebrate cerimonie liturgiche al mattino e la \"Fiera al Ponte\" (che durava alcuni giorni) alla quale partecipavano un gran numero di mercanti di oggetti, prodotti agricoli e bestiame di razza chianina e le \"Corse dei cavalli\" nel pomeriggio lungo quella che era originariamente la \"Via dei Muli\" e successivamente \"Via della Madonna\". In seguito la festa popolare fu interrotta e rest\u00f2 soltanto una grande fiera annuale, detta appunto \"Fiera al Ponte\" fino al 1929, quando, per ordine del Prefetto di Montepulciano venne spostata al centro del paese, dove tuttora si svolge. Dal 1983, a seguito della revisione dei confini parrocchiali, la chiesa \u00e8 passata a far parte della parrocchia di Montepulciano Stazione e Don Mario Ghezzi decise di trasferire la \"Festa della Madonna della Pace\" celebrata fino ad allora nella \"Chiesa del Sacro Cuore di Ges\u00f9\" (l'ultima domenica di settembre) alla \"Chiesa della Maest\u00e0 del Ponte\" e unendola con l'antica \"Festa alla Maest\u00e0 del Ponte\" in un'unica data, la prima domenica di settembre, ridando vita al \"Palio dei Somari\" ogni anno. Durante il palio si sfidano i 6 fantini al galoppo di asini dei Rioni del paese: \"Aventino\", \"Stazione\", \"Fontago\", \"Corbaia\", \"Macchia\" e \"Maest\u00e0 del Ponte\". In passato oltre alle 6 Rioni attuali, esistevano altri 4 Rioni: \"Casale\", \"Cinta\", \"Pollaio\", \"Salarco\". \n\"Fiera al Ponte\".\nL'originaria \"Fiera al Ponte\" si svolgeva sin dal 1700 per pi\u00f9 di un giorno in occasione della \"Festa alla Maest\u00e0 del Ponte\" nei pressi della \"Chiesa della Maest\u00e0 del Ponte\". La fiera rimase legata alla Chiesa fino al 1929, quando, per ordine del Prefetto di Montepulciano venne spostata al centro del paese, dove tuttora si svolge l'ultima domenica di settembre e il luned\u00ec successivo. \nNe \"L'Araldo Poliziano\" del 29 settembre 1929 si legge: \nGiochi rionali.\nI \"Giochi rionali\" sono dei giochi popolari effettuati da vari componenti (sia da bambini che da adulti) dei quattro rioni \"Aventino\", \"Stazione\", \"Corbaia\" e \"Fontago\" che si svolgevano nel periodo estivo. Dopo varie sfide tra le varie categorie di et\u00e0 di ogni Rione, vinceva il Rione che al termine dei giochi, totalizzava pi\u00f9 punti. I \"Giochi Rionali\" si concludevano con la premiazione del rione vincitore e con lo spettacolo della \"Corrida\". I \"Giochi Rionali\" si sono svolti a partire dal 1989 al 1997 tranne che nel 1994 e dal 2005 al 2014, tranne che nel 2010 e nel 2011 per problemi organizzativi.\nAlcuni giochi: \"Ballo della scopa, Ballo della sedia, Biliardino, Braccio di ferro, Calcetto, Corsa con i sacchi, Corsa con le carrette, Corsa delle biciclette, Gara di bocce, Gara di briscola, Gara dei pici, Palla avvelenata, Pentolaccia, Ping Pong, Staffettone, Strappa bandierina, Tiro alla fune\".\nInfrastrutture e trasporti.\nMontepulciano Stazione \u00e8 attraversata dall'antica \"Via Lauretana\", una strada etrusca-romana che collegava Cortona a Montepulciano e Siena.\nCi sono infatti:"}
{"id": "2273758", "revid": "243176", "url": "https://it.wikipedia.org/wiki?curid=2273758", "title": "Deumidificatori", "text": ""}
{"id": "2273760", "revid": "300067", "url": "https://it.wikipedia.org/wiki?curid=2273760", "title": "Miroslav Rai\u010devi\u0107", "text": ""}
{"id": "2273763", "revid": "287204", "url": "https://it.wikipedia.org/wiki?curid=2273763", "title": "Miroslav Raicevic", "text": ""}
{"id": "2273764", "revid": "125725014", "url": "https://it.wikipedia.org/wiki?curid=2273764", "title": "Zurg", "text": "L'imperatore Zurg (in inglese \"Emperor Zurg\") \u00e8 un personaggio Disney, apparso nella serie \"Toy Story\", e l'acerrimo nemico di Buzz Lightyear.\nBiografia del personaggio.\n\"Toy Story - Il mondo dei giocattoli\".\nNel primo film Zurg non appare mai ma viene soltanto citato da Buzz Lightyear, che lo menziona come il suo nemico giurato. Buzz inoltre afferma che Zurg starebbe costruendo un'arma potentissima con cui potrebbe distruggere un intero pianeta e che lui sarebbe il solo in grado di poterlo fermare (un riferimento alla Morte Nera di Guerre stellari). Infatti nel film, prima di scoprire di essere solo un giocattolo, l'unica preoccupazione di Buzz (che si credeva un vero space ranger) \u00e8 contattare il Comando Stellare per mandare a monte i loschi piani di Zurg. Nell'iniziale sceneggiatura di Toy Story, Zurg doveva originariamente comparire nella sequenza d'apertura del film. La scena \u00e8 stata poi rimossa e rivista, ed \u00e8 stata messa all'inizio del secondo lungometraggio.\n\"Toy Story 2 - Woody e Buzz alla riscossa\".\nZurg appare fisicamente per la prima volta all'inizio del secondo film, quando Buzz \u00e8 arrivato sul pianeta che ospita la sua fortezza e sta tentando di sottrarre la fonte della sua energia (una batteria, che si rivela essere solo un ologramma). Nella battaglia che segue, Zurg sconfigge Buzz Lightyear sparandogli con il suo cannone a raggi ionizzati e disintegrandogli la parte superiore del corpo. La scena poi si chiude mostrando che tutta la parte iniziale del film era in realt\u00e0 un videogioco, al quale stava giocando il dinosauro Rex.\nPi\u00f9 avanti nella storia, un giocattolo di Zurg presente nella Fattoria dei Giocattoli di Al esce dalla sua scatola e segue il Buzz Lightyear di Andy, che sta cercando di salvare Woody da Al, un disonesto collezionista di giocattoli. Sempre in Toy Story 2, poco prima, \u00e8 presente un'altra copia di Buzz Lightyear, che si comporta come Buzz nel primo film (crede di essere un vero Space Ranger), che scappa dalla Fattoria dei Giocattoli di Al e combatte con Zurg usando \"armi\" giocattolo. Con riferimento al rapporto tra Luke Skywalker e Dart Fener, il malvagio imperatore Zurg afferma di essere in realt\u00e0 il padre di Buzz. Quando Zurg sembra sul punto di finire la copia di Buzz, Rex accidentalmente colpisce Zurg con la sua lunga coda, mandandolo a cadere nel condotto di un ascensore. Il deluso Buzz quindi guarda oltre il condotto e stende la mano, pensando sconsolato di aver appena perso il padre, mentre Rex \u00e8 felice di essere riuscito a sconfiggere Zurg nella realt\u00e0. Subito dopo si scopre che Zurg sopravvive alla caduta, e che gioca assieme alla copia di Buzz, nel giardino del palazzo di Al.\n\"Buzz Lightyear da Comando Stellare - Si parte!\".\nL'imperatore Zurg ha un ruolo molto pi\u00f9 importante come antagonista principale della serie televisiva \"Buzz Lightyear da Comando Stellare\", spin-off dei film di \"Toy Story\". Nei tre episodi pilota, il film \"Buzz Lightyear da Comando Stellare - Si parte!\", si scopre che ha un misterioso alleato: Warp Darkmatter, che lui ha chiamato \"Agente Z\". Inizialmente sembrava che Darkmatter fosse buono (anche perch\u00e9 era socio di Buzz) ma poi si scoprir\u00e0 che \u00e8 stato sempre alleato di Zurg.\n\"Buzz Lightyear da Comando Stellare\".\nNella serie televisiva Zurg \u00e8 il sovrano di un impero che ha la sua capitale nel \"Pianeta Z\", ed \u00e8 un tipico supercattivo che desidera conquistare il mondo e si vanta di essere un malvagio, capace di architettare i piani pi\u00f9 disparati per raggiungere il suo scopo. Al suo servizio stanno il suo braccio destro, il mercenario Warp Darkmatter, serio e intelligente, e diversi alieni dall'aspetto di insetti (chiamati \"larve\" nella serie) e creature in parte robotiche dette \"cerebrigusci\", che spesso subiscono la rabbia di Zurg se i piani falliscono e che talvolta fuggono dal'imperatore. Altre volte Zurg assolda personaggi vari per adempiere questa o quella missione.\nLa personalit\u00e0 di questa versione di Zurg \u00e8 messa in ridicolo congruamente con il tono della serie: il personaggio perde una parte della severit\u00e0 che si vede nei film di Toy Story, ispirati alla figura di Dart Fener, diventando un personaggio ambizioso, tirannico, infido e sadico, ma anche istrionico, plateale, volubile e tende a organizzare piani anche tanto buffoneschi quanto efficaci, e a trattare in malo modo i suoi sottoposti.\nPer tutto il cartone non \u00e8 specificato a che razza Zurg appartenga: si presume che sia un essere vivente, considerato che in alcuni episodi tossisce, beve acqua, dorme e lacrima; la sua voce ricorda quella di un robot, ha una mimica facciale (come peraltro altri robot nel cartone), ma non apre mai la bocca quando parla, il che fa pensare che il suo viso sia una maschera e che possa muoversi anche se fatto di metallo. In un solo episodio, in un duello con Buzz, Zurg dice \"Aspetta, c'\u00e8 qualcosa che devo dirti: io sono tuo padre\", similmente a Toy Story 2: in questo episodio invece la rivelazione \u00e8 solo un espediente per distrarre Buzz ed avere la meglio nel duello, e per tutto il resto del cartone la questione di un'eventuale parentela fra i due personaggi non \u00e8 approfondita.\n\"Toy Story 3 - La grande fuga\".\nIn Toy Story 3 Zurg appare solo in una breve sequenza verso i titoli di coda del film, come nuovo giocattolo dell'asilo Sunnyside. Zurg all'inizio sembra quasi spaventato dalla cortesia, dalla gentilezza e dall'allegria dei giocattoli che risiedono in esso, poi fa un sorriso come se il posto gli piacesse. Per tutto il resto del film il personaggio \u00e8 citato pi\u00f9 volte da Buzz nel periodo del film in cui si schiera contro i suoi stessi compagni giocattoli (perch\u00e9 controllato dal malvagio orso Lotso tramite una modalit\u00e0 Demo di cui lo space ranger \u00e8 dotato)."}
{"id": "2273765", "revid": "287204", "url": "https://it.wikipedia.org/wiki?curid=2273765", "title": "HL Tau 76", "text": "HL Tau 76 \u00e8 una nana bianca variabile del tipo DAV (o ZZ Ceti) situata nella costellazione del Toro. \nFu scoperta da Guillermo Haro e Willem Luyten nel 1961; la sua variabilit\u00e0 venne individuata da Arlo U. Landolt nel 1968, il quale scopr\u00ec che la stella oscillava in luminosit\u00e0 con un periodo di 749,5 secondi cio\u00e8 12,5 minuti. Come per altre nane del tipo DAV, la sua variabilit\u00e0 deriva da onde gravitazionali che si propagano dall'interno della stella non radialmente. Osservazioni successive hanno per\u00f2 mostrato che HL Tau 76 pulsi con oltre 40 modi vibrazionali indipendenti, con periodi compresi tra 380 e 1390 secondi."}
{"id": "2273771", "revid": "287204", "url": "https://it.wikipedia.org/wiki?curid=2273771", "title": "Bojate bane buski", "text": "Bojate bane buski \u00e8 il primo singolo estratto dall'album Severgreen di Severina Vu\u010dkovi\u0107.\nLa canzone contiene un campionamento di una canzone tradizionale indiana, dalla quale, appunto, prende il titolo.\nIl singolo entra subito nella HR TOP 20, la top lista nazionale croata, tuttavia non riscuote il successo desiderato presso il pubblico.\nCome materiale bonus sul CD si trova anche il cortometraggio Gdje je nestala Slovenija? dove Severina interpreta il ruolo di Veronika Rup\u010di\u0107, giornalista televisiva. Regista del film \u00e8 Predrag Li\u010dina. Il film ha un carattere ironico e viene girato poco prima dell'adesione della Slovenia all'Unione Europea."}
{"id": "2273773", "revid": "1543377", "url": "https://it.wikipedia.org/wiki?curid=2273773", "title": "Qualificazioni al campionato europeo dei piccoli stati di pallavolo femminile 2009", "text": "Le qualificazioni al campionato europeo dei piccoli stati di pallavolo femminile 2009 si sono svolte dal 16 al 18 maggio 2008: al torneo hanno partecipato nove squadre nazionali europee di stati con meno di un milione di abitanti e tre di queste si sono qualificate al campionato europeo dei piccoli stati 2009.\nRegolamento.\nLe squadre hanno disputato una fase a gironi con formula del girone all'italiana: le prime due classificate di ogni girone si sono qualificate per il campionato europeo dei piccoli stati 2009 (anche la nazionale del paese organizzatore, nonostante gi\u00e0 qualificata, ha partecipato alle qualificazioni: nel caso in cui questa si classifichi tra le prime due del proprio girone, nessun'altra nazionale \u00e8 ripescata)."}
{"id": "2273779", "revid": "104485", "url": "https://it.wikipedia.org/wiki?curid=2273779", "title": "Stitch", "text": "Stitch \u00e8 un personaggio immaginario apparso per la prima volta dal film Disney \"Lilo &amp; Stitch\", nei vari film e nelle tre serie televisive.\nPersonaggio.\nCaratteristiche.\n\u00c8 un esperimento genetico (n. 626) a met\u00e0 strada tra un koala e un cane dal pelo blu (azzurro sul ventre), occhioni neri, quattro braccia (due di queste sono retrattili), coda corta e un paio di orecchie da pipistrello, oltre ad una serie di peduncoli sulla schiena. Si esprime in una lingua aliena chiamata tantalog, ispirata all'hawaiano, anche se pu\u00f2 parlare qualsiasi lingua dell'universo. Nella versione originale, Stitch \u00e8 doppiato dal suo ideatore Chris Sanders.\nAbilit\u00e0.\nLe principali abilit\u00e0 di Stitch sono: una grande resistenza ai danni fisici (vicina all'invulnerabilit\u00e0) che gli permette di resistere ai proiettili e al fuoco (ad eccezione del plasma), una grande intelligenza, una capacit\u00e0 di apprendimento molto alta, una forza incredibile che gli permette di spostare oggetti anche 3000 volte pi\u00f9 grandi di lui, una visione notturna (riesce a vedere al buio), artigli utili per camminare su muri, pareti e soffitti e antenne, aculei dorsali e due braccia retrattili che pu\u00f2 nascondere dentro il proprio corpo ed esternare quando vuole. Stitch, inoltre, \u00e8 un provetto pilota spaziale.\nStoria.\nCreato da un geniale scienziato, considerato genio malvagio, chiamato Jumba Jookiba, con il solo scopo di distruggere, viene pertanto condannato all'esilio su un asteroide deserto. Fortunatamente Stitch (chiamato inizialmente \"Esperimento 626\") riuscir\u00e0 a liberarsi dalla prigionia e a fuggire a bordo di una navicella d'emergenza. Arrivato accidentalmente sulla Terra, e pi\u00f9 precisamente nell'arcipelago delle Hawaii, sar\u00e0 investito da un convoglio di camion, venendo poi condotto al canile apparentemente in fin di vita. Lilo lo adotter\u00e0, scambiandolo per un cane (dopo opportuni mutamenti eseguiti dallo stesso Stitch, come ad esempio far scomparire due delle sue quattro braccia, le sue antenne ed i suoi aculei dorsali). Da qui cominciano le peripezie dei due, in seguito alle quali l'alieno comprender\u00e0 di essere ben oltre un semplice strumento di distruzione, affezionandosi a Lilo ed entrando a far parte della sua famiglia. Diventer\u00e0 il migliore amico e compagno di giochi della piccola Lilo.\nAccoglienza.\nLa rivista \"Play Generation\" classific\u00f2 Stitch come il terzo alieno pi\u00f9 alienato dei videogiochi usciti su PlayStation 2 tenendo conto della sua apparizione in \"\"."}
{"id": "2273780", "revid": "300067", "url": "https://it.wikipedia.org/wiki?curid=2273780", "title": "Tomas Delininkaitis", "text": ""}
{"id": "2273781", "revid": "118709911", "url": "https://it.wikipedia.org/wiki?curid=2273781", "title": "Giunta parlamentare", "text": "Le Giunte parlamentari sono degli organi della Camera dei deputati e del Senato della Repubblica che svolgono dei compiti volti a garantire il corretto funzionamento della Camera e l'autonomia del Parlamento rispetto agli altri poteri.\nEsistono tre giunte parlamentari alla Camera e altre tre al Senato.\nFunzioni di garanzia.\nA differenza delle commissioni parlamentari le giunte non si occupano di attivit\u00e0 legislativa n\u00e9 di attivit\u00e0 di indirizzo e controllo sul Governo, svolgono infatti un ruolo di consulenza tecnico-giuridica. I componenti delle giunte sono nominati dai presidenti delle Camere. Il criterio fondamentale con cui vengono scelti i componenti non \u00e8 tanto quello della proporzionalit\u00e0 rispetto ai gruppi, ma della rappresentativit\u00e0, oltre che quello della competenza.\nIl ruolo di garanzia proprio delle Giunte, teorizzato in epoca di vigenza del sistema proporzionale, \u00e8 stato definito \"la prima frontiera del nuovo universo maggioritario\" dopo l'entrata in vigore del Porcellum.\nGiunte della Camera dei Deputati.\nGiunta delle elezioni.\n\u00c8 l'organo che ha il compito della verifica dei poteri, cio\u00e8 di verificare la regolarit\u00e0 della elezione di ogni deputato (ex art. 17 reg. Cam.), sia per quanto riguarda i voti ottenuti dal candidato, che in merito ad eventuali motivi di ineleggibilit\u00e0 o incompatibilit\u00e0 con il mandato parlamentare. \u00c8 formata da 30 deputati, scelti tra candidati la cui elezione risulta particolarmente sicura, per esempio, a fronte di una grande quantit\u00e0 di preferenze (prima del 2005) da cui sono stati indicati.\nPer controllare la legittimit\u00e0 delle elezioni, visto che si tratta dell'unico organo autorizzato a farlo, ai sensi del principio di autonomia degli organi costituzionali, la Giunta pu\u00f2 esaminare i verbali dei seggi elettorali e, se necessario, anche le singole schede votate dagli elettori. In questi casi la Giunta riferisce all'Assemblea, che poi decide. L'aula si esprimer\u00e0 a maggioranza assoluta, senza possibilit\u00e0 di ricorso da parte del parlamentare eventualmente destituito. In molti suoi tratti le operazioni della giunta per le elezioni rassomigliano ad un vero procedimento, tanto che il parlamentare la cui elezione viene verificata, ha la possibilit\u00e0 di difendersi tramite un proprio legale.\nGiunta per le autorizzazioni.\nLa giunta per le autorizzazioni a procedere (anche se le autorizzazioni a procedere sono state di fatto eliminate nell'ordinamento in relazione alle sentenze di condanna a partire dalla l.cost. 3/1993) \u00e8 formata, alla Camera, da 21 deputati, che si occupano di valutare la legittimit\u00e0 della richiesta di arresto, o altra limitazione della libert\u00e0 personale (perquisizione personale, o domiciliare, o ispezione, etc.).\nFino alle sentenze storiche della Corte Costituzionale sent. n. 10-11/2000, con cui furono annullate 2 delibere della Camera che affermavano l'insindacabilit\u00e0 di dichiarazioni rese dal deputato Vittorio Sgarbi, la \"copertura\" dell'operato dei parlamentari era piena; dal 2000, invece, il sindacato della Corte impedisce che tale strumento sia indiscriminatamente utilizzato dai parlamentari per non rispondere delle proprie dichiarazioni.\nGiunta per il Regolamento.\nLa giunta per il regolamento alla camera \u00e8 costituita da 11 deputati, a cui si aggiunge il Presidente della camera, che rappresenta la \"viva vox\" dei regolamenti parlamentari. La pi\u00f9 importante funzione che svolge questa giunta \u00e8 quella di consulenza, specie riguardo ad eventuali modifiche del regolamento, o circa eventuali interpretazioni da seguire.\nGiunte del Senato della Repubblica.\nGiunta per le elezioni e le immunit\u00e0 parlamentari.\nLa Giunta delle elezioni e delle immunit\u00e0 parlamentari \u00e8 un organo senatoriale, ex art. 19 reg. Sen., che cumula le funzioni della giunta per le autorizzazioni a procedere, e quella per le elezioni, gi\u00e0 esaminate per la Camera dei deputati. \u00c8 formata da 23 senatori, anch'essi nominati secondo il principio della rappresentativit\u00e0, e della competenza.\nGiunta per il Regolamento.\nLa giunta per il regolamento al Senato \u00e8 formata da 10 o pi\u00f9 senatori pi\u00f9 il presidente del Senato della Repubblica. Svolge funzioni analoghe alla giunta per il regolamento della camera.\nCommissione per la biblioteca e per l'archivio storico.\nTra le giunte parlamentari \u00e8 quella meno rilevante dal punto di vista pratico, tanto che alcuni autori la omettono dall'elenco delle giunte presso il Senato. Il suo compito \u00e8 quello di curare l'archivio e la Biblioteca del Senato, dedicata a Giovanni Spadolini."}
{"id": "2273790", "revid": "1305772", "url": "https://it.wikipedia.org/wiki?curid=2273790", "title": "Rampage", "text": "Rampage \u00e8 un videogioco arcade del genere platform - picchiaduro, creato nel 1986 da Midway Games. Nell'arcade ogni giocatore prende il controllo di un gigantesco mostro e con questo bisogna distruggere le principali citt\u00e0 degli Stati Uniti, stando attenti a non essere fermati dalla forze militari. Dal 1987 il gioco venne pubblicato anche per numerosi home computer e console dell'epoca, perlopi\u00f9 da Activision, oltre ad apparire successivamente in varie raccolte per piattaforme pi\u00f9 moderne.\nModalit\u00e0 di gioco.\nI giocatori, da uno a tre in simultanea, impersonano tre individui trasformati in giganteschi mostri con il compito di distruggere le maggiori citt\u00e0 degli Stati Uniti, rappresentate come schermate fisse con alti palazzi bidimensionali visti di profilo. Il giocatore pu\u00f2 saltare, arrampicarsi sui lati dei palazzi e colpire nemici e palazzi con pugni direzionabili; una volta che un palazzo ha ricevuto colpi a sufficienza dal mostro, crolla; facendo crollare tutti i palazzi in una schermata si completa un livello. Ci sono ben 768 livelli differenti.\nLa citt\u00e0 \u00e8 difesa dall'esercito, con soldati che si affacciano alle finestre e sparano o lanciano bombe, elicotteri, carri armati e auto della polizia che arrivano dai lati dello schermo. Il giocatore riceve danni quando viene colpito da pallottole, granate o dinamite, o cadendo assieme a un palazzo che sta crollando. I giocatori possono anche colpirsi tra loro. I danni possono essere guariti afferrando con il pugno e mangiando persone che si trovano nei palazzi o che corrono per strada, oppure il cibo si pu\u00f2 trovare dentro le finestre delle abitazioni (come pollo arrosto, pesce, frutta, ecc.). Altri oggetti possono conferire punti bonus o anche danneggiare il mostro.\nIl mostro, quando termina la barra dell'energia, si ritrasforma in un essere umano che, privo di vestiti, corre al di fuori dello schermo. Si conclude cos\u00ec la partita.\nPersonaggi.\nI tre personaggi selezionabili, differenti solo dal punto di vista estetico, sono due uomini e una donna che si sono tramutati in mostri a causa di esperimenti scientifici:\nLa serie.\n\"Rampage\" ebbe diversi seguiti ufficiali, che iniziarono a uscire oltre un decennio dopo.\nInoltre nel 1987 usc\u00ec \"Ramparts\" per i computer a 8 bit, un'imitazione a tema medievale.\nAdattamento cinematografico.\nDwayne Johnson ha recitato nell'adattamento cinematografico del videogioco, \"Rampage - Furia animale\". La sceneggiatura \u00e8 firmata da Ryan Engle e la pellicola \u00e8 stata distribuita nelle sale cinematografiche statunitensi il 13 aprile 2018 e in quelle italiane il 12 aprile 2018."}
{"id": "2273792", "revid": "486946", "url": "https://it.wikipedia.org/wiki?curid=2273792", "title": "Pesciara di Bolca", "text": ""}
{"id": "2273794", "revid": "767487", "url": "https://it.wikipedia.org/wiki?curid=2273794", "title": "Tantor", "text": "Tantor \u00e8 il nome con il quale si indicano gli elefanti in \"Mangani,\" l'immaginaria lingua delle grandi scimmie dei romanzi di Tarzan di Edgar Rice Burroughs. Nelle opere di Burroughs compaiono molti elefanti con il nome di \"Tantor\" come ad esempio uno con il quale Tarzan fa amicizia da giovane nel primo romanzo della serie, \"Tarzan delle Scimmie\".\nDescrizione.\nIl Tantor che diventa compagno di Tarzan viene citato solo nel romanzo \"Tarzan delle Scimmie\" e nel suo sequel, \"Il ritorno di Tarzan\". Gli elefanti sono completamente assenti nel terzo libro, \"Le belve di Tarzan\", ma Tantor ha una presenza significativa nei libri successivi.\nIn \"Tarzan delle Scimmie\", la prima relazione tra l'uomo e l'elefante \u00e8 accennata in alcuni brevi passaggi, tra cui il seguente:\nInformazioni dettagliate riguardanti il primo incontro di Tarzan con Tantor compaiono soltanto ne \"I racconti della giungla di Tarzan\", il sesto libro della serie, che racconta alcuni episodi della giovinezza dell'uomo scimmia omessi da \"Tarzan delle Scimmie\".\nDal punto di vista cronologico, l'apparizione successiva di Tantor \u00e8 nel quarto romanzo, \"Il figlio di Tarzan\", scritto e pubblicato prima de \"I racconti della giungla di Tarzan\". In questo libro Tantor \u00e8 diventato amico di Korak, figlio di Tarzan, e occupa un ruolo di primo piano nella trama. Nel \"climax\" della storia (capitolo 27), mentre \u00e8 infuriato, viene fermato da una parola di comando di Tarzan, riconoscendolo quindi dopo un'assenza di molti anni.\nAltri media.\nNel classico Disney del 1999 \"Tarzan\", Tantor \u00e8 un elefante amico del protagonista. In originale \u00e8 doppiato da Wayne Knight (adulto) e Taylor Dempsey (cucciolo) nel primo film, da Jim Cummings nella serie televisiva \"La leggenda di Tarzan\" e nel film \"Tarzan &amp; Jane\" e da Harrison Fahn nel film \"Tarzan 2\"; in italiano \u00e8 doppiato da Roberto Stocchi (adulto) nel primo film, nella serie televisiva e in \"Tarzan &amp; Jane\", da Edoardo Natale (cucciolo) nel primo film e da Manuel Meli nel film \"Tarzan 2\". In questa versione, Tantor ha una grande fobia per molte cose, tra cui germi e suoni spaventosi. Come gli altri elefanti, non ha la pelle grigia ma marrone o rossiccia. \u00c8 sempre in compagnia della scimmia Terk, anch'ella grande amica di Tarzan.\nNel film \"Greystoke - La leggenda di Tarzan, il signore delle scimmie\" compare un elefante morto, ma non \u00e8 confermato che sia Tantor."}
{"id": "2273797", "revid": "38120", "url": "https://it.wikipedia.org/wiki?curid=2273797", "title": "The platinum collection", "text": ""}
{"id": "2273804", "revid": "767487", "url": "https://it.wikipedia.org/wiki?curid=2273804", "title": "Frybread", "text": "Il frybread (letteralmente \"pane fritto\"), anche conosciuto come cachanga o bannock \u00e8 una ricetta dei nativi del Nord America diffusa nel Dakota del Sud.\nSi tratta di una pasta piatta lievitata che viene fritta in olio o burro. Pu\u00f2 essere talvolta condito con fagioli, manzo tritato o formaggio grattugiato e il piatto che si ricava da tale combinazione di ingredienti prende il nome di taco indiano o taco Navajo. Pu\u00f2 anche essere addolcito o servito coperto da ingredienti dolci come miele o zucchero a velo.\nIl frybread ha un ruolo importante nella cultura dei nativi americani. Viene spesso servito nelle case e in occasione di fiere e powwow. Nel 2005, il frybread \u00e8 'stato nominato \"pane di stato\" ufficiale del Dakota del Sud. Questo stesso anno il frybread \u00e8 stato al centro di una polemica sul suo ruolo nell'obesit\u00e0 e diabete subiti dai nativi nordamericani. Il Dipartimento dell'agricoltura degli Stati Uniti d'America riporta che tale pietanza avrebbe circa 700 calorie e 27 grammi di grasso."}
{"id": "2273808", "revid": "1699816", "url": "https://it.wikipedia.org/wiki?curid=2273808", "title": "Roscoe e DeSoto", "text": ""}
{"id": "2273810", "revid": "767487", "url": "https://it.wikipedia.org/wiki?curid=2273810", "title": "Tobruk (film 1967)", "text": "Tobruk \u00e8 un film del 1967 diretto da Arthur Hiller.\nFilm di guerra di co-produzione germano-americana\nTrama.\nNel mese di settembre del 1942 le truppe tedesche dell\"'Africa Korps \" al comando del generale Erwin Rommel si trovano a 100 chilometri dal canale di Suez. Lo Stato Maggiore dell'8\u00aa armata britannica approva un progetto per la distruzione delle scorte tedesche di carburante, che si trovano a Tobruk. L'ideatore del piano, maggiore Craig, \u00e8 stato catturato dalle truppe filo-tedesche del Governo francese di Vichy ed \u00e8 detenuto vicino al porto di Algeri.\nIl maggiore Craig \u00e8 un canadese, parla fluentemente l'arabo ed il tedesco, particolarmente esperto del Sahara per i servizi fotografici che vi ha compiuto. Egli \u00e8 quindi un importante anello della catena di esecuzione del piano di incursione. Craig viene liberato con un'azione di \"commando\" guidata dal capitano Bergman e trasferito all'oasi di Cufra. Il colonnello Harker, comandante della missione, annuncia che rimangono solo otto giorni di tempo per distruggere i depositi di carburante e mettere fuori uso le batterie tedesche a protezione del porto, prima di un previsto sbarco di Royal Marines e mezzi anfibi che li aiuteranno nel raid. I soldati sotto il comando del colonnello Harker sono emigranti ebrei-tedeschi arruolati nel SIG (travestiti da militari dell'Afrika Korps) e commando del LRDG (Long Range Desert Group) che devono fingersi prigionieri di guerra; tra i componenti del commando vi \u00e8 per\u00f2 profonda diffidenza, in quanto gli ebrei sono sostenitori dell'indipendenza di Israele (all'epoca protettorato britannico) e i britannici non dimenticano le origini germaniche dei loro commilitoni.\nSulla via di Tobruk il falso convoglio tedesco di trasporto di prigionieri si imbatte in truppe tedesche ed italiane, che riesce a mettere le une contro le altre, ma viene attaccato da un aereo britannico che distrugge le due radiotrasmittenti in loro possesso. Dopo di che incontrano un gruppo di Tuaregh, i quali chiedono loro fucili. Questi hanno con s\u00e9 due prigionieri, delle spie tedesche che si spacciano per cittadini britannici, che stanno trasferendo da Bengasi a Il Cairo, Henry Portman e sua figlia Cheryl. Essi portano alcuni documenti firmati dal Gran Mufti di Gerusalemme Amin al-Husayni e dal feldmaresciallo tedesco Albert Kesselring, per conto di Hitler, riguardanti un'intesa fra i tedeschi ed alcuni ufficiali egiziani, i quali vorrebbero lanciare una Jih\u0101d (Guerra santa) contro i britannici, provocando in Egitto una rivolta come quella del 1936-1939 in Palestina, coinvolgendo cos\u00ec l'intero mondo musulmano in un conflitto a fianco della Germania contro l'Impero Britannico e l'Unione Sovietica (anch'essa infatti domina popoli mussulmani che si sentivano oppressi da Mosca e quindi vedevano nei tedeschi dei liberatori).\nMa i Portman vengono eliminati e diventa evidente che fra gli uomini di Bergman si annida un traditore. Harker umilia Bergman disarmandolo con i suoi colleghi e dando loro due ore di tempo per smascherare il traditore. Si ritiene di aver trovato il traditore allorch\u00e9 uno degli uomini di Bergman viene accoltellato a morte in un canale di scolo mentre tenta la fuga.\nIl gruppo raggiunge finalmente Tobruk ma scopre che Rommel vi ha ammassato riserve per due divisioni di carri armati non note al comando alleato. Ci\u00f2 rende la missione ancor pi\u00f9 importante, poich\u00e9 le riserve di Rommel sono sufficienti a conquistare l'intero Egitto. Tuttavia la missione riuscir\u00e0 pienamente, anche se i commando vengono quasi tutti uccisi o catturati nell'azione; nel finale il vero traditore \u00e8 scoperto ed eliminato dal colonnello Harker, che perde a sua volta la vita, mentre i pochi commando sfuggiti alla cattura sono recuperati da una nave britannica.\nProduzione.\nIl film fu girato in Spagna, California ed Arizona e la 40\u00aa divisione corazzata della Guardia Nazionale americana forn\u00ec l'assistenza tecnica. Parte del materiale fu riutilizzato nel 1971 da Henry Hathaway per il suo film \"Attacco a Rommel\".\nI carri tedeschi e italiani sono dei carri americani M41 Walker Bulldog e M48 Patton. Il caccia che mitraglia la colonna \u00e8 un P40 Kittyhawk della RAF.\nCuriosit\u00e0.\nLaurence Harvey fu originariamente considerato per il ruolo del Maggiore Craig.\nIl film \u00e8 ispirato ad una vera operazione di commando britannici \"(Operazione Daffodil)\" contro il porto di Tobruk nel settembre 1942. Quel raid tuttavia si risolse in un disastro e, pi\u00f9 che i tedeschi, furono i reparti italiani a respingere l'attacco. Di conseguenza la trama del film \u00e8 in gran parte inventata.\nIl Gran Muft\u00ec di Gerusalemme fu effettivamente un sostenitore della Germania durante la guerra; vero \u00e8 inoltre il fatto che molti arabi simpatizzassero per il nazi-fascismo per odio a Francia, Regno Unito o Unione Sovietica, ma altrettanto vero e che altri sostennero gli alleati; si pensi ad esempio alla Legione Araba giordana che combatt\u00e9 con valore sotto comando britannico.\nI Commando menzionati nel film, il SIG (gli ebrei tedeschi che si travestivano da Afrika Korps) e l'LRDG (Long Range Desert Group), sono veramente esistiti e si distinsero combattendo sul fronte nordafricano tra il 1940 ed il 1942.\nMolte scene di questo film sono state riutilizzate nel film \"Attacco a Rommel\" del 1971, con Richard Burton."}
{"id": "2273812", "revid": "1305772", "url": "https://it.wikipedia.org/wiki?curid=2273812", "title": "Big Dipper", "text": "Big Dipper \u00e8 un brano composto ed interpretato dall'artista britannico Elton John; il testo \u00e8 di Gary Osborne.\nStruttura del brano.\nProveniente dall'album del 1978 \"A Single Man\" (del quale \u00e8 la quarta traccia), si presenta come un brano atipico nella produzione eltoniana; il pianoforte di John \u00e8 accompagnato da una sezione di fiati che conferiscono alla melodia toni jazz e New Orleans. Essa potrebbe essere anche classificata nel ragtime. Ai cori \u00e8 presente il team del Watford F.C., squadra di calcio della quale Elton era precedentemente divenuto il Presidente. L'ultimo verso mette in evidenza una versione adattata del brano \"Makin' Whoopee\". \nPresenti sono anche il batterista Steve Holly, Clive Franks al basso, lo storico percussionista Ray Cooper al tamburello, Pat Halcox alla tromba, John Crocker al clarinetto, Jim Shepherd al trombone e il The South Audley Street Girl's Choir ai cori."}
{"id": "2273814", "revid": "729019", "url": "https://it.wikipedia.org/wiki?curid=2273814", "title": "The Best of Severina", "text": "The Best of Severina \u00e8 la terza raccolta dei pi\u00f9 grandi successi di Severina Vu\u010dkovi\u0107.\nQuesta raccolta, pubblicata sotto l'etichetta della City Records, viene creata solo per il mercato della Serbia e del Montenegro.\nQuesta raccolta contiene anche parecchie canzoni dell'album Severgreen che, anche se in Croazia non ha riscosso molto successo, ha avuto un notevole successo in Serbia, in Montenegro e in Bosnia e Erzegovina."}
{"id": "2273816", "revid": "304583", "url": "https://it.wikipedia.org/wiki?curid=2273816", "title": "Coro Lagolo", "text": ""}
{"id": "2273830", "revid": "745179", "url": "https://it.wikipedia.org/wiki?curid=2273830", "title": "Linea Troitsky", "text": ""}
{"id": "2273831", "revid": "745179", "url": "https://it.wikipedia.org/wiki?curid=2273831", "title": "Linea Troitzky", "text": ""}
{"id": "2273833", "revid": "38120", "url": "https://it.wikipedia.org/wiki?curid=2273833", "title": "Ale &amp; c.", "text": "Ale &amp; c. \u00e8 la prima riedizione in Italia di un album della cantante Alexia, pubblicato nei negozi di dischi e nei portali musicali per il download digitale il 20 febbraio 2009.\nIl disco.\nL'album contiene 10 tracce che rivisitano il precedente lavoro della cantautrice, ovvero \"Al\u00e9\" del 2008, attraverso la collaborazione di noti artisti del panorama musicale e dello spettacolo italiano.\nIn \"Biancaneve\", scritta da Mogol e Mario Lavezzi, quest'ultimo duetta con Alexia. \"WE is the Power\" \u00e8 il riadattamento in lingua inglese della canzone \"Il branco\", tradotta e duettata con la cantante dai Bloom 06 (ex Eiffel 65) in tono elettropop tipico di questo gruppo. \"E non sai\" viene cantata da Alexia con Madame Sisi, famosa drag-manager, mentre \"Mio padre\", canzone strettamente autobiografica, viene incisa insieme alla sorella della cantante. Tradotta in lingua inglese anche \"L'immenso\" con il titolo \"Nowhere\". Presenti anche i precedenti due singoli promozionali di \"Al\u00e9\", ovvero \"Grande coraggio\" e \"Guardarti dentro\", infine viene inserita anche una cover de \"Il mio mondo\", nota canzone di Umberto Bindi del 1963, dedicata prettamente ai fans e ai collaboratori dell'artista.\nI singoli.\nIl primo singolo promozionale dell'album \u00e8 \"Biancaneve\", che partecipa alla 59\u00aa edizione del Festival di Sanremo, conquistando consensi da parte della critica musicale e della giuria tecnica pur senza raggiungere il podio ufficiale della manifestazione. Il brano si piazza nei primi posti delle classifiche digitali ed \u00e8 tra i pi\u00f9 trasmessi dai media radiofonici e musicali.\nIl secondo singolo estratto dall'album, uscito il 12 giugno, \u00e8 \"We Is the Power\". Il brano \u00e8 interpretato dalla cantante in duetto con i Bloom 06, ex Eiffel 65. Con questo singolo Alexia torna a cantare in inglese dopo cinque anni (l'ultima volta era stata al Festivalbar 2004 con la canzone \"You Need Love\").\nIl terzo singolo estratto dall'album, uscito il 9 ottobre, \u00e8 \"E non sai\". Il brano \u00e8 cantato dall'artista insieme alla draq-manager Madame SiSi, racconta l'amore universale che va oltre i pregiudizi e le apparenze della societ\u00e0 moderna.\nTracce.\nTesti e musiche di Alessia Aquilani e Massimo Marcolini, eccetto nel primo brano, testo di Mogol e musica di Mario Lavezzi e anche nell'ultimo il cui testo \u00e8 di Giorgio Calabrese e la musica \u00e8 di Umberto Bindi."}
{"id": "2273836", "revid": "767487", "url": "https://it.wikipedia.org/wiki?curid=2273836", "title": "Ludovico Mattioli", "text": "Biografia e opere.\nImportante incisore bolognese che oper\u00f2 a Modena, Parma ma principalmente a Bologna. Il numero delle sue opere \u00e8 molto ampio ed \u00e8 conservato sia in raccolte pubbliche europee che in collezioni private.\nMattioli \u00e8 stato amico e collaboratore del pittore Giuseppe Maria Crespi, inoltre fu uno dei fondatori e principe dell'Accademia Clementina di Bologna.\nA Mattioli venne commissionata da Lelio Della Volpe l'esecuzione delle stampe del \"Bertoldo\" nell'edizione 1736, importante opera grafica dell'editoria settecentesca. L'illustrazione del \"Bertoldo\" di Ludovico Mattioli \u00e8 successiva a quella di Giuseppe Maria Crespi eseguita intorno all'anno 1710.\nA Ludovico Mattioli \u00e8 riconducibile un solo dipinto a olio posto nella scalinata dell'oratorio della Chiesa di San Bartolomeo di Reno a Bologna (oggi denominata Chiesa di Santa Maria della Pioggia, sita in via Riva di Reno angolo via Galliera).\nAlla morte di Mattioli Luigi Crespi scrisse: \"per\u00f2 si pu\u00f2 dire, che con lui mancasse in Bologna l'arte d'intagliare all'acquaforte\", ci\u00f2 rende chiara la rilevanza artistica di Ludovico Mattioli come incisore.\nAncora oggi \u00e8 visibile l'abitazione in cui \u00e8 nato, in borgata Guisa Pepoli frazione di Crevalcore, Via Albarese n\u00b0 25/25G.\nFonti.\n- Gabinetto delle stampe di Bologna."}
{"id": "2273840", "revid": "580", "url": "https://it.wikipedia.org/wiki?curid=2273840", "title": "Campionato del mondo di hockey su slittino 2000", "text": "Sono state 6 le squadre iscritte al 2\u00ba campionato del mondo di ice sledge hockey: , , , , e . Le gare si sono disputate a Salt Lake City, Stati Uniti d'America.\nFormula.\nLe sei squadre si sono incontrate in un torneo all'italiana di sola andata, con 2 punti per la vittoria ed 1 per il pareggio.\nAl termine del girone si \u00e8 tenuta la seconda fase: le prime due squadre in classifica si sono scontrate nella gara per la medaglia d'oro; le squadre classificate al 3\u00ba e 4\u00ba posto si sono sfidate nella gara per il bronzo; le ultime due classificate si sono sfidate nella gara per il 5\u00ba posto.\nSeconda fase.\nGara per il 5\u00ba posto.\n - 0-4\nGara per il 3\u00ba posto.\n - 5-1\nGara per il 1\u00ba posto.\n - 2-1"}
{"id": "2273842", "revid": "1272592", "url": "https://it.wikipedia.org/wiki?curid=2273842", "title": "Ente nazionale assistenza lavoratori", "text": "L'Ente nazionale assistenza lavoratori, pi\u00f9 noto con la propria sigla ENAL, fu un ente pubblico dopolavoristico nato nel 1945, in forza del decreto legislativo luogotenenziale 22 settembre 1945, n. 624 . Fu soppresso nel 1978.\nStoria.\nL'ENAL fu istituito in sostituzione dell'Opera nazionale del dopolavoro (OND), creata dal regime fascista con regio decreto-legge del 1\u00ba maggio 1925, e posto sotto il controllo del ministero del lavoro e della previdenza sociale.\nGi\u00e0 alla fine del 1947 l'ENAL aveva ricostruito quasi tutto il patrimonio dell'OND, che aveva sofferto ingenti danni e, alla fine del 1947, registrava circa 2.500.000 iscritti raggruppati in 13.642 circoli. La struttura era costituita da una presidenza nazionale, un ufficio regionale e, in ciascuna provincia, da un ufficio provinciale.\nL'ente si proponeva di promuovere l'impiego delle ore libere dei lavoratori con diverse iniziative, tra cui in particolare mense, spacci di generi alimentari, soggiorni per lavoratori e colonie per i loro figli, facilitazioni commerciali, sanitarie, termali, cinematografiche, assicurazioni extra lavoro, buoni acquisto.\nTra le iniziative culturali, si ebbe inoltre la promozione di biblioteche, feste folkloristiche, campionati sportivi e concorsi canori e musicali.\nNell'ambito dell'ENAL esisteva l'Unione nazionale italiana fisarmonicisti armonicisti (UNIFA), a cui aderivano molte scuole private di musica con i loro allievi.\nL'ENAL, tra l'altro, nel 1951 ebbe in concessione dal Ministero dei lavori pubblici il servizio di fabbricazione e cessione ai comuni delle targhe di riconoscimento dei veicoli a trazione animale, ai sensi dell'art. 3 della legge 24 dicembre 1950, n. 1165.\nPer anni gest\u00ec la raccolta del concorso Enalotto, oggi SuperEnalotto gestito dall'Amministrazione autonoma dei monopoli di Stato. Dal 1962 fu affiliato all'ENAL l\"'Unione Interregionale degli Sport Tradizionali\" che divenne \"ENAL-SPORTRAD\", attuale Federazione Italiana Giochi e Sport Tradizionali.\nL'ENAL fu soppresso in forza dell'art. 1-bis della legge 21 ottobre 1978, n. 641. Il suo patrimonio, in forza dell'art. 1-sexties della stessa legge, \u00e8 stato interamente ripartito fra le regioni \"per essere attribuito ai comuni singoli o associati\". \nCon la legge 23 dicembre 1978, n. 833, di riforma del sistema sanitario nazionale con l'istituzione delle unit\u00e0 sanitarie locali i beni dell'Istituto pubblico di assistenza e beneficenza (IPAB), a cui l'ENAL faceva capo, passarono alle USL.\nNella provincia di Varese lavor\u00f2 anche il noto scrittore varesino Ricciotti Bornia. "}
{"id": "2273844", "revid": "1728", "url": "https://it.wikipedia.org/wiki?curid=2273844", "title": "Vissarion Grigorevi\u010d Belinskij", "text": ""}
{"id": "2273846", "revid": "1120856", "url": "https://it.wikipedia.org/wiki?curid=2273846", "title": "Giorgio Ceragioli", "text": "Vita e opere.\nNato a Porto Santo Stefano il 28 aprile 1861dall'impiegato doganale Giuseppe Ceragioli e da Fanny Bracci si sposta giovanissimo a Firenze, dove si forma alla scuola dello scultore Ulisse Cambi. Entra diciottenne nel corpo dei Bersaglieri, al quale rimarr\u00e0 sempre molto legato e dove rimane fino al 1888 ottenendo il grado di tenente.\nTrasferitosi a Torino lavora con Augusto Ferri, scenografo e decoratore. Qui si afferma come pittore, esponendo in particolare alla Societ\u00e0 Promotrice delle Belle Arti di Torino; come scultore realizza nel 1886 la grande statua \"Un bersagliere alla carica\", che oggi orna lo scalone dell'Armeria Reale.\nNel periodo a cavallo del 1900 \u00e8 molto attivo come decoratore; in particolare cura a Milano la decorazione di palazzo Marsaglia e gli viene poi affidato l'incarico della decorazione del Teatro Regio di Torino, per il quale lavorer\u00e0 anche come scenografo. Nel 1904 per la FIAT progetta e esegue lo stand aziendale al Salone mondiale dell'automobile di Parigi. In parallelo a queste attivit\u00e0 si occupa di arti applicate e realizza vari marchi commerciali, stoffe, trofei sportivi e oggetti che oggi si definirebbero di design; a questo filone della sua produzione pu\u00f2 ricondursi anche la collaborazione alla stesura, nel 1902, del \"Manifesto programmatico per l'Esposizione Internazionale di Arte Decorativa di Torino\".\nSempre nel 1902 assieme agli amici Davide Calandra, Leonardo Bistolfi, Enrico Reycend ed Enrico Thovez fonda la rivista \"L'arte decorativa moderna\", una \"rivista mensile illustrata di arte e decorazione della casa\" che avr\u00e0 una notevole influenza sul panorama delle arti applicate in Italia.\nNel 1914 realizza con Cesare Biscarra il monumento ad Ascanio Sobrero al Parco del Valentino, sempre a Torino.\nAnche dopo la Prima guerra mondiale la sua attivit\u00e0 prosegue sia come scultore che come pittore; tra le sculture di questo periodo possono essere ricordate una statua dell'Alpino a Villar Perosa (1919), l'altorilievo bronzeo in memoria dei bersaglieri caduti nella grande guerra, eseguito nel 1923 e collocato nel 1936 al giardino Lamarmora di Torino e il monumento bronzeo al Bersagliere del 1936 sistemato successivamente al centro di Piazza Alessandro Lamarmora a Biella. Affianca inoltre alla produzione artistica l'attivit\u00e0 didattica presso l'Accademia di belle arti di Torino. \nMuore a Torino l'11 dicembre 1947."}
{"id": "2273847", "revid": "339392", "url": "https://it.wikipedia.org/wiki?curid=2273847", "title": "Campionato mondiale di hockey su slittino", "text": ""}
{"id": "2273849", "revid": "287204", "url": "https://it.wikipedia.org/wiki?curid=2273849", "title": "Enrico Reycend", "text": "Biografia.\nNato a Torino il 3 novembre 1855 da Marianna Savi e dal libraio di origine francese Luigi, discendente di una storica famiglia di editori, frequenta senza diplomarsi l'Accademia Albertina di Torino fino al 1872 e in seguito prosegue \nla sua formazione seguendo lezioni private presso i maestri Enrico Ghisolfi, Lorenzo Delleani e Antonio Fontanesi; in seguito, si affina con una serie di soggiorni a Parigi, dove nel 1878 visita l'Esposizione Universale e viene estremamente colpito dalle opere di Corot e degli Impressionisti. Ritorner\u00e0 nella capitale francese per esporvi nel 1890 e nel 1900.\nPresenzia annualmente al Circolo degli Artisti di Torino dal 1874 al 1920, alle mostre della Societ\u00e0 Promotrice di Belle Arti dal 1873, dove esordisce con \"Un acquedotto sulla Dora\" e \"La cinta di Vanchiglia\" al 1927 e a Firenze dal 1874 con \"In autunno\" e \"Nei dintorni di Rivoli\" al 1889.\nNel 1875 presenta a Brera \"Mattino d\u2019agosto\" e a Genova \"L\u2019inverno\" e \"In autunno\", nel 1877 a Brera \"Tempo melanconico\" e a Napoli \"In Piemonte\", nel 1880 a Torino espone \"Natura mesta\" e \"La quiete\", nel 1881 partecipa a Brera con l'apprezzato \"In ottobre\", \"Sul Canavese\" e \"Rive del Po\", nel 1882 a Brera con \"Dintorni di Torino\", \"Mattino di luglio\" e \"Il pomeriggio\", nel 1883 ancora a Brera con \"Ritorno al pascolo\" e \"Lungo il Po a Torino\" (noto anche come \"Lungo il Po, presso la Gran Madre di Dio di Torino\", una delle opere pi\u00f9 significative di Reycend), acquistato dalla Galleria d'Arte Moderna di Verona.\nTra il 1885 e il 1886 soggiorna a Genova, riproducendo marine e paesaggi in diverse condizioni atmosferiche (\"Tempo grigio nel porto di Genova\", esposto nel 1885 a Firenze, \"Il porto di Genova\" a Brera nel 1886, \"Pioggia nel porto di Genova\" a Bologna nel 1888), modo comune ai colleghi Impressionisti francesi.\nNel 1886 \u00e8 ancora a Brera con \"Giornata triste\", \"Tempo grigio\", \"Studi dal vero\" e \"Note d'autunno\", nel 1887 \u00e8 presente all'Esposizione Nazionale di Venezia con \"Pomeriggio\", \"Studi dal vero\", \"Fine d'agosto\" e di nuovo \"Il porto di Genova\" e alla Donatelliana di Napoli, dove si aggiudica una medaglia d\u2019oro per \"In Piemonte\", l'anno successivo espone alla Nazionale di Bologna\n\"Mattino fra i monti\", \"Pioggia nel porto di Genova\", \"Scalo di ferrovia a Torino\", \"Settembre in montagna\" e \"Sole velato\", nel 1889 a Firenze \"Tra i monti\", nel 1891 \u00e8 alla Triennale di Brera con \"Mattino in montagna\", \"Giornata grigia\" e \"Spiaggia a Varazze\".\nNel 1894 diventa socio onorario dell'Accademia di Brera grazie al successo riscontrato dal suo dipinto \"Cantuccio quieto\", ripetuto nel 1895 a Venezia con \"Quiete montanina\" e inizia a esporre in tutto il mondo, come nel 1897 a Dresda, dove si aggiudica una medaglia d'argento, Monaco di Baviera (1901 e 1909), Londra (1904), Barcellona (1911), San Francisco e Saint Louis, Santiago del Cile e Buenos Aires.\nNel 1902 fonda la rivista \"L'arte decorativa moderna\" insieme a Davide Calandra, Leonardo Bistolfi, Giorgio Ceragioli ed Enrico Thovez e figura con l'amico Leonardo Bistolfi nel comitato promotore per l'Esposizione internazionale di arte decorativa moderna di Torino.\nNel 1904 \u00e8 ancora a Brera con \"D'autunno nel frutteto\", \"Mattino d\u2019Aprile\" e \"Quiete montanina\", nel 1906 presenta \"Meriggio alla marina\", \"Solitudine alpestre\" e \"Armonie nel mare\", l'anno successivo \"Ultima luce\" e \"Gaiezze montanine\", nel 1908 \"Orizzonte\",\nnel 1912 viene apprezzato alla Promotrice di Torino per \"Sorrisi di maggio\", \"Boschetto in montagna\", \"Pace montanina\" e \"Sulla spiaggia di Noli\", l'anno successivo espone \"Meriggio di maggio nel Canavese\" e \"Giornata grigia alla marina\",\nnel 1914 espone \"Quiete montanina\" e \"Frescure estive\", l'anno successivo \"Preludio d\u2019autunno\" e nel 1916 \"Armonie grigie del mare\" e \"Mare nostrum\", nel 1918 \"Casolari fra i monti\".\nLa vita privata \u00e8 contraddistinta da importanti difficolt\u00e0 economiche sofferte nel dopoguerra, dovute anche allo scarso appeal dei suoi quadri, ritenuti superati e fuori moda dalla critica contemporanea (nel 1905 non viene invitato alla Biennale di Venezia)\ne dalla drammatica perdita di numerosi figli avuti dalla moglie Rosa Bertola: di nove figli, solo Marianna \u00e8 ancora in vita al suo decesso, avvenuto il 21 febbraio del 1928.\nLa rivalutazione dei lavori dei Reycend avviene solo nella seconda met\u00e0 del Novecento per particolare merito dello storico piemontese Roberto Longhi, che gli dedica alcuni scritti, include le sue opere nella mostra della Biennale di Venezia del 1952 e acquista sul mercato antiquario diverse opere, donandole successivamente al Museo Civico di Torino, dove sono tuttora conservate.\nUn'altra importante retrospettive sull'artista, \u00e8 stata allestita nel 1955 alla Galleria Fogliato di Torino.\nStile.\nDefinito riduttivamente dai contemporanei come paesista piemontese e presto dimenticato dalla critica (\"Lunga disconoscenza\", secondo gli scritti del Longhi), Reycend \u00e8 stato rivalutato nel secolo XIX come artista che si distingue per un'impronta originale e intimista, un delicato senso poetico, uno stile e una tecnica peculiari \nper alcuni tratti paragonabili a quello dei colleghi Impressionisti francesi.\nCome gran parte degli alunni di Fontanesi, Reycend si avvia come pittore verista impegnato nella riproduzione all'aria aperta di paesaggi piemontesi e liguri, ma sviluppa presto\nuno stile personale e di grande sensibilit\u00e0, sicuramente influenzato dagli incontri con Vittorio Avondo e in particolare con Filippo Carcano, capo scuola del naturalismo lombardo.\nNella sua produzione matura sperimenta stesure di pennellate vivaci sul modello del Puntinismo francese, al quale sembra essere arrivato in modo autonomo, oltre a una sua personale riproduzione\ndello stile divisionista."}
{"id": "2273850", "revid": "135224", "url": "https://it.wikipedia.org/wiki?curid=2273850", "title": "Selenio-mercaptani", "text": ""}
{"id": "2273852", "revid": "767487", "url": "https://it.wikipedia.org/wiki?curid=2273852", "title": "Campionato del mondo di hockey su slittino 2004", "text": "Sono state otto le squadre iscritte al 3\u00ba campionato del mondo di ice sledge hockey: , , , , , , e . Il campionato si \u00e8 svolto ad \u00d6rnsk\u00f6ldsvik, Svezia.\nFormula.\nLe otto squadre si sono incontrate in un torneo all'italiana di sola andata, con 3 punti per la vittoria nei tempi regolamentari, 2 per la vittoria nei supplementari o ai rigori ed 1 per la sconfitta nei supplementari o ai rigori.\nAl termine del girone si \u00e8 tenuta la seconda fase: le prime due squadre in classifica si sono scontrate nella gara per la medaglia d'oro; le squadre classificate al 3\u00ba e 4\u00ba posto si sono sfidate nella gara per il bronzo; le squadre classificate al 5\u00ba e 6\u00ba posto si sono sfidate per il 5\u00ba posto finale; le ultime due classificate si sono sfidate nella gara per il 5\u00ba posto.\nSeconda fase.\nGara per il 7\u00ba posto.\n - 2-3\nGara per il 5\u00ba posto.\n - 0-1\nGara per il 3\u00ba posto.\n - 3-0\nGara per il 1\u00ba posto.\n - 1-2"}
{"id": "2273854", "revid": "767487", "url": "https://it.wikipedia.org/wiki?curid=2273854", "title": "Yannick Bokolo", "text": ""}
{"id": "2273859", "revid": "1528507", "url": "https://it.wikipedia.org/wiki?curid=2273859", "title": "Pod per self-scanning", "text": "Il pod per self-scanning \u00e8 uno strumento installato presso numerosi supermercati e punti vendita che viene utilizzato dal consumatore al momento della spesa per rendere la fase di acquisto pi\u00f9 rapida, permettendo al cliente di leggere personalmente il codice a barre sui prodotti che desidera comprare. Il pod per \"self-scanning\" consente inoltre al dettagliante di comunicare con i suoi clienti attraverso informazioni multimediali su sconti e promozioni.\nStoria.\nIl pod per \"self-scanning\", presente sul mercato da giugno 2008, costituisce la versione evoluta dei lettori portatili di codici a barre per il \"self-scanning\" gi\u00e0 in uso presso numerose catene di supermercati.\nUtilizzo.\nIl consumatore preleva dal \"dispenser\" situato all'ingresso del negozio il pod per \"self-scanning\" che si attiva leggendo la carta fedelt\u00e0 del cliente.\nIl consumatore legge con il pod per \"self-scanning\" il codice a barre di tutti i prodotti, prima di riporli direttamente nelle buste all'interno del carrello.\nRispetto ai vecchi lettori di codici a barre, sullo schermo del pod per \"self-scanning\" \u00e8 possibile\nvisualizzare informazioni relative alle caratteristiche dei prodotti, consultare la propria lista della spesa, conoscere il prezzo dei prodotti e il totale dello scontrino, monitorare la quantit\u00e0 di merce acquistata, conoscere i punti fedelt\u00e0 totalizzati.\nAl termine della spesa, il cliente pu\u00f2 consegnare il pod in cassa e procedere direttamente con il pagamento, senza svuotare il carrello. In alternativa il pagamento pu\u00f2 essere effettuato in modalit\u00e0 \"self-service\" presso un chiosco di auto-pagamento, diminuendo cos\u00ec i tempi di attesa."}
{"id": "2273866", "revid": "767487", "url": "https://it.wikipedia.org/wiki?curid=2273866", "title": "Better Than a Thousand", "text": "I Better Than a Thousand sono stati un gruppo hardcore punk appartenente alla scena hardcore di Washington DC e formata dal cantante ex-Youth of Today Ray Cappo, da Graham Land e da Ken Olden dei Battery.\nStoria dei Better Than a Thousand.\nIl gruppo era un side project degli Shelter, incise due full-length e fece tre tour all'estero prima di sciogliersi alla fine degli anni novanta."}
{"id": "2273869", "revid": "702184", "url": "https://it.wikipedia.org/wiki?curid=2273869", "title": "Leo Apostel", "text": "Apostel fu docente alla Libera Universit\u00e0 di Bruxelles e all'Universit\u00e0 di Gand; fu un sostenitore della ricerca interdisciplinare e della riduzione del divario tra le scienze positive e le scienze umane."}
{"id": "2273871", "revid": "599013", "url": "https://it.wikipedia.org/wiki?curid=2273871", "title": "Aymeric Jeanneau", "text": ""}
{"id": "2273873", "revid": "254059", "url": "https://it.wikipedia.org/wiki?curid=2273873", "title": "Castell'Angria", "text": "Il castell'Angria (ted. Schloss Anger) \u00e8 un castello che si trova nei pressi di Chiusa in Provincia di Bolzano, precisamente tra il fiume Isarco e l'autostrada del Brennero.\nLe sue mura perimetrali (a sud e a sud-ovest) sono merlate e attaccate ad un bastione. Il tutto \u00e8 circondato da un bel giardino interno, con scale esterne per l'accesso ai vari locali. Le porte sono invece ad arco a tutto sesto.\nNelle stanze interne si pu\u00f2 vedere come il castello abbia subito diverse ristrutturazioni, come la costruzione di una stube con fregio gotico rivestita di legno antico (databile attorno al '500) proveniente dal vicino paese di Albes.\nUna sua prima menzione viene fatta risalire al 1288, come \"maso Anger\". Al giorno d'oggi il castello \u00e8 di propriet\u00e0 della famiglia von Wallpach, e quindi non visitabile."}
{"id": "2273875", "revid": "1543377", "url": "https://it.wikipedia.org/wiki?curid=2273875", "title": "Campionato del mondo di hockey su slittino 2008", "text": "Il 4\u00ba campionato mondiale di hockey su slittino si \u00e8 svolto nel 2008. \u00c8 stato un ritorno negli Stati Uniti: le gare si sono svolte a Marlborough, Massachusetts, tra il 29 marzo e il 5 aprile 2008.\nPartecipanti.\nPer la prima volta le squadre sono state divise in due gruppi di merito. Al primo gruppo hanno partecipato le squadre che hanno preso parte al torneo paralimpico di Torino 2006 (ad eccezione di Svezia e Gran Bretagna, non iscritte ai mondiali). Le altre squadre sono state invece inserite nel neonato gruppo B.\nA partire da questa stagione i mondiali non avranno pi\u00f9 cadenza quadriennale ma si terranno due volte in un quadriennio paralimpico, al secondo e terzo anno dallo svolgimento della paralimpiade.\nFormula.\nLe otto squadre si sono incontrate in un torneo all'italiana di sola andata, con 3 punti per la vittoria nei tempi regolamentari, 2 per la vittoria nei supplementari o ai rigori e 0 per la sconfitta sia nei tempi regolamentari che nei supplementari o ai rigori.\nAl termine del girone si \u00e8 tenuta la seconda fase: le prime due squadre in classifica si sono scontrate nella gara per la medaglia d'oro; le squadre classificate al 3\u00ba e 4\u00ba posto si sono sfidate nella gara per il bronzo; le ultime due classificate si sono sfidate nella gara per il 5\u00ba posto.\nVisto l'allargamento a otto squadre dal 2009, non ci sono state retrocessioni in gruppo B.\nSeconda fase.\nGara per il 5\u00ba posto.\n - 1-6\nGara per il 3\u00ba posto.\n - 3-1\nGara per il 1\u00ba posto.\n - 3-2"}
{"id": "2273876", "revid": "47112", "url": "https://it.wikipedia.org/wiki?curid=2273876", "title": "Castel d'Angria", "text": ""}
{"id": "2273878", "revid": "834", "url": "https://it.wikipedia.org/wiki?curid=2273878", "title": "Pallavolo maschile ai Giochi panamericani", "text": "Il campionato di pallavolo maschile ai Giochi panamericani si svolge con una cadenza di ogni quattro anni durante i Giochi panamericani. Introdotto nei giochi nel 1955, alla competizione partecipano un totale di otto squadre sia nordamericane sia sudamericane."}
{"id": "2273879", "revid": "729019", "url": "https://it.wikipedia.org/wiki?curid=2273879", "title": "Aeroporto di Le\u00f3n", "text": "L'Aeroporto di Le\u00f3n (en Leonese, \"Aeropuertu de Lli\u00f3n\") (IATA: LEN, ICAO: LELN) \u00e8 un aeroporto che si trova a 6\u00a0km della citt\u00e0 di Le\u00f3n, provincia di Le\u00f3n, Spagna. \u00c8 una delle pi\u00f9 antiche basi aeree militari in Spagna e l'aeroporto con la pi\u00f9 alta elevazione della penisola iberica.\nStoria.\nOrigini.\nL'origine dell'aeroporto risale ad una precisa disposizione ministeriale emanata intorno agli anni '20, che voleva la creazione dell'aeroporto come scalo ad uso militare sulla rotta Madrid-Asturie. A partire dal 1929, in via del tutto provvisoria, l'aerostazione inizia le prime operazioni commerciali.\nLa prima base aerea era situata approssimativamente nello stesso luogo dell'attuale: una brughiera che divide il complesso dalla citt\u00e0, circondata da campi coltivati ora abbandonati. Le opere infrastrutturali previdero la creazione di quattro hangar, oltre ai servizi basici di rifornimento, acqua e telefono. Il luogo era la base del gruppo 21 della Squadra numero 1 del \"Parque Regional del Noroeste\".\nNel corso della Guerra civile spagnola, l'aeroporto divenne un centro nevralgico delle squadre aeree, e la successiva promozione alla \"classe A\" ne permette numerosi miglioramenti, come l'installazione di apparecchiature per il volo notturno e le comunicazioni via radio, oltre ad un radiogoniometro.\nApertura al traffico civile.\nDal 1946, con decreto ministeriale che indice la creazione della base aerea aperta al volo civile \"Virgen del Camino\", si inizia a parlare di aeroporto commerciale. Tuttavia, fino al 1988 l'aeroporto rimane uno scalo militare. Dal 1990 le autorit\u00e0 della provincia e della comunit\u00e0 autonoma decidono di avviare dei progetti per la conversione a scalo commerciale della struttura, sollecitando il Ministero della Difesa per l'autorizzazione a ubicarvi strutture atte a questo scopo. L'autorizzazione viene emessa l'anno successivo, nel 1991.\nInizio delle operazioni commerciali.\nNel 1994 ebbe inizio la storia commerciale dell'aeroporto, grazie alla quale fu possibile la creazione di una pista di volo, un collegamento stradale e un parcheggio, inaugurati nel luglio 1995. Dal 1997 inizi\u00f2 la seconda fase, che previde la costruzione di un terminal passeggeri e un edificio per i servizi, consegnati nel gennaio del 1999. Il 2 giugno 1999 un volo Iberia con destinazione finale Barcellona-El Prat diede il via alle operazioni.\nNel 2005 la compagnia aerea LagunAir decise il ritiro dall'aeroporto, ritenuto inadeguato rispetto agli standard moderni e poco considerato dalla societ\u00e0 \"Aeropuertos Espa\u00f1oles y Navegaci\u00f3n A\u00e9rea\". Grazie all'intervento del \"Consorcio Aeropuerto de Le\u00f3n\" e all'azienda Agelco, che si presero carico della compagnia, fu possibile salvaguardare i numerosi posti di lavoro messi in pericolo dalla decisione.\nNello stesso anno, fu completato l'ampliamento della pista, che pass\u00f2 a 2 100 metri, nonch\u00e9 della zona di stazionamento degli aerei, portata a 14.600 metri quadrati e venne installato un sistema di controllo degli atterraggi ILS Cat I.\nNel 2007, con l'ulteriore allungamento della pista fino agli attuali 3\u00a0000 metri, l'aeroporto ha fatto un passo in avanti di estrema importanza, poich\u00e9 la configurazione attuale permette di accogliere aerei con un'autonomia prossima alle 4\u00a0000 miglia nautiche e con un carico passeggeri superiori a cento.\nNuove strutture.\nIl 22 dicembre 2007, il presidente del Governo spagnolo Jos\u00e9 Luis Rodr\u00edguez Zapatero ha presentato il terzo progetto di ampliamento dell'aeroporto. A differenza degli interventi precedenti, in questo era inclusa una radicale trasformazione infrastrutturale, con la costruzione di un nuovo terminal su due piani di 9 600\u00a0m\u00b2, oltre ad un parcheggio per 275 autovetture e 8 autobus, nonch\u00e9 uno spazio per gli aerei di 30 250\u00a0m\u00b2.\nLa costruzione, avviata il 28 dicembre 2007, \u00e8 stata interrotta il 13 gennaio 2008 per la richiesta del Ministero dell'Ambiente di una Dichiarazione di impatto ambientale. Ottenuta, i lavori sono ripresi, e si sono conclusi nel settembre 2010.\nCollegamenti.\nL'accesso all'aeroporto \u00e8 attualmente garantito da una strada che, partendo dalla localit\u00e0 di Valverde de la Virgen, si immerge nella N-120. Secondi i progetti di AENA, in futuro i collegamenti saranno possibili attraverso una strada dedicata a quattro corsie per una lunghezza di 4 chilometri, che attraverser\u00e0 interamente il comune di San Andr\u00e9s del Rabanedo."}
{"id": "2273882", "revid": "22651115", "url": "https://it.wikipedia.org/wiki?curid=2273882", "title": "Meta-matematica", "text": ""}
{"id": "2273884", "revid": "327653", "url": "https://it.wikipedia.org/wiki?curid=2273884", "title": "Gerard Ebeling", "text": ""}
{"id": "2273895", "revid": "304583", "url": "https://it.wikipedia.org/wiki?curid=2273895", "title": "Coro delle maddalene", "text": ""}
{"id": "2273897", "revid": "889336", "url": "https://it.wikipedia.org/wiki?curid=2273897", "title": "Argentina Open", "text": "L'Argentina Open \u00e8 un torneo di tennis maschile, facente parte dell'ATP Tour, che si svolge a Buenos Aires, Argentina. Si gioca sui campi in terra rossa del \"Buenos Aires Lawn Tennis Club\", nel quartiere di Palermo, generalmente nel mese di febbraio. \nPrecedentemente \u00e8 stato noto con diversi nomi per motivi di sponsorizzazione, tra i pi\u00f9 utilizzati si segnalano \"Copa Telmex\", \"Copa Claro\", \"South American Open\" e \"Copa AT&amp;T\"."}
{"id": "2273899", "revid": "599013", "url": "https://it.wikipedia.org/wiki?curid=2273899", "title": "Tobruk (disambigua)", "text": ""}
{"id": "2273901", "revid": "356024", "url": "https://it.wikipedia.org/wiki?curid=2273901", "title": "Aeroporto di Lli\u00f3n", "text": ""}
{"id": "2273902", "revid": "599013", "url": "https://it.wikipedia.org/wiki?curid=2273902", "title": "\u00c9ric Micoud", "text": ""}
{"id": "2273904", "revid": "287204", "url": "https://it.wikipedia.org/wiki?curid=2273904", "title": "Eric Micoud", "text": ""}
{"id": "2273918", "revid": "34002", "url": "https://it.wikipedia.org/wiki?curid=2273918", "title": "Lettera aperta a L'Espresso sul caso Pinelli", "text": "La lettera aperta a \"L'Espresso\" sul caso Pinelli, menzionata anche come appello (o manifesto) contro il commissario Calabresi, \u00e8 un documento pubblicato il 13 giugno 1971 dal settimanale \"L'Espresso\", con cui numerosi politici, giornalisti e intellettuali chiesero la destituzione di alcuni funzionari, ritenuti artefici di gravi omissioni e negligenze nell'accertamento delle responsabilit\u00e0 circa la morte di Giuseppe Pinelli, precipitato da una finestra mentre era in stato di fermo presso la questura di Milano, nell'ambito delle indagini sulla strage di piazza Fontana condotte dal commissario Luigi Calabresi, che lo indicavano ingiustamente come responsabile.\nStoria.\nLa lettera formula una serie di accuse a persone che avrebbero condizionato, a vario titolo, l'iter processuale in favore del commissario Calabresi, partendo dal presupposto che Pinelli fosse stato ucciso e che sussistesse una responsabilit\u00e0 di Calabresi in merito alla sua morte. Tali persone erano:\nIl 10 giugno 1971, la lettera fu inizialmente sottoscritta da dieci firmatari: Mario Berengo, Anna Maria Brizio, Elvio Fachinelli, Lucio Gambi, Giulio A. Maccacaro, Cesare Musatti, Enzo Paci, Carlo Salinari, Vladimiro Scatturin e Mario Spinella. La lettera aperta fu pubblicata sul settimanale \"L'Espresso\" il 13 giugno, a margine di un articolo di Camilla Cederna intitolato \"Colpi di scena e colpi di karate. Gli ultimi incredibili sviluppi del caso Pinelli\". Il titolo si ispirava all'ipotesi, emersa da alcune prime indiscrezioni sulle ferite ritrovate sul corpo di Pinelli e sostenuta da \"Lotta Continua\" e da diversi ambienti extraparlamentari, che la defenestrazione di Pinelli fosse stata causata da un colpo di karate. Le settimane successive, il 20 e il 27 giugno, la lettera venne ripubblicata, con l'adesione di centinaia di personalit\u00e0 del mondo politico e intellettuale italiano, fino a giungere a 757 firme.\nIl linguaggio usato nella lettera, caratteristico di quegli anni di aspri e violenti scontri ideologici, era particolarmente diretto e accusatorio, al punto che successivamente, in tempi e modi diversi, alcuni dei firmatari rividero le loro posizioni. Norberto Bobbio, ad esempio, in una lettera aperta indirizzata ad Adriano Sofri pubblicata su \"la Repubblica\" il 28 marzo 1998, parl\u00f2 apertamente di \u00aborrore\u00bb nel rileggere quelle parole, distinguendo tuttavia il \u00abmerito\u00bb del comunicato, sul quale non intese ritrattare, e il \u00ablinguaggio\u00bb. Altri, invece, come Paolo Mieli e Carlo Ripa di Meana, ritrattarono la sottoscrizione dell'appello, ritenendo che esistesse un nesso di causalit\u00e0 con l'omicidio Calabresi, avvenuto circa un anno dopo. Giampaolo Pansa, il quale invece declin\u00f2 l'invito a firmare l'appello, afferm\u00f2 che la lettera costitu\u00ec \u00abun avallo al successivo assassinio di Calabresi\u00bb. Folco Quilici e Oliviero Toscani negarono invece di avere mai sottoscritto l'appello. Eugenio Scalfari ha scritto nel 2017 di aver detto in precedenza alla vedova di Calabresi che \u00abquella firma era stata un errore\u00bb.\nCirca vent'anni dopo la pubblicazione del documento, \"L'Europeo\" intervist\u00f2 alcuni firmatari chiedendo se non avessero rinnegato quell'adesione: nessuno se ne ricordava pi\u00f9. Salvatore Samperi disse che \u00abognuno ha il diritto di sostenere che bisogna prendere le armi, senza che questo significhi prenderle\u00bb, Giulio Carlo Argan sostenne di non ricordare nulla e di non volerne pi\u00f9 parlare, mentre la Ginzburg disse \u00abnon so cosa si vuole da me, non ho niente da dichiarare\u00bb. Domenico Porzio dichiar\u00f2: \u00abEravamo giovani e scatenati\u00bb; Saverio Vertone osserv\u00f2, in un commento, che all'epoca Porzio doveva avere almeno 45 anni e non era mai stato un esaltato.\nElenco dei firmatari.\nSegue l'elenco dei 757 firmatari della lettera in ordine alfabetico."}
{"id": "2273933", "revid": "767487", "url": "https://it.wikipedia.org/wiki?curid=2273933", "title": "Damnation A.D.", "text": "I Damnation A.D. sono un gruppo punk metal statunitense di Washington, formatosi nel 1992 e scioltosi una prima volta nel 1998. Il complesso si \u00e8 riunito nel 2005.\nStoria.\nI Damnation A.D. furono formati nel 1992 con il nome Damnation da due veterani della scena straight edge di Washington, il compositore/chitarrista Ken Olden e il cantante Mike McTernan, fratello del produttore Brian McTernan, inizialmente senza l'intenzione di suonare dal vivo. Dopo aver firmato con la Jade Tree Records, il gruppo ingaggi\u00f2 nuovi componenti e cambi\u00f2 il nome in Damnation A.D. per evitare di essere confuso con la punk band Damnation. Dopo aver pubblicato un singolo insieme ai Walleye, la band pubblic\u00f2 il suo primo album in studio, \"No More Dreams of Happy Endings\", nel 1995. Nel 1996 segu\u00ec l'EP \"Misericordia\", oltre a un tour con Ignite e Earth Crisis. Nel 1998 il gruppo ruppe con la Jade Tree e firm\u00f2 con la Revelation Records, con cui pubblic\u00f2 il secondo album \"Kingdom of Lost Souls\" nel 1998 con il nuovo batterista Dave Bryson. La band si sciolse poco dopo, quando Ken Olden si un\u00ec ai Better Than a Thousand, progetto post-Youth of Today di Ray Cappo. Mike McTernan fece parte dei When Tigers Fight fino al 2005, quando insieme a Olden decise di ricominciare le registrazioni. Il duo registr\u00f2 il suo terzo album, intitolato \"In This Life or the Next\" e lo pubblic\u00f2 su Victory Records, con la partecipazione di Give Up the Ghost, Darkest Hour, Earth Crisis e Fall Out Boy."}
{"id": "2273938", "revid": "767487", "url": "https://it.wikipedia.org/wiki?curid=2273938", "title": "Raffigurazioni di Shakespeare", "text": "Numerosi sono i dipinti o le sculture che raffigurano William Shakespeare, ma nella maggior parte dei casi si tratta di opere posteriori alla sua morte, realizzate da artisti che non lo videro mai.\nRaffigurazioni identificate come Shakespeare.\nL'incisione di Martin Droeshout.\nL'incisione che illustra il frontespizio dell'in-folio fu realizzata nel 1623, sette anni dopo la morte di Shakespeare. L'autore, Martin Droeshout, \u00e8 probabile che non abbia mai visto Shakespeare in vita e che si sia basato per la sua incisione di un disegno o di un ritratto a noi non pervenuto.; tuttavia il volto fu ritenuto accettabile dagli amici di Shakespeare John Heminge ed Henry Condell che lo inserirono sul frontespizio della prima edizione omnia delle opere teatrali scespiriane, il First Folio.\nIl busto scolpito da Gheerart Janssen.\nIl busto posto sopra la tomba di Shakespeare alla Holy Trinity Church di Stratford fu realizzato nel 1623, ma ci \u00e8 pervenuto dopo un pesante intervento che nel secolo successivo ne modific\u00f2 le sembianze. Pur in assenza di documenti, si ritiene che sia stato commissionato/approvato dalla famiglia Shakespeare. Janssen fu attivo dopo il 1610 nei pressi del Globe Theatre ed \u00e8 probabile che abbia conosciuto di vista Shakespeare, ma questo \u2013 e lo vediamo da diverse incisioni e disegni realizzati nel corso del XVII secolo \u2013 non \u00e8 attendibile.\nRaffigurazioni effettuate con Shakespeare in vita.\nRitratto Chandos.\nIl pi\u00f9 famoso dei ritratti shakespeariani; a differenza delle due opere precedenti, \u00e8 stato dipinto dal vivo intorno al 1610. Tuttavia non \u00e8 certo che si tratti di William Shakespeare. Il ritratto deve il nome a James Brydges (1673-1744), primo Duca di Chandos e primo padrone documentato del ritratto.\nTradizionalmente \u00e8 ritenuto opera di Richard Burbage (1567\u20131619), attore amico di Shakespeare, che l'avrebbe successivamente donato a Joseph Taylor. Gli studiosi moderni non lo ritengono credibile, anche perch\u00e9 Burbage e Taylor non fecero mai parte contemporaneamente della stessa compagnia.\nIl primo riferimento riguardante il ritratto si trova in una nota di George Vertue (1684-1756) che dichiara che fu dipinto da John Taylor, un membro della Painter-Stainers' company, e che prima dell'acquisto da parte del Duca di Chandos, il ritratto era appartenuto al presunto figlioccio di Shakespeare, William Davenant (1606\u20131668).\nSino all'Ottocento il ritratto fu ritenuto attendibile, tanto da essere utilizzato come base per il busto di Peter Scheemakers installato a Westminster nel 1740. Nel 1856 fu donato - prima opera della collezione - alla British National Portrait Gallery di Londra in occasione della sua fondazione, dov'\u00e8 ancor oggi.\nNel 2006 Tarnya Cooper, della National Portrait Gallery, ha terminato uno studio di tre anni sui presunti ritratti di Shakespeare, giungendo alla conclusione che il ritratto Chandos sia il pi\u00f9 attendibile. La Cooper punta l'attenzione sull'orecchino e sulla cravatta slegata del modello, segni emblematici dei poeti (il poeta John Donne e il Conte di Pembroke, patrono di Shakespeare, sfoggiavano un \"look\" simile). Tuttavia la Cooper ammette che l'autenticit\u00e0 del dipinto non pu\u00f2 essere dimostrata.\nRitratto Cobbe.\nRecentemente si \u00e8 aggiunto il quadro posseduto dalla famiglia Cobbe, appartenuto al terzo conte di Southampton, uno dei mecenati che finanziarono la messa in scena delle opere di Shakespeare. A questo ritratto sarebbe ispirato, alcuni anni dopo la morte di Shakespeare, il Ritratto di Gheerart Janssen, un pittore fiammingo che lavor\u00f2 in Inghilterra nella prima met\u00e0 del XVII secolo. Gli studi compiuti sul quadro mostrano interventi successivi per renderlo simile all'immagine ideale di Shakespeare, soprattutto nel togliergli i capelli dalla fronte e renderlo dissimile da quello che in origine era il ritratto di sir Thomas Overbury."}
{"id": "2273941", "revid": "283026", "url": "https://it.wikipedia.org/wiki?curid=2273941", "title": "Beriev Be-200", "text": "Il Beriev Be-200 \"Altair\" \u00e8 un aereo anfibio multiruolo progettato dalla Beriev Aircraft Company e assemblato dalla Irkut. Commercializzato per varie destinazioni d'uso, quali la lotta aerea antincendio, il SAR, il pattugliamento marittimo e il trasporto di cose e persone, esso possiede una capacit\u00e0 di 12.000 litri d'acqua oppure fino a 72 passeggeri.\nIl nome \"Altair\" \u00e8 stato scelto nel febbraio 2003 alla fine di un concorso per i dipendenti delle due aziende indetto l'anno precedente. Tale nome \u00e8 stato scelto non solo perch\u00e9 \u00e8 quello della stella alfa della costellazione dell'Aquila, ma anche per un'altra ragione: \"Al\" \u00e8 la parte iniziale della parola \"Albatross\", ovvero il nome dell'anfibio A-40, la cui struttura ha gettato le basi per lo sviluppo del Be-200; \"ta\" sta per Taganrog, la citt\u00e0 dove ha sede la Beriev; \"ir\", infine, sta per Irkutsk, la localit\u00e0 che ospita la Irkut.\nSviluppo.\nIl Be-200 \u00e8 stato progettato dalla Beriev e dall'allora Russian Irkutsk Aircraft Production Association, ora parte del gruppo Irkut.Nello specifico, Beriev \u00e8 stata la responsabile della progettazione, dello sviluppo e della documentazione; delle prove di resistenza statiche e in volo dei prototipi e dei sistemi di bordo; della certificazione e dell'assistenza ai modelli di serie. Irkut, invece, era impegnata nella preparazione della produzione e nella costruzione delle attrezzature, di quattro prototipi e di parti staccate.Oggi entrambe le compagnie lavorano sotto la supervisione della United Aircraft Corporation, di propriet\u00e0 statale.\nLo sviluppo, iniziato nel 1989 sotto la guida di Alexander Yavkin, di quello che in origine era solo un aereo antincendio fu avallato dall'allora governo sovietico l'8 dicembre 1990. I dettagli del progetto furono resi pubblici, insieme all'esposizione di un esemplare, al Salone di Le Bourget del 1991.\nBeriev realizz\u00f2 inoltre l'originale attrezzatura antincendio che permette al velivolo d'imbarcare l'acqua mentre sfiora la superficie al 90-95% della velocit\u00e0 di decollo. Tale attrezzatura fu sviluppata utilizzando un Be-12P opportunamente modificato e soprannominato \"12 Giallo\". Dopo l'installazione del sistema il \"12 Giallo\" fu immatricolato come RA-00046 e ricevette la designazione di Be-12P-200.\nIl primo volo dalla terraferma era previsto per il 1997, ma fu invece effettuato dal primo dei quattro prototipi il 24 settembre 1998. L'aereo fu poi trasferito da Irkutsk a Taganrog, dopo aver maturato 26,5 ore di volo, e in quest'ultima localit\u00e0 ebbe luogo il primo decollo dall'acqua e successivo ammaraggio, datato 10 settembre 1999. Il secondo prototipo del Be-200 vol\u00f2 il 27 agosto 2002. Questo apparecchio era stato costruito sotto la variante Be-200ES a causa del suo committente (ES \u00e8 l'abbreviazione di \"Emergency Situations\", il nome in lingua inglese del Ministero per le Situazioni di Emergenza russo).\nNel 2001, come previsto da una campagna promozionale, il Be-200 fu esposto a due grandi manifestazioni nell'area del Pacifico: il Salone Internazionale Marittimo ed Aerospaziale LIMA in Malaysia, e il Salone Coreano Aerospaziale e della Difesa (Nome originale \"Korean Aerospace and Defence Exhibition\", abbreviato in \"KADE\") in Corea del Sud.\nAnche nel 2002 il Be-200 partecip\u00f2 a saloni aeronautici internazionali, mostrando con successo le sue doti salienti, in Francia, Germania e Grecia, per un totale di quindici voli dimostrativi da terra e di otto dall'acqua. In quell'anno il Be-200 percorse complessivamente in Europa pi\u00f9 di 7.600\u00a0km.\nNel maggio 2002 Irkut e EADS firmarono un memorandum d'intesa per avviare congiuntamente un'indagine di mercato e per determinare le condizioni e i costi per la certificazione internazionale, nonch\u00e9 le modalit\u00e0 per organizzare un servizio di assistenza post-vendita sul scala mondiale. L'indagine si \u00e8 conclusa nel luglio 2003, riscontrando la possibilit\u00e0 di vendere pi\u00f9 320 aerei nell'arco di vent'anni. Le due compagnie, in collaborazione con Rolls-Royce Deutschland, prevedono di ottenere la certificazione per l'Occidente entro il biennio 2008/2009 e di offrire a quest'ultimo mercato un modello equipaggiato con due turboventole Rolls-Royce BR715. A questa versione dovrebbe essere data la denominazione di Be-200RR. Il prototipo originario (matr. RF-21511) \u00e8 stato selezionato per essere convertito nel primo del Be-200RR.\nIl primo apparecchio di serie, un Be-200ES, vol\u00f2 il 17 giugno 2003 e fu consegnato ufficialmente al Ministero per le Situazioni di Emergenza russo il 31 luglio dello stesso anno. Dei sette velivoli ordinati, attualmente ne sono stati consegnati cinque. Il quinto di questi \u00e8 usato anche per l'iter di certificazione europeo. Sempre il Ministero ha messo in opzione l'acquisto ulteriori otto Be-200ES.\nNel 2010 la produzione dovrebbe spostarsi dall'attuale sede al \"Centro di competenza per gli aerei anfibi e gli idrovolanti\" di Taganrog. Una linea di montaggio \u00e8 in fase di allestimento usando i materiali e le attrezzature fornite dallo stabilimento principale della Irkut. Ci\u00f2 consentir\u00e0 a quest'ultima di concentrare su di s\u00e9 molti altri progetti commerciali. La produzione rimarr\u00e0 sempre sotto la supervisione della United Aircraft Corporation.\nIl 10 settembre 2010 EASA ha certificato il Beriev Be-200 per i voli commerciali nei paesi dell'Unione Europea. Il certificato del tipo permette alle compagnie aeree operare gli aerei Beriev Be-200 nella loro attivit\u00e0 nei paesi dell'UE.\nIl progetto.\nIl multiruolo Be-200 pu\u00f2 essere configurato come aereo anfibio antincendio e per il trasporto di merci o persone (in quest'ultimo caso la pressurizzazione della cabina e la climatizzazione permettono una capienza massima di 72 passeggeri). Il Be-200 pu\u00f2 essere allestito anche per compiti speciali: se attrezzato come aeroambulanza pu\u00f2 caricare trenta pazienti barellati e sette tra medici e pazienti non barellati; in modalit\u00e0 SAR pu\u00f2 essere dotato di sensori e proiettori di ricerca, un canotto gonfiabile, sistemi di sorveglianza termica e ottica ed equipaggiamento sanitario; infine, pu\u00f2 essere impiegato per la guerra ai sommergibili.\nIn modalit\u00e0 antincendio, il Be-200 reprime il fuoco gettando acqua e/o agenti chimici ritardanti. Otto serbatoi in lega di ferro e alluminio sono collocati sotto il pavimento della cabina, nella sezione centrale della fusoliera. Quattro aspiratori retrattili, due anteriori e due posti dopo lo scalino della fusoliera, possono essere usati per imbarcare 12 tonnellate d'acqua in 14 secondi. In alternativa, i serbatoi possono essere riempiti, quando l'aereo \u00e8 a terra, tramite un idrante o una cisterna. Inoltre, essi sono rapidamente asportabili per il trasporto delle merci. L'acqua pu\u00f2 essere rilasciata tutta in una volta oppure fino ad otto piccoli lanci, uno per ogni serbatoio. Trovano posto sull'aeromobile anche sei contenitori ausiliari per gli agenti ritardanti per un totale di 1,2 metri cubi. Il velivolo pu\u00f2 versare il carico sul bersaglio in un tempo variabile da 0,8 ad un secondo quando vola alla velocit\u00e0 minima di rilascio, ossia a .\nL'apparecchio \u00e8 spinto da due motori D-436TP, versione speciale, in quanto resistente alla corrosione, della turboventola trialbero D-436, appositamente progettata per il Be-200 dalla Ivchenko Progress ZKMB e assemblata in Ucraina da Motor Sich. Essi sono montati sopra le radici alari e in corrispondenza delle carenature dei carrelli, per prevenire l'ingestione degli spruzzi durante il decollo e l'ammaraggio.\nL'aereo \u00e8 governato tramite il Fly-by-wire e la cabina di pilotaggio \u00e8 completa dei pi\u00f9 moderni sistemi di navigazione, quali il GPS e l'FMS, nonch\u00e9 del pilota automatico e del radar meteorologico. L'avionica integrata ARIA 200-M \u00e8 stata sviluppata da Honeywell in collaborazione con l'Istituto di Ricerca per l'Equipaggiamento Aeronautico di Mosca e usa sei schermi LCD 152x203mm per fornire le informazioni ai piloti.\nIl Be-200 si presenta come un monoplano ad ala alta e impennaggio a T. Lo scafo \u00e8 a singolo scalino con un elevato rapporto lunghezza/larghezza che contribuisce a dare stabilit\u00e0 e manovrabilit\u00e0 in acqua. La struttura \u00e8 realizzata con leghe di alluminio e trattata per prevenire la corrosione. Si \u00e8 ricorso anche all'uso selezionato del titanio, di compositi e di altri materiali non soggetti a corrosione. L'aereo \u00e8 dotato di galleggianti stabilizzanti sotto le ali. I carrelli di atterraggio si ritraggono all'indietro e ciascuno di essi \u00e8 formato da una coppia di ruote. Un timone nautico aggiuntivo, infine, permette le manovre in acqua.\nIl Be-200 pu\u00f2 operare sia da piste di 1.800 m di lunghezza che da specchi d'acqua lunghi non meno di 2.300 m, profondi 2,5 m e con onde alte fino a 1,3 m.\nStoria operativa.\nIl primo impiego operativo documentato del Be-200 fu dal 20 agosto al 30 settembre 2004. Durante questo periodo, un Be-200ES fu usato in Sardegna da So.R.E.M, il gestore della flotta aerea della nostra Protezione Civile. L'apparecchio, pilotato da un equipaggio congiunto italo-russo, effettu\u00f2 pi\u00f9 di cento voli, operativi e non, per un totale di circa novanta ore di attivit\u00e0. Durante le emergenze (sette ore del totale) partecip\u00f2 allo spegnimento di quattro incendi boschivi rovesciando ben 324,1 tonnellate d'acqua. I restanti voli furono per lo pi\u00f9 dimostrativi, al fine di testare la fattibilit\u00e0 di eventuali utilizzi in Italia in accordo con le necessit\u00e0 della Protezione Civile. L'esemplare fu inoltre visionato dai dirigenti del Dipartimento e dagli alti comandi dell'Aeronautica Militare.\nL'accordo fu rinnovato nel 2005 con un Be-200ES (matr. RF-21512) facente base in Sardegna tra luglio e settembre. L'aereo vol\u00f2 per 150 ore, compiendo 63 missioni, trasferimenti compresi, e 435 lanci. La massa d'acqua utilizzata super\u00f2 le 3.500 tonnellate.\nNel 2006 RF-21512 fu prestato al servizio antincendio portoghese (\"Servi\u00e7o Nacional de Bombeiros e Protec\u00e7\u00e3o Civil\", abbreviato in SNBPC), per scopi valutativi, in occasione della locale stagione degli incendi. Il 6 luglio di quell'anno l'equipaggio russo, mentre aveva terminato di raccogliere l'acqua nella diga di Aguieira, nei pressi di Santa Comba D\u00e3o, e stava nuovamente decollando, urt\u00f2 le cime degli alberi. Almeno uno dei due D-436TP sub\u00ec danni da ingestione al punto da dover essere spento. L'aereo atterr\u00f2 indenne alla base aerea di Monte Real, la stessa da cui aveva iniziato la missione. Per ironia della sorte, per tornare alla base aveva dovuto scaricare al suolo il carburante il quale, cadendo, aveva finito per alimentare l'incendio, successivamente domato dagli elicotteri.Dopo le riparazioni, l'esemplare complet\u00f2 con successo la stagione in Portogallo. In totale furono effettuati 42 voli, per 119 ore di volo complessive. L'apparecchio esegu\u00ec 301 aspirazioni e sganci\u00f2 sui roghi 2389 tonnellate d'acqua.\nNell'ottobre 2006 due Be-200ES (matr. RF-32765 e RF-32768) furono mandati in Indonesia, combattendo gli incendi per 45 giorni. Il costo del servizio a carico del governo locale fu stimato, da alcune fonti, in 5,2 milioni di dollari statunitensi.\nIl successo della prima campagna \u00e8 stato tale che due Be-200ES furono nuovamente prestati al Portogallo dal 10 luglio al 30 settembre 2007. Furono compiute 58 missioni, per un totale di oltre 167 ore, e furono sganciate 2560 tonnellate d'acqua. In quell'occasione Beriev dichiar\u00f2 che l'azienda governativa EMA (Empresa de Meios A\u00e9reos) di recente formazione aveva espresso il suo interesse per una cooperazione a lungo termine.\nDue Be-200ES sono stati infine impiegati in Grecia nel 2007: RF-32768, per tutta l'estate, e RF-21512 dal 30 agosto al 13 settembre.\nNel 2008 l'Azerbaigian \u00e8 diventato il primo acquirente estero, comprando un esemplare di tipo ES dallo Stato russo. L'aeroplano (matr. FHN-10201, gi\u00e0 RF-32769) sar\u00e0 impiegato dal Ministero delle Emergenze della repubblica caspica.\nIl 23 ottobre 2009, durante la visita del Presidente del Consiglio Silvio Berlusconi a San Pietroburgo, il Primo Ministro russo Vladimir Putin ha mostrato a quest'ultimo un Be-200 usato dal Ministero delle Emergenze della Russia. Successivamente i due politici sono saliti a bordo e vi hanno effettuato un volo. Il decollo e l'atterraggio sono avvenuti entrambi sull'acqua.\nAll'inizio di dicembre 2010, due aerei Be-200ES sono stati utilizzati per combattere degli incendi vicino ad Haifa, in Israele.\nNel gennaio 2015 un Be-200 \u00e8 stato utilizzato in Indonesia nell'ambito delle ricerche del volo scomparso Indonesia AirAsia 8501 nel mare di Java.\nNell'ottobre 2015 due Be-200 sono stati utilizzati per estinguere gli incendi nell'isola di Sumatra, in Indonesia.\nIl 14 agosto 2021, nel corso di operazioni di contrasto agli incendi in Turchia un Be-200 del Ministero della Difesa russo \u00e8 andato perso. Nessun sopravvissuto fra i membri dell'equipaggio che contava cittadini russi e turchi.\nUtilizzatori.\nMilitari.\n3 Be-200ChS ordinati nel 2018, il primo consegnato il 14 luglio 2020. Un esemplare andato perso nell'agosto 2021."}
{"id": "2273945", "revid": "1305772", "url": "https://it.wikipedia.org/wiki?curid=2273945", "title": "Black Clouds &amp; Silver Linings", "text": "Black Clouds &amp; Silver Linings \u00e8 il decimo album in studio del gruppo musicale statunitense Dream Theater, pubblicato il 23 giugno 2009 dalla Roadrunner Records.\nSi tratta dell'ultimo album in cui \u00e8 presente il batterista Mike Portnoy, prima del suo abbandono avvenuto l'8 settembre 2010.\nAntefatti.\nI Dream Theater iniziarono le registrazioni dell'album a partire dall'ottobre 2008. Mike Portnoy descrisse \"Black Clouds &amp; Silver Linings\" come \u00abun album dei Dream Theater con \"A Change of Seasons\", \"Octavarium\", \"Learning to Live\", \"Pull Me Under\" e \"The Glass Prison\" tutte in un unico album.\u00bb Pi\u00f9 tardi, Jordan Rudess spieg\u00f2 nel corso di una manifestazione presso il NAMM Show per il software Spectrasonics (utilizzato massicciamente nell'album) che il gruppo \u00absta entrando un po' nel dominio gotico [per realizzare] questo album.\u00bb\nTematiche.\nI testi dell'album sono stati composti da John Petrucci e da Mike Portnoy e affrontano esperienze personali di momenti inquietanti o difficili della loro vita, ad esclusione di \"A Rite of Passage\", la quale parla della Massoneria e delle societ\u00e0 segrete. La traccia d'apertura \"A Nightmare to Remember\" si basa sull'esperienza di Petrucci avuta in infanzia di un incidente d'auto, \"The Count of Tuscany\" \u00e8 relativa a un reale incontro avuto dal chitarrista in Toscana, mentre \"Wither\" narra del processo di scrittura secondo il suo punto di vista.\n\"The Best of Times\" \u00e8 stata scritta da Portnoy come dedica a suo padre, scomparso nello stesso anno di pubblicazione dell'album. La sua intenzione era infatti di voler scrivere \u00abqualcosa che fosse un tributo alla nostra vita passata insieme\u00bb. Altro brano composto da Portnoy \u00e8 \"The Shattered Fortress\", parte conclusiva della \"Twelve-step Suite\" ideata dal batterista che riprende e conclude i temi e i motivi iniziati nel 2002 con il brano \"The Glass Prison\", presente nell'album \"Six Degrees of Inner Turbulence\".\nSingoli.\nIl primo singolo estratto dall'album \u00e8 stato \"A Rite of Passage\", pubblicato per il download digitale l'8 maggio 2009. Successivamente, per anticipare il disco, i Dream Theater hanno pubblicato a cadenza settimanale sull'iTunes Store cinque reinterpretazioni da loro realizzate e incluse nell'edizione deluxe: \"Stargazer\" dei Rainbow, un medley di tre brani originariamente composti dai Queen (\"Tenement Funster\", \"Flick of the Wrist\" e \"Lily of the Valley\"), \"Odyssey\" dei Dixie Dregs, \"Take Your Fingers from My Hair\" dei Zebra e \"Larks Tongues in Aspic Pt. 2\" dei King Crimson. Queste reinterpretazioni, insieme al rifacimento di \"To Tame a Land\" degli Iron Maiden, vennero incluse nel secondo disco dell'edizione speciale dell'album.\nIl brano \"Wither\" ha ricevuto un videoclip ma al contrario di \"A Rite of Passage\" non \u00e8 stato pubblicato come singolo, bens\u00ec \u00e8 uscito un EP omonimo contenente la versione dell'album, una versione al pianoforte e un'altra versione cantata da John Petrucci, oltre a una prima versione di \"The Best of Times\" interamente cantata da Portnoy. L'EP \u00e8 stato pubblicato il 14 settembre dello stesso anno.\nAccoglienza.\nLe risposte critiche iniziali a \"Black Clouds &amp; Silver Linings\" sono state generalmente positive. \"Metacritic\" ha assegnato un punteggio medio di 68, basato su cinque giudizi. Rich Wilson, autore della biografia ufficiale del gruppo \"Lifting Shadows\", present\u00f2 in anteprima l'album per \"Metal Hammer\" e lo defini\u00ec come \u00abl'album pi\u00f9 fine e delicato dei Dream Theater in un decennio.\u00bb Eduardo Rivadavia di \"AllMusic\" assegn\u00f2 all'album quattro stelle su cinque, scrivendo che \u00ab\"Black Clouds &amp; Silver Linings\" rimane il solito album dei Dream Theater; uno che poco probabilmente amplier\u00e0 il loro pubblico, ma che \u00e8 garantito a emozionare i loro fan con la sua rinnovata devozione per gli aspetti pi\u00f9 urgenti e stimolanti del dominio musicale del gruppo.\u00bb Allo stesso modo, David Buchanan di \"Consequence\", il quale ha assegnato 4 stelle e mezzo su cinque, ha affermato che \u00abl'album non porter\u00e0 necessariamente nuovi fan ma non deluder\u00e0 quelli che lo sono gi\u00e0. Non ci sono miglioramenti, ma neanche delusioni.\u00bb"}
{"id": "2273946", "revid": "327865", "url": "https://it.wikipedia.org/wiki?curid=2273946", "title": "Francisco Herrera el Mozo", "text": ""}
{"id": "2273947", "revid": "6391", "url": "https://it.wikipedia.org/wiki?curid=2273947", "title": "F.I.C.K.", "text": ""}
{"id": "2273950", "revid": "1305772", "url": "https://it.wikipedia.org/wiki?curid=2273950", "title": "It Ain't Gonna Be Easy", "text": "It Ain't Gonna Be Easy \u00e8 un brano composto ed interpretato dall'artista britannico Elton John; il testo \u00e8 di Gary Osborne.\nStruttura del brano.\nProveniente dall'album del 1978 \"A Single Man\" (del quale \u00e8 la quinta traccia), rappresenta il pezzo pi\u00f9 lungo dell'LP, della durata di 08:27 (chiude inoltre il lato A dello stesso). La intro mette in evidenza la chitarra elettrica di Tim Renwick e il pianoforte di Elton; presenti sono anche Clive Franks al basso, Steve Holly alla batteria e Ray Cooper alle percussioni. La sezione ritmica contribuisce al sound malinconico e oscuro del pezzo, sposandosi perfettamente con il testo di Osborne. Viene messa in evidenza anche una sezione di archi (gli arrangiamenti orchestrali sono di Paul Buckmaster). Dopo le strofe e il ritornello, \"It Ain't Gonna Be Easy\" viene prolungata a dismisura e vengono esibiti assoli di chitarra e pianoforte (questi ultimi possono richiamare alla mente uno dei primi brani di Elton, \"Sixty Years On\"). Alla fine del brano Elton canta gli ultimi versi in falsetto.\nSignificato del testo.\nIl testo di Osborne parla di un uomo abbandonato dalla propria donna e in preda quindi alla depressione e alla malinconia; il protagonista \u00e8 stato anche tradito e quindi sa di non potersi pi\u00f9 fidare di lei. I versi vengono cantati in maniera sempre pi\u00f9 malinconica con l'andare del pezzo, dando l'idea dell'approssimarsi di una forte depressione."}
{"id": "2273951", "revid": "1305772", "url": "https://it.wikipedia.org/wiki?curid=2273951", "title": "Englishman in New York", "text": "Englishman in New York \u00e8 una famosa canzone di Sting, estratta come terzo singolo dal suo secondo album solista, \"...Nothing Like the Sun\" del 1987.\nL'uomo inglese (Englishman) protagonista \u00e8 il famoso e stravagante attore e scrittore (divenuto un'icona gay) Quentin Crisp. Sting scrisse questa canzone non molto dopo il trasferimento di Crisp da Londra a New York. Al pezzo ha partecipato anche Branford Marsalis, che vi suona il sassofono soprano.\nLa canzone \u00e8 stata pubblicata ad inizio 1988 ma ha raggiunto solo il 51\u00ba posto nella Official Singles Chart. Negli Stati Uniti, \"Englishman in New York\" si \u00e8 piazzata all'84\u00ba posto della Billboard Hot 100 nell'aprile del 1988. Nello stesso mese la canzone \u00e8 arrivata al 32\u00ba posto della Mainstream Rock Songs. Tuttavia, il singolo \u00e8 stato un successo in diversi paesi europei, raggiungendo la top 40 (e talvolta la top 20) in Francia, Paesi Bassi, Belgio, Irlanda e altri.\nNel 1990, poco prima dell'uscita del suo terzo album in studio \"The Soul Cages\", l'etichetta discografica di Sting ha autorizzato il DJ e produttore olandese Ben Liebrand a remixare \"Englishman in New York\". Il remix \u00e8 stato pubblicato come singolo e si caratterizza per l'aggiunta di un'introduzione ed alcune modifiche strumentali, ma l'essenza del brano \u00e8 rimasta la stessa. La nuova versione ha ottenuto enorme successo nelle discoteche e ha raggiunto la quindicesima posizione della Official Dance Chart a met\u00e0 anni novanta. Negli stessi anni la canzone \u00e8 stata utilizzata nel Regno Unito per uno spot della casa automobilistica Rover.\nNel 2011, la canzone \u00e8 stata reinterpretata da Sting insieme alla Royal Philharmonic Orchestra per l'album \"Symphonicities\".\nIl brano.\nAlla fine del 1986, Sting si rec\u00f2 nel nuovo appartamento newyorkese di Quentin Crisp, che gli raccont\u00f2 la vita di un omosessuale nella omofobica Gran Bretagna dagli anni venti agli anni sessanta. Sting fu contemporaneamente sconvolto e affascinato dal racconto a tal punto da dedicargli una canzone. Crisp disse anche scherzosamente a Sting che sperava di ricevere quanto prima la cittadinanza americana, cos\u00ec che se avesse commesso un reato non sarebbe stato espulso dal paese.\nDopo aver ascoltato \"Enghlishman in New York\", Crisp ha commentato di Sting:\nIl messaggio.\nL'intera canzone \u00e8 un plauso al coraggio di essere s\u00e9 stessi a dispetto di tutto, alla diversit\u00e0 dell'individuo e al coraggio di vivere la vita da \"straniero in terra straniera\".\nSting, citando il celebre motto del New College di Oxford \u00ab\"manners maketh man\"\u00bb (letteralmente \"le maniere fanno l'uomo\"), invita ad essere s\u00e9 stessi nella pi\u00f9 ampia accezione del termine, andando oltre quello che dicono gli altri, come sottolinea il verso della canzone: \"\u00abBe yourself, no matter what they say\u00bb\" (\"sii te stesso, non importa cosa dicono gli altri\"). Questo messaggio si applica perfettamente al personaggio di Quentin Crisp.\nAltro verso importante \u00e8: \"\u00abTakes more than combat gear to make a man / Takes more than license for a gun / Confront your enemies, avoid them when you can / A gentleman will walk but never run\u00bb\" (\"Occorre pi\u00f9 che saper combattere per fare un uomo / Pi\u00f9 che una licenza per un'arma / Affronta i tuoi nemici, evitali quando puoi / Un gentiluomo camminer\u00e0 ma non corre mai\").\nVideo musicale.\nIl video musicale della canzone, diretto dal regista David Fincher e girato in bianco e nero, mostra Sting e la sua band per le strade di New York, cos\u00ec come l'elusivo Quentin Crisp. Al termine del video, una volta cessata la musica, la voce di un uomo anziano dice: \"If I have an ambition other than a desire to be a chronic invalid, it would be to meet everybody in the world before I die... and I'm not doing badly.\" (\"Se avessi altra ambizione oltre a quella di essere un invalido cronico, sarebbe quella di conoscere tutti gli abitanti del mondo prima di morire...e non me la sto cavando male!\")\nCultura di massa.\nDal titolo di questa canzone viene ispirato \"An Englishman in New York\", film biografico del 2009 sulla vita di Quentin Crisp."}
{"id": "2273953", "revid": "125467766", "url": "https://it.wikipedia.org/wiki?curid=2273953", "title": "LARES (satellite)", "text": "LARES (acronimo di \"Laser Relativity Satellite\") \u00e8 un satellite artificiale dell'Agenzia Spaziale Italiana (ASI) realizzato dalla OHB Italia e progettato dall'Universit\u00e0 La Sapienza di Roma con la collaborazione dell'azienda OMPM e costruito da quest'ultima.\nLARES \u00e8 stato messo in orbita il 13 febbraio 2012 dalla base di lancio europea di Kourou, in Guyana francese con il lancio di qualifica del nuovo vettore europeo Vega.\nLa missione spaziale \u00e8 destinata allo studio di alcuni aspetti della relativit\u00e0 generale.\nLa missione.\nIl satellite, totalmente passivo, \u00e8 formato da un corpo sferico in lega di tungsteno, ricoperto da 92 retroriflettori a spigolo di cubo (CCR). Il satellite ha un diametro di 36\u00a0cm e pesa 386,8\u00a0kg. LARES \u00e8 stato messo in orbita dal vettore Vega a una quota di 1450\u00a0km con un'inclinazione 69,5\u00b0 e una ridotta eccentricit\u00e0. Una serie di postazioni a terra (gestite dall'International Laser Ranging Service - ILRS) punteranno il satellite utilizzando dei laser ad impulsi e misurando il tempo necessario al segnale laser stesso per tornare a terra determineranno la distanza del satellite. Le diverse misure eseguite dalle postazioni a terra permetteranno di triangolare la posizione del satellite e la sua orbita, questo permetter\u00e0 di studiare l'Effetto di trascinamento. Questo effetto definisce come viene alterato lo spazio tempo dalla rotazione di un corpo dotato di massa (come la Terra). Tentativi di misurare l'effetto questo effetto sono stati condotti con i satelliti LAGEOS-1 e LAGEOS-2, ottenendo una misura con una incertezza del 10%.\nIl satellite LARES, nelle intenzioni dei suoi proponenti, dovrebbe permettere di effettuare una misura dell'effetto Lense-Thirring con una precisione di circa l'1%.\nOltre a questo obiettivo primario LARES verr\u00e0 utilizzato per altri test sulla relativit\u00e0 generale. Il satellite permetter\u00e0 di effettuare anche misure nel campo della geodinamica e della geodesia spaziale. Sull'orbita proposta inizialmente il LARES sarebbe stato anche in grado di migliorare notevolmente gli attuali limiti esistenti sul principio di equivalenza e di misurare effetti previsti da modelli multidimensionali di gravit\u00e0 ma in seguito alla necessit\u00e0 di ridurre l'orbita operativa per permettere la messa in orbita con il lanciatore VEGA la possibilit\u00e0 tecnica, oggettiva, di realizzare questo ulteriore obiettivo \u00e8 venuta meno.\nNel dicembre 2019, dopo sette anni di attivit\u00e0 e raccolta dati, \u00e8 stato annunciato dall'ASI che sono stati prodotti sufficienti dati rilevanti per verificare la teoria della relativit\u00e0 di Einstein.\nNel 2020, con il primo lancio del Vega C, partir\u00e0 il LARES 2, una versione perfezionata del satellite che consentir\u00e0 misurazioni pi\u00f9 accurate.\nVoci correlate.\nLista di satelliti passivi"}
{"id": "2273958", "revid": "1428919", "url": "https://it.wikipedia.org/wiki?curid=2273958", "title": "Andrea Mazzarella", "text": "Biografia.\nSvolse i suoi studi letterari prima presso il Seminario Diocesano di Cerreto Sannita e poi all'Universit\u00e0 a Napoli. Suo professore di legge fu Nicola Valletta che il Mazzarella elogi\u00f2 in un suo sonetto per avergli fatto apprendere ci\u00f2 che il diritto \"involve e asconde\". \nControvoglia, per seguire la volont\u00e0 paterna, inizi\u00f2 ad esercitare la professione forense. \nNel 1793 fu inquisito come \"esaltato giacobino\" e dovette scontare diciotto mesi nel carcere di Castel Sant'Elmo. Partecip\u00f2 attivamente alle vicende della Repubblica Partenopea per poi emigrare in Francia dove a Marsiglia, assieme ad altri patrioti esuli, fond\u00f2 la \"Scuola di eloquenza toscana\". \nA seguito della pace di Firenze torn\u00f2 in Italia fermandosi a Torino, Milano, Genova, Firenze e Napoli conoscendo, fra gli altri, Ugo Foscolo e Vincenzo Cuoco. Nel settembre del 1802 giunse alla sua citt\u00e0 natia dove nel 1808 sostitu\u00ec il padre Domenico Antonio nell'ufficio di giudice di pace.\nIn questo periodo si ciment\u00f2 maggiormente nella scrittura e le sue opere ottennero il plauso dell'Accademia Pontaniana. Il Mazzarella scrisse per di pi\u00f9 poesie e novelle anche in latino e francese. Diversi suoi scritti furono pubblicati postumi da Nicola Ungaro (1833) e Vincenzo Mazzacane (1910) mentre altri andarono dispersi. \nNel 1822 a Cerreto Sannita fond\u00f2 una \"Scuola di filosofia ed eloquenza latina ed italiana\". \nVenne trovato morto nella sua villa in campagna (poi \"Villa Langer\") nel 1823.\nOpere.\nDi seguito viene riportato un elenco parziale degli scritti di Andrea Mazzarella:\nCuriosit\u00e0.\nAd Andrea Mazzarella \u00e8 intitolato l'Istituto Comprensivo di Cerreto Sannita ed una strada del paese."}
{"id": "2273959", "revid": "76069", "url": "https://it.wikipedia.org/wiki?curid=2273959", "title": "\u00c1ngel de la Guarda", "text": ""}
{"id": "2273967", "revid": "661526", "url": "https://it.wikipedia.org/wiki?curid=2273967", "title": "In audaces non est audacia tuta", "text": "La locuzione latina In audaces non est audacia tuta, tradotta letteralmente, significa \"Tra gli audaci non c'\u00e8 l'audacia sicura.\"\nTecnicamente, il detto vuol dire che chi \u00e8 troppo avventato nelle decisioni, o comunque troppo \"avventuroso\", non \u00e8 una persona che pu\u00f2 ispirare sicurezza, anzi potrebbe, con la sua fretta, causare molti danni.\nIl proverbio \u00e8 usualmente riferito alla generazione giovane di un'epoca, che \u00e8 sempre la pi\u00f9 veloce nelle decisioni."}
{"id": "2273969", "revid": "288070", "url": "https://it.wikipedia.org/wiki?curid=2273969", "title": "Be-200", "text": ""}
{"id": "2273972", "revid": "709406", "url": "https://it.wikipedia.org/wiki?curid=2273972", "title": "Humanum paucis vivit genus", "text": "Humanum paucis vivit genus (letteralmente: \"Per pochi uomini vive la specie umana\" \u00e8 una locuzione in lingua latina.\nIl poeta Marco Anneo Lucano nella sua Pharsalia (libro V, verso 343) fa pronunciare a Cesare questa sentenza. Confronta con Joseph Marie de Maistre in\n\"Del Papa nel suo rapporto con la politica\" Napoli 1822, libro II, pag. 28. \u00c9mile Durkheim in \"Essays on Morals and Education\", USA 2006, Volume 1, pag. 52."}
{"id": "2273973", "revid": "25152", "url": "https://it.wikipedia.org/wiki?curid=2273973", "title": "Schema di Ponzi", "text": ""}
{"id": "2273977", "revid": "27723", "url": "https://it.wikipedia.org/wiki?curid=2273977", "title": "Stazione di Bologna Rimesse", "text": "La stazione di Bologna Rimesse \u00e8 una fermata ferroviaria posta sulla linea Bologna-Portomaggiore.\nSi trova a Bologna, nel territorio del quartiere San Donato-San Vitale. Permette l'interscambio diretto con la stazione di Bologna San Vitale di Rete Ferroviaria Italiana.\n\u00c8 gestita da Ferrovie Emilia Romagna (FER).\nStoria.\nLa fermata venne attivata il 31 maggio 1987, contemporaneamente ad altre due fermate, cos\u00ec da aumentare l'importanza della linea per il trasporto urbano.\nStrutture e impianti.\nIl binario \u00e8 dotato di un marciapiede per garantire l'accesso ai treni all'utenza e di una pensilina.\nLa fermata sorge nelle immediate adiacenze della stazione di Bologna San Vitale, sulla ferrovia Bologna-Firenze e sulla ferrovia Bologna-Ancona. L'interscambio tra le due stazioni avviene tramite il marciapiede del binario 4 di Bologna San Vitale, ed \u00e8 destinato a essere potenziato nell'ambito dei lavori di adeguamento di Bologna Rimesse agli standard del servizio ferroviario metropolitano di Bologna.\nMovimento.\nLa stazione \u00e8 servita dai treni regionali delle relazioni Bologna Centrale \u2013 Budrio e Bologna Centrale \u2013 Portomaggiore, appartenenti alla linea S2B (Bologna Centrale - Portomaggiore) del servizio ferroviario metropolitano di Bologna.\nI treni sono svolti da Trenitalia Tper nell'ambito del contratto di servizio stipulato con la regione Emilia-Romagna.\nA novembre 2019, la stazione risultava frequentata da un traffico giornaliero medio di circa 343 persone (173 saliti + 170 discesi).\nServizi.\nLa fermata dispone di:"}
{"id": "2273981", "revid": "287204", "url": "https://it.wikipedia.org/wiki?curid=2273981", "title": "Angel de la Guarda", "text": ""}
{"id": "2273983", "revid": "486946", "url": "https://it.wikipedia.org/wiki?curid=2273983", "title": "Faciale", "text": ""}
{"id": "2273993", "revid": "1762097", "url": "https://it.wikipedia.org/wiki?curid=2273993", "title": "Storia del teatro", "text": "La storia del teatro, nella sua definizione pi\u00f9 moderna di disciplina autonoma, interpreta e ricostruisce l'evento teatrale basandosi su due elementi principali: l'attore e lo spettatore e pi\u00f9 precisamente sulla relazione che li lega, la relazione teatrale. Entrambi hanno una funzione primaria necessaria all'esistenza del fatto teatrale: mentre l'attore rappresenta un corpo in movimento (non necessariamente fisico o accompagnato dalla parola) in uno spazio, con precise finalit\u00e0 espressive e narrative, lo spettatore \u00e8 il fruitore \"attivo\" e partecipe dell'avvenimento, che ne condiziona l'andamento e decodifica l'espressivit\u00e0 dell'evento artistico.\nDescrizione.\nLa storia del teatro \u00e8 una scienza giovane, che solo recentemente (in Francia e Germania alla fine degli anni cinquanta, in Italia all'alba degli anni sessanta) si \u00e8 affrancata da una interpretazione riduttiva che la limitava alla storia della letteratura drammatica. In particolare la moderna storia del teatro analizza il fatto teatrale prendendo in considerazione il suo pi\u00f9 ampio contesto storico, sociale, culturale ed esistenziale, e ha come protagonisti non solo drammaturghi e attori, ma tutti gli artisti che hanno collaborato alla nascita e all'evoluzione del fenomeno teatrale: musicisti, scenografi, architetti, registi e impresari, per citarne alcuni.\nQuesta disciplina, nata e sviluppatasi in Europa, tende in genere a restringere il campo di indagine alle forme di teatro occidentali, e a fondarne le origini nel teatro classico dell'Atene del V secolo a.C., allargando la visuale a un'ottica mondiale solo a partire dal teatro contemporaneo.\nTuttavia, specialmente in opere pi\u00f9 recenti, grande attenzione \u00e8 rivolta alla tradizione teatrale precolombiana, africana e asiatica. \nIn particolare, per quanto riguarda quest'ultima, l'interesse da parte degli artisti e studiosi europei e statunitensi risale alla seconda met\u00e0 del novecento, e contribu\u00ec non poco alla evoluzione delle forme teatrali occidentali e alla nascita di una antropologia teatrale.\nOccorre specificare che la nascita dell'arte teatrale nei vari continenti \u00e8 profondamente legata ai culti religiosi dai quali derivano momenti di accomunamento tra gli individui e i rituali di celebrazione: l'evoluzione del teatro occidentale permise il discostamento della letteratura drammatica dall'argomento religioso, mantenendone tuttavia gli elementi caratterizzanti. Solo la nascita delle moderne discipline teatrali e gli studi in materia hanno permesso l'individuazione del rito nelle pratiche teatrali, permettendo l'accomunamento e la comparazione delle diverse tradizioni mondiali all'interno dell'antropologia teatrale.\nTeatro nei popoli primitivi.\nSebbene lo studio delle manifestazioni teatrali nei popoli primitivi sia di difficile ricostruzione, sappiamo per certo che alcuni rituali che sfociavano in vere e proprie rappresentazioni erano presenti nel quotidiano di molte culture.\nRiti propiziatori con carattere di spettacolarit\u00e0 erano infatti allestiti secondo il ciclo stagionale allo scopo di venerare, pregare o ringraziare gli dei per la stagione futura. Gli eschimesi, ad esempio, erano soliti rappresentare un dramma per celebrare la fine della notte polare: la drammatizzazione dell'evento avveniva tramite un narratore che accompagnava gli attori ed il coro, composto da sole donne.\nSempre a carattere propiziatorio e segnati dal trascorrere del tempo, ma slegati dai ricorsi della natura erano i riti sociali, che sottolineavano un avvenimento quotidiano. Il passaggio dall'adolescenza all'et\u00e0 adulta, le nascite e le morti erano celebrate, in maniera differente, con caratteri drammatici e pubblici che ne giustificano la teatralit\u00e0. Soprattutto le cerimonie iniziatiche comprendevano rituali e celebrazioni di forte caratterizzazione drammatica. Anche la caccia, la pesca o l'agricoltura offrivano spunti per rappresentazioni teatrali.\nUna componente importante per il teatro dei primitivi era l'azione mimica, che poteva essere sia stilizzata che naturalistica, accompagnata da danze e musica; non meno importanti erano, inoltre, quelli che oggi definiremmo trucco e costume: molteplici culture sottolineavano l'estraneit\u00e0 dell'avvenimento al mondo reale (e quindi la finzione o il ribaltamento della realt\u00e0) tramite il mascheramento e l'ornamento. L'uso della maschera, tuttavia, non era pratica comune a tutte le popolazioni: i pigmei e i boscimani non ne facevano uso. La maschera era infatti simbolo di potere, di solito prerogativa di personalit\u00e0 importanti della comunit\u00e0, come gli sciamani. I Kono, popolazione primitiva dell'attuale Papua Nuova Guinea, utilizzavano le maschere per impersonare gli dei, attribuendo al mascheramento da parte dell'attore anche il conferimento, a quest'ultimo, dei poteri del dio rappresentato.\nL'apporto della danza e della musica \u00e8 un punto non molto chiaro, poich\u00e9 non sempre queste avevano le caratteristiche di teatralit\u00e0: sebbene il confine tra le manifestazioni artistiche sia nel contesto labile, alcune di esse rientrano propriamente nella storia dei generi suddetti.\nIn ultima analisi \u00e8 importante sottolineare l'estrema diversit\u00e0 della relazione teatrale esistente tra il teatro come comunemente lo si intende nel mondo occidentale ed il teatro dei primitivi. Accadeva infatti che l'attore, incline a spostare la sua soggettivit\u00e0 al personaggio rappresentato, potesse essere preda di trance o possessioni: non di rado ci\u00f2 accadeva anche al pubblico, come la moderna avanguardia teatrale ha dimostrato. L'estremizzazione del processo \u00e8 distante dalle comuni pratiche teatrali odierne, nelle quali l'attore non perde mai la propria soggettivit\u00e0 e non vi \u00e8 rischio di spersonalizzazione. Gi\u00e0 dal XX secolo, tuttavia, registi e teorici del teatro hanno dimostrato un forte interesse verso una pi\u00f9 massiccia partecipazione del pubblico alla rappresentazione se non all'azione scenica stessa, modificando il ruolo da fruitore passivo a partecipatore attivo dell'evento, ristabilendo cos\u00ec un legame con il teatro del passato.\nStoria del teatro occidentale.\nLa divisione temporale del fenomeno teatrale occidentale che generalmente viene utilizzata si pu\u00f2 cos\u00ec schematizzare: \nTeatro classico.\nAntica Grecia.\nL'origine del teatro occidentale come lo conosciamo \u00e8 senza alcun dubbio riferibile alle forme drammatiche sorte nell'antica Grecia, cos\u00ec come sono di derivazione greca le parole \"teatro\", \"scena\", \"dramma\", \"tragedia\", \"coro\", \"dialogo\".\nLa tradizione attribuisce le prime forme di teatro a Tespi, giunto ad Atene dall'Icaria, verso la met\u00e0 del VI secolo a.C. La tradizione vuole che sul suo carro trasportasse i primi attrezzi di scena, arredi scenografici, costumi e maschere teatrali.\nMolto importanti per l'evoluzione del genere comico furono i \"Phlyakes\" (Fliaci), attori gi\u00e0 professionisti, girovaghi. I Fliaci provenivano dalla Sicilia e, dato il loro carattere nomade, erano soliti muoversi su carri che fungevano anche da spazio scenico. Gli attori portavano maschere molto espressive, una stretta camicia e rigonfiamenti posticci; per gli uomini il costume prevedeva anche un grande fallo, esibito o coperto dalla calzamaglia.\nGli Ateniesi svilupparono la consuetudine di organizzare regolarmente grandi \"festival\" in cui i maggiori autori teatrali dell'epoca gareggiavano per conquistarsi il favore del pubblico. \nLa forma d'arte di ispirazione pi\u00f9 elevata era considerata la tragedia, i cui temi ricorrenti erano derivati dai miti e dai racconti eroici. Da sottolineare il fatto che la tragedia aveva, come anche la commedia, scopo educativo. Le commedie, che spesso fungevano da intermezzo tra le tragedie, di carattere pi\u00f9 leggero e divertente, prendevano spesso di mira la politica e i personaggi pubblici del tempo.\nI principali tragediografi greci furono Eschilo, Sofocle ed \nEuripide; i commediografi pi\u00f9 importanti furono Aristofane e Menandro.\nTeatro latino.\nNella Roma antica il teatro, che raggiunge il suo apice con Livio Andronico, Gneo Nevio, Plauto e Terenzio per la commedia e Seneca per la tragedia, rappresenta una delle massime espressioni della cultura latina.\nI generi teatrali che ci sono rimasti e meglio documentati sono di importazione greca: la \"palliata\" (commedia) e la \"cothurnata\" (tragedia). Inoltre si sviluppano una commedia e una tragedia con ambientazione romana, dette rispettivamente \"togata\" (o \"trabeata\") e \"praetexta\". La \"togata\" viene distinta da generi comici pi\u00f9 popolari, quali l'atellana e il mimo. La tragedia di argomento romano (\"praetexta\") si rinnova negli avvenimenti, considerando fatti storici. La \"tabernaria\" era invece un'opera comica di ambientazione romana. Il genere popolare dell'atellana \u00e8 stato accostato alla commedia dell'arte.\nTeatro medievale.\nDopo la caduta dell'Impero romano d'Occidente sembr\u00f2 che il teatro fosse destinato a non esistere pi\u00f9. La Chiesa cattolica, ormai diffusa in tutta Europa, non apprezzava il Teatro ed addirittura scomunicava gli attori.\nA questa situazione, per\u00f2, sopravvissero i \"giullari\", eredi del mimo e della farsa atellana che intrattenevano la gente nelle citt\u00e0 o nelle campagne con canti ed acrobazie. Su di loro pendeva lo stesso la condanna della Chiesa, la quale, dal canto suo, diede origine ad un'altra forma di teatro: il dramma religioso o sacra rappresentazione, per mezzo del quale i fedeli, spesso analfabeti, apprendevano gli episodi cruciali delle Sacre scritture.\nRilevante in ambito tedesco fu l'opera della monaca Roswitha di Gandersheim che nel X secolo fece rinascere il dramma in Germania, utilizzandolo come mezzo per attrarre i fedeli e colpirne la fantasia.\nTeatro moderno.\nTeatro nel Rinascimento.\nIl Rinascimento fu \"l'et\u00e0 dell'oro\" del teatro per molti paesi europei (in particolare in Italia, Spagna, Inghilterra e Francia), rinascita preparata dalla lunga tradizione teatrale medioevale. Autori di commedie furono, in Italia, Niccol\u00f2 Machiavelli, il cardinale Bernardo Dovizi da Bibbiena, gli eruditi Donato Giannotti, Annibal Caro, Anton Francesco Grazzini, il nobile senese Alessandro Piccolomini, gli intellettuali cortigiani Pietro Aretino, Ludovico Ariosto e Ruzante; Gian Giorgio Trissino, Torquato Tasso e Giovan Battista Guarini composero tragedie di carattere epico.\nLa riscoperta e la valorizzazione degli antichi classici da parte degli umanisti permisero lo studio delle opere concernenti il teatro non solo dal punto di vista teorico drammaturgico ma anche da quello architettonico e scenografico, cosa che incentiv\u00f2 la costruzione e l'allestimento di nuovi teatri.\nIl teatro del XVII secolo.\nIl Seicento fu un secolo molto importante per il teatro. In Francia nacque e si consolid\u00f2 il \"teatro classico\" basato sul rispetto delle tre unit\u00e0 aristoteliche. La grandiosa opera drammatica di Pierre Corneille (1606-1684) gi\u00e0 deline\u00f2 un gusto teatrale francese e apr\u00ec le porte al \"si\u00e8cle d'or\", ben rappresentato dalla commedia di Moli\u00e8re (1622-1673), di costume ma soprattutto di carattere, frutto di un'acuta osservazione e rappresentazione della natura umana e dell'esistenza, e dalla tragedia alta, umana e tormentata di Jean Racine (1639-1699).\nNon meno significativa fu l'impronta lasciata dal teatro seicentesco spagnolo, dalla imponente produzione del maestro Lope de Vega (1562-1635), fondatore di una scuola che ebbe in Tirso de Molina (1579-1648) con il suo \"L'ingannatore di Siviglia e il convitato di pietra\", e in Pedro Calder\u00f3n de la Barca (1600-1681) con le sue vette poetiche immerse nella realt\u00e0, nel sogno e nella finzione, i migliori discepoli.\nIn Italia il teatro dei professionisti, i comici della Commedia dell'arte, soppiant\u00f2 il teatro erudito rinascimentale.\nPer circa due secoli la commedia italiana rappresent\u00f2 il \"Teatro\" \"tout court\", per il resto d'Europa.\nLa sua influenza si fece sentire dalla Spagna alla Russia e molti personaggi teatrali furono direttamente influenzati dalle maschere della commedia dell'arte: Punch la versione inglese di Pulcinella, Pierrot la versione francese di Pedrolino e Petru\u0161ka la versione russa di Arlecchino.\nSempre in Italia c'erano gi\u00e0 delle prove di tragediografi come Prospero Bonarelli della Rovere, Federico Della Valle e Carlo de' Dottori, e anche di commediografi ancora legati alle corti come Jacopo Cicognini alla corte fiorentina dei Medici.\nIn Inghilterra oper\u00f2 uno degli autori forse pi\u00f9 noti a livello mondiale, William Shakespeare (1564 - 1616) quale principale esponente del teatro elisabettiano la cui opera poetica e drammaturgica costituisce una parte fondamentale della letteratura occidentale ed \u00e8 continuamente studiata e rappresentata in ogni parte del globo. Altri esponenti del teatro elisabettiano furono Christopher Marlowe (1564-1593) e Thomas Kyd (1558-1594).\nIl vero rivale di Shakespeare fu tuttavia Ben Jonson (1572-1637), le cui commedie furono anch'esse influenzate dalla commedia dell'arte; fu attraverso di lui che certi personaggi scespiriani sembrano tratti da una commedia italiana, come ad esempio Stefano e Trinculo de \"La tempesta\".\nTeatro del XVIII secolo.\nFu un secolo buio per quanto riguarda la Spagna, ben lontana dai fasti dei periodi precedenti, transitorio per la produzione britannica ad esclusione delle \"legitimate comedy\", delle commedie giovanili di Henry Fielding (1707-1754) e delle innovazioni tecniche di David Garrick (1717-1779), illuminista nei drammi tedeschi di Lessing (1729-1781) e un'et\u00e0 ricca di riforme ed innovazioni in Francia.\nLa situazione italiana dopo un lungo secolo di Commedia dell'Arte dedic\u00f2 l'inizio di questo secolo all'analisi delle forme teatrali e la riconquista degli spazi scenici di una nuova drammaturgia che oltrepassasse le buffonerie del teatro all'improvviso.\nPer la commedia il confronto con il teatro dell'arte \u00e8 subito conflittuale. Poich\u00e9 in tutta Europa la commedia delle maschere \u00e8 considerata la \"commedia italiana\" con i suoi pregi ma anche i difetti di una drammaturgia quasi assente e la poca cura dei testi rappresentati, spesso quasi mai pubblicati, il confronto con la commedia del resto d'Europa penalizza molto il teatro italiano.\nAll'inizio del XVIII secolo la commedia cortigiana s'avvale della produzione della scuola toscana della commedia detta pregoldoniana del fiorentino Giovan Battista Fagiuoli e dei senesi Girolamo Gigli e Iacopo Angelo Nelli.\nL'esempio di Moli\u00e8re e il lento distacco del francese dalla commedia italiana per costituire una forma intermedia di dramma a met\u00e0 tra quella dell'arte e la commedia erudita, (pur mantenendo fisse le presenze di ruoli classici della commedia dell'arte), fa s\u00ec che per la prima volta si scoprano i volti degli attori e che le maschere cedano il posto a nuove figure come quella del \"Borghese gentiluomo\", del \"Tartufo\", del \"Malato immaginario\" ecc.\nSu questo modello i pregoldoniani costruiscono e stendono le trame delle loro commedie, alle volte anche sin troppo simili a Moli\u00e8re; in particolare il personaggio di \"Don Pilone\" di Girolamo Gigli \u00e8 costruito su quello del Tartufo in modo da rischiare il plagio.\nAltri come Fagiuoli partono invece dalle maschere per ripulire gli eccessi degli zanni; infatti uno dei ruoli fissi delle sue commedie \u00e8 quello di Ciapo, contadino toscano, che richiama lo zanni ma anche i servi scaltri della commedia rinascimentale.\nSe per la commedia la situazione italiana \u00e8 oscurata dalla ormai centenaria tradizione della commedia dell'arte, per la tragedia, la situazione in Italia \u00e8 peggiore. In Italia non era mai esistita una tradizione tragica alla quale ricondursi, anche il '500 aveva espresso ben poco oltre Trissino, Guarini e un Tasso decisamente minore rispetto a quello della \"Gerusalemme liberata\".\nIn compenso esisteva un ampio patrimonio tragico all'interno del melodramma ma che non rispondeva certo alle esigenze di coloro che ammiravano il secolo d'oro francese di Corneille e Racine.\nL'erudito e teorico del teatro tragico Gian Vincenzo Gravina, gi\u00e0 maestro di Metastasio, tent\u00f2 una via italiana alla tragedia che rispettasse le unit\u00e0 aristoteliche ma le sue tragedie sono fredde, preparate a tavolino e poco adatte alla rappresentazione.\nNacque comunque sulla spinta di Gravina uno dei migliori tragediografi italiani del '700 prima di Alfieri: Antonio Conti che insieme a Scipione Maffei che scrisse la \"Merope\", la tragedia italiana pi\u00f9 rappresentativa di questo inizio secolo e apr\u00ec le porte alla tragedia di Alfieri.\nIl teatro italiano riprese un ruolo di primo piano all'interno del panorama europeo, nel melodramma con Pietro Metastasio (1698-1782) e nella commedia con Carlo Goldoni (1707-1793).\nMetastasio ridiede spessore al libretto, anche a scapito della musica e del canto, purificando il linguaggio poetico e migliorando la caratterizzazione dei personaggi, al punto da divenire non solo il librettista pi\u00f9 ricercato fra i musicisti europei, ma persino un autore teatrale rappresentato anche in assenza della musica.\nGoldoni fu un riformatore e uno sperimentatore, spaziando dalla commedia di carattere a quella di ambiente, dalla drammaturgia borghese a quella popolare, dalla commedia dialettale esaustiva alla rappresentazione della realt\u00e0 veneziana focalizzata nelle contraddizioni sociali, politiche e economiche.\nPer la tragedia, tra gli altri, va ricordato Pier Iacopo Martello (1665-1727), che si rif\u00e0 al teatro francese del Seicento.\nTeorici del Settecento.\nIl Settecento pose le basi anche dello sviluppo teorico della recitazione e della funzione dell'arte teatrale per la societ\u00e0.\nIl teorico di maggior prestigio fu Denis Diderot, filosofo illuminista ma anche autore di tre testi teatrali che s'inseriscono nel nuovo filone del dramma borghese,\nche con il suo trattato \"Paradosso sull'attore\" (1773) gett\u00f2 le basi di una nuova visione della recitazione che precorse la teoria brechtiana dello straniamento in opposizione alla teoria dell'immedesimazione.\nGi\u00e0 sin dal 1728 l'attore italiano Luigi Riccoboni con il trattato \"Dell'arte rappresentativa\" e \"L'Histoire du Th\u00e9\u00e2tre Italien\" (1731) aveva cercato di fare il punto sulla recitazione partendo dalla sua esperienza di attore della Commedia dell'Arte.\nQuesto trattato apr\u00ec una discussione alla quale parteciparono il figlio di Luigi Antoine Fran\u00e7ois Riccoboni con \"L'Art du th\u00e8\u00e2tre\" (1750) e la moglie di lui Marie Jeanne de la Boras detta Madame Riccoboni grande amica di Goldoni, vi parteciparono anche Antonio Fabio Sticotti, colui che introdusse il personaggio di Pierrot sulle scene francesi, con \"Garrick ou les acteurs anglais\" (1769) e lo stesso David Garrick il pi\u00f9 grande interprete di William Shakespeare del '700.\nNel frattempo in Francia l'arte drammatica si era evoluta con la com\u00e9die larmoyante di Pierre-Claude Nivelle de La Chauss\u00e9e e il dramma rivoluzionario di Pierre-Augustin Caron de Beaumarchais l'inventore del personaggio di Figaro ripreso da Mozart e Rossini.\nIl medico Giovanni Bianchi (Rimini 1693-1775), rifondatore nel 1745 dell'Accademia dei Lincei, compose nel 1752 una \"Difesa dell'Arte comica\", messa dalla Chiesa di Roma all'Indice dei libri proibiti. Nella vicenda rimase coinvolta l'attrice romana Antonia Cavallucci. Raccontiamo quanto accadde. \u00c8 l'ultimo venerd\u00ec di Carnovale del 1752. Prima di leggere il suo discorso sull'Arte comica all'Accademia dei Lincei riminesi, Giovanni Bianchi fa esibire una giovane e bella cantante romana, Antonia Cavallucci.\nIl concerto della Cavallucci provoca scandalo in citt\u00e0. Bianchi allontana la ragazza, spedendola a Bologna e Ravenna con lettere di raccomandazione che, praticamente, a nulla servono.\nContro la Cavallucci il vescovo di Rimini, Alessandro Guiccioli, inoltra a Roma \u00abillustrissime e reverendissime insolenze\u00bb, come riferisce a Bianchi un suo corrispondente, Giuseppe Giovanardi Bufferli.\nAttraverso la Cavallucci si vuole colpire il suo protettore. Bianchi \u00e8 stato sempre insofferente verso l'ortodossia filosofico-scientifica della Chiesa, ed \u00e8 in stretta concorrenza rispetto al monopolio pedagogico e culturale dei religiosi, sia con il proprio Liceo privato sia con i rinnovati Lincei.\nLe manovre ecclesiastiche riminesi producono l'effetto desiderato. Contro il discorso dell'Arte comica si celebra presso il Sant'Uffizio un processo, affrettato ed irrituale, che porta alla condanna del testo.\nL'accusa \u00e8 formalmente di aver esaltato la Chiesa anglicana, pi\u00f9 tollerante di quella romana, nella considerazione degli attori. In sostanza, non piace la difesa dei classici che Bianchi ha tentato.\nAntonia Cavallucci nelle lettere a Bianchi racconta la sua vita disperata. Ha dovuto sposare, per imposizione della madre, un uomo violento ed avaro, da cui vorrebbe separarsi con la pronuncia di un tribunale ecclesiastico: e proprio a Bianchi lei chiede una memoria da recitare in quella sede.\nA Bologna e a Ravenna, deve contrastare gli assalti galanti di chi avrebbe dovuto aiutarla. Invoca cos\u00ec l'aiuto economico di Bianchi. Lo chiama \u00abmio padre\u00bb ed anche \u00abnonno\u00bb, mentre sul medico ricade il sarcasmo degli amici che lo accusano di essersi innamorato di una ragazza allegra.\nIl teatino padre Paolo Paciaudi chiama Antonia \u00abinfame sgualdrina\u00bb e \u00abcortigiana svergognata\u00bb, d'accordo con il padre Concina, grande avversario di Bianchi, che definisce \u00abputidul\u00e6 meretriculae\u00bb, leziose puttanelle, quante come lei sono artiste teatrali.\nAntonia cerca un ruolo di cantatrice: soltanto \u00abper non fare la puttana mi \u00e8 convenuto fare la comica\u00bb, confida a Bianchi da Ravenna, respingendo le accuse che volevano la sua casa frequentata da troppi \u00ababatini e zerbinotti\u00bb.\nAntonia si difende incolpando un nemico di Bianchi. Usano insomma lei, per colpire lui.\nTalora i rapporti epistolari tra l'attrice ed il medico sono burrascosi. Quando Bianchi, accusato da Antonia di essere la causa delle sue sfortune presenti, assume un tono distaccato, lei lo accusa: \u00abMostrate tutte finzioni\u00bb.\nMa Bianchi ha altri pensieri per la testa, appunto il processo all'Indice. Non ha tempo per ci\u00f2 che forse considera non un dramma umano, ma le stravaganze di una donna. Di una ragazza. Di un'attrice, per giunta.\nTeatro dell'Ottocento.\nIl teatro europeo all'inizio dell'Ottocento fu dominato dal dramma romantico. Gli ideali romantici vennero esaltati in modo particolare in Germania. Nel romanticismo si situano Johann Wolfgang von Goethe e Friedrich Schiller, che videro nell'arte la via migliore per ridare dignit\u00e0 all'uomo. Degli ideali romantici e neoclassici si nutrirono molte tragedie di soggetto storico o mitologico. Al romanticismo teatrale fecero riferimento anche gli autori italiani come Alessandro Manzoni con tragedie come l\"'Adelchi\" e \"Il Conte di Carmagnola\", oltre a Silvio Pellico con la tragedia \"Francesca da Rimini\" , ambientazioni analoghe tornarono anche nel melodramma.\nMolto importante fu anche il teatro romantico inglese fra i maggiori rappresentanti ci furono Percy Bysshe Shelley, John Keats e Lord Byron. Ma \u00e8 anche il secolo degli anticonformisti sia a livello artistico sia nella giustizia sociale, ben rappresentati dal \"society drama\" portato in scena da Oscar Wilde e degli innovatori come Georg B\u00fcchner che precorsero il dramma novecentesco, grazie anche alle regie di Ferdinand Esslair.\nIn Inghilterra, in Francia ed in Italia, in concomitanza con la nascita del naturalismo e del verismo (perenne ricerca della realt\u00e0 in maniera oggettiva), intorno alla met\u00e0 del secolo le grandi tragedie cedettero il posto al dramma borghese, caratterizzato da temi domestici, intreccio ben costruito e abile uso degli espedienti drammatici. Il maggiore esponente del teatro naturalista fu Victor Hugo e del teatro verista Giovanni Verga, nell'America Latina Florencio S\u00e1nchez segu\u00ec la loro scuola e si mise in evidenza.\nTeatro contemporaneo.\nPrimo Novecento.\nIl Novecento si apre con la rivoluzione copernicana della centralit\u00e0 dell'attore . Il teatro della parola si trasforma in teatro dell'azione fisica, del gesto, dell'emozione interpretativa dell'attore con il lavoro teorico di Konstantin Sergeevi\u010d Stanislavskij e dei suoi allievi, Vsevolod \u0116mil'evi\u010d Mejerchol'd su tutti. Il Novecento apr\u00ec anche una nuova fase che port\u00f2 al centro dell'attenzione una nuova figura teatrale, quella del regista che affianc\u00f2 le classiche componenti di autore e attore. Fra i grandi registi di questo periodo vanno citati l'austriaco Max Reinhardt e il francese Jacques Copeau e l'italiano Anton Giulio Bragaglia.\nCon l'affermarsi delle avanguardie storiche, come il Futurismo, il Dadaismo e il Surrealismo, nacquero nuove forme di teatro come il Teatro della crudelt\u00e0 di Antonin Artaud, la drammaturgia \"epica\" di Bertolt Brecht e, nella seconda met\u00e0 del secolo, il teatro dell'assurdo di Samuel Beckett e Eug\u00e8ne Ionesco modificarono radicalmente l'approccio alla messa in scena e determinano una nuova via al teatro, una strada che era stata aperta anche con il contributo di autori come Jean Cocteau, Robert Musil, Hugo von Hofmannsthal, gli scandinavi August Strindberg e Henrik Ibsen; ma coloro che spiccarono tra gli altri, per la loro originalit\u00e0 furono Frank Wedekind con la sua \"Lul\u00f9\" e Alfred Jarry l'inventore del personaggio di \"Ubu Roi\".\nContemporaneamente per\u00f2 il teatro italiano fu dominato, per un lungo periodo, dalle commedie di Luigi Pirandello, dove l'interpretazione introspettiva dei personaggi dava una nota in pi\u00f9 al \"dramma borghese\" che divenne dramma psicologico.\nMentre per Gabriele D'Annunzio il teatro fu una delle tante forme espressive del suo decadentismo e il linguaggio aulico delle sue tragedie va dietro al gusto liberty imperante.\nUna figura fuori dalle righe fu quella di Achille Campanile il cui teatro anticip\u00f2 di molti decenni la nascita del teatro dell'assurdo.\nLa Germania della Repubblica di Weimar fu un terreno di sperimentazione molto proficuo, oltre al gi\u00e0 citato Brecht molti artisti furono conquistati dall'ideale comunista e seguirono l'influenza del teatro bolscevico, quello dell'agit-prop di Vladimir Majakovskij, fra questi Erwin Piscator direttore del \"Teatro Proletario\" di Berlino e Ernst Toller il principale esponente teatrale dell'espressionismo tedesco.\nNella Spagna del primo dopoguerra spicca la figura di Federico Garc\u00eda Lorca (1898-1936) che nel 1933 fece rappresentare la tragedia \"Bodas de sangre\" (Nozze di sangue) ma le sue ambizioni furono presto represse nel sangue dalla milizia franchista che lo fucil\u00f2 vicino a Granada.\nIntanto, si approfondisce la lezione di Stanislavskij sul lavoro dell'attore anche grazie agli allievi del maestro russo. La visione del teatro di Stanislavskij porta alla nascita del Group Theatre nel 1931 - fondato da Harold Clurman, Cheryl Crawford e Lee Strasberg - attivo per 10 anni. La ricerca proseguir\u00e0 anche dopo lo scioglimento del gruppo con attori, registi e insegnanti come Stella Adler, Lee Strasberg (che diriger\u00e0 poi l'Actor's Studio, dal 1951 al 1982) e Sanford Meisner, considerato da molti il miglior pedagogo della sua generazione.\nL'Actor's Studio viene fondato alcuni anni dopo lo scioglimento del Group Theatre, nel 1947, da Elia Kazan, Cheryl Crawford, Robert Lewis e Anna Sokolow (qui vi studiarono, tra gli altri, Marlon Brando, Al Pacino, Robert De Niro).\nTeatro italiano nel regime fascista.\nNecessarie premesse nell'esaminare il rapporto tra il regime dittatoriale e il teatro sono quelle che riguardano l'ideologia culturale fascista, la sua organizzazione e le condizioni dell'arte dello spettacolo nell'Italia dell'epoca.\nLa critica concorda quasi all'unanimit\u00e0 nel ritenere che non vi sia stato un \"teatro fascista\" interamente rappresentativo della ideologia e dei valori fascisti.\nQuesto non significa che il fascismo si disinteress\u00f2 di quanto veniva rappresentato anzi \u00abintu\u00ec subito l'importanza (o la pericolosit\u00e0) del palcoscenico\u00bb. come uno degli elementi per l'organizzazione del consenso da parte dell'opinione pubblica borghese, di quel ceto medio che allora preferiva assistere alle rappresentazioni della commedia di costume, quella che fu poi chiamata \u00abdelle rose scarlatte\u00bb, o del teatro dei \u00abtelefoni bianchi\u00bb di Aldo De Benedetti dove la presenza di un telefono bianco in scena stava ad indicare l'adesione alla modernit\u00e0 della classe media rappresentata in commedie stereotipate incentrate prevalentemente su trame basate sul classico triangolo amoroso il cui fine era primariamente quello di svagare e divertire il pubblico e non di indottrinarlo politicamente.\nDa questo punto di vista il regime prese atto che il teatro italiano non aveva colto le novit\u00e0 ideologiche portate dal fascismo.\nIl Ministro della Cultura Popolare Dino Alfieri parlando alla Camera dei Fasci e delle Corporazioni nel 1939 dichiarava che nella produzione teatrale italiana \u00ab...al risultato quantitativo non ha corrisposto un pari risultato qualitativo, specialmente per quanto riguarda l'auspicata nascita di un teatro drammatico che esprima i motivi ideali e i valori dello spirito fascista\u00bb.\nOssequenti all'invito del Duce, durante tutto il periodo fascista, una congerie di compagnie filodrammatiche, espresse da quella stessa classe media che aveva sostenuto il fascismo, si esercit\u00f2 nella produzione di testi teatrali inneggianti al regime e spesso direttamente dedicati a Mussolini \u00abper gratitudine verso colui che l'Italia tutta guida e anima, ammaestra e comanda\u00bb.\nLo stesso Mussolini si avventur\u00f2 nella scrittura di tre canovacci teatrali che il noto drammaturgo e regista Giovacchino Forzano complet\u00f2 e mise in scena naturalmente con grande successo.\nDi un teatro fascista si pu\u00f2 quindi parlare riferendolo a quegli autori che, in modo dilettantesco e per ottenere i favori del regime, scrissero una serie di copioni dai contenuti ideologici fascisti celebranti la nascita del fascismo e le sue conquiste militari e sociali; lavori questi che non ebbero per\u00f2 mai risonanza presso il grande pubblico.\nDell'assenza di una produzione teatrale fascista dai toni elevati ebbe modo di lamentarsi lo stesso Mussolini in un discorso tenuto il 28 aprile 1933, al teatro Argentina di Roma, in occasione del cinquantenario della SIAE (Societ\u00e0 Italiana Autori ed Editori): \u00abHo sentito parlare di crisi del teatro. Questa crisi c'\u00e8, ma \u00e8 un errore credere che sia connessa con la fortuna toccata al cinematografo. Essa va considerata sotto un duplice aspetto, spirituale e materiale. L'aspetto spirituale concerne gli autori: quello materiale, il numero dei posti. Bisogna preparare il teatro di massa, che possa contenere 15 o 20 mila persone. La Scala rispondeva allo scopo quando un secolo fa la popolazione di Milano contava 180 mila abitanti. Non risponde pi\u00f9 oggi che la popolazione \u00e8 di un milione. La limitazione dei posti crea la necessit\u00e0 degli alti prezzi e questi allontanano le folle. Invece il teatro, che, a mio avviso, ha pi\u00f9 efficacia educativa del cinematografo, deve essere destinato al popolo, cos\u00ec come l'opera teatrale deve avere il largo respiro che il popolo le chiede. Essa deve agitare le grandi passioni collettive, essere ispirata ad un senso di viva e profonda\numanit\u00e0, portare sulla scena quel che veramente conta nella vita dello spirito e nelle ricerche degli uomini. Basta con il famigerato \u201ctriangolo\u201d, che ci ha ossessionato finora. Il numero delle complicazioni triangolari \u00e8 ormai esaurito... Fate che le passioni collettive abbiano espressione drammatica, e voi vedrete allora le platee affollarsi. Ecco perch\u00e9 la crisi del teatro non pu\u00f2 risolversi se non sar\u00e0 risolto questo problema.\u00bb\nNei teatri italiani non mancava invece il grande pubblico, quello affezionato al teatro di variet\u00e0 che con le sue ricche scene, le musiche, la bellezza delle ballerine ma soprattutto le irriverenti battute degli attori comici, il cui copione si adattava in modo estemporaneo all'attualit\u00e0 immediata degli avvenimenti politici, rendendolo quasi impossibile controllarlo dalla censura, rappresentava veramente quel teatro di massa che avrebbe voluto il fascismo che in fondo per\u00f2 accettava di buon grado questa forma di spettacolo atta ad allontanare la sensibilit\u00e0 pubblica dai gravi avvenimenti che segnavano la politica del regime. Cos\u00ec nonostante l'opposizione alle lingue dialettali trionfava il teatro dialettale, le farse alla De Filippo, che in assenza, per le sanzioni alla Francia, del vaudeville e della pochade, offriva al pubblico italiano un valido sostituto.\nLe ingerenze per\u00f2 soprattutto della censura fascista impedirono un originale sviluppo del teatro che sino alla caduta della dittatura rimase fermo alle innovazioni teatrali dell'inizio del 900, al teatro Dannunziano e Pirandelliano, ambedue del resto legittimati dal fascismo. Agli inizi del 900, prima dell'avvento del fascismo il teatro italiano era caratterizzato da uno spirito anarchico, individualistico e pessimistico ma ora questi temi non potevano essere affrontati con un regime dichiaratamente ottimista sulle sorti della societ\u00e0 italiana dalla produzione teatrale che in realt\u00e0 si paralizz\u00f2 e si isteril\u00ec.\nSecondo dopoguerra.\nLa ricerca degli anni '60 e '70 tenta di liberare l'attore dalle tante regole della cultura in cui vive (\"seconda natura\"), per mettersi in contatto con la natura istintiva, quella natura capace di rispondere in modo efficiente e immediato. In questo percorso, il teatro entra in contatto con le discipline del teatro orientale, con lo yoga, le arti marziali, le discipline spirituali di Gurdjeff e le diverse forme di meditazione. L'obiettivo di perfezionamento dell'arte dell'attore diventa insieme momento di crescita personale. La priorit\u00e0 dello spettacolo teatrale, l'esibizione di fronte ad un pubblico, diventa in alcuni casi solo una componente del teatro e non il teatro stesso: il lavoro dell'attore comincia molto prima. L'influenza di questo approccio sul movimento teatrale del Nuovo Teatro \u00e8 stato immenso, basti pensare all'\"Odin Teatret\" di Eugenio Barba, al \"teatro povero\" di Jerzy Grotowski, al \"teatro fisico\" del Living Theatre di Julian Beck e Judith Malina.\nCon le avanguardie italiane si assiste anche qui a uno \"svecchiamento\" del repertorio tradizionale, grazie al lavoro di drammaturghi come Eduardo De Filippo e Dario Fo, allo sperimentalismo di Carmelo Bene e Leo De Berardinis, al lavoro di grandi registi come Giorgio Strehler e Luchino Visconti.\nIn Germania fu fondamentale l'apporto di Botho Strau\u00df e Rainer Werner Fassbinder, in Francia, fra gli altri, Louis Jouvet che i testi estremi di Jean Genet, degno figlio della drammaturgia di Artaud.\nAnche la Svizzera ha contribuito nel corso del '900 all'evoluzione del teatro europeo con autori come Friedrich D\u00fcrrenmatt (1921-1990) e Max Frisch (1911-1991). Dalla Polonia arrivano grandi innovazioni nella concezione di una messinscena grazie a Tadeusz Kantor (1915-1990) pittore, scenografo e regista teatrale tra i maggiori teorici del teatro del Novecento. Il suo spettacolo \"La classe morta\" (1977) \u00e8 tra le opere fondamentali della storia del teatro.\nTeatro orientale.\nTeatro nel subcontinente indiano.\nLa storia del teatro dell'asia meridionale, nonostante siano presenti tradizioni spettacolari in Pakistan, Bangladesh, Nepal, Sri Lanka, ha il suo centro originario in India.\nIl \"Natya Sastra\", (scritto in sanscrito tra il 200 a.C. e il 200 d.C.), ne racconta la genesi mitologica da parte di Brahm\u0101, che ne fiss\u00f2 anche gli scopi: istruzione e divertimento.\nLa recitazione nel teatro indiano tradizionale conserva elementi rituali, ad esempio nella preparazione del corpo, e si caratterizza per la convenzionalit\u00e0 dei gesti e dei personaggi.\nIl drammaturgo pi\u00f9 prolifico fu Bh\u0101sa (IV secolo), di cui ci restano tredici drammi, tra cui\" Il sogno di Vasavadatta\" (\"Svapnaasavadatta\").\nIl pi\u00f9 celebre drammaturgo fu K\u0101lid\u0101sa (V secolo), autore de \"Il riconoscimento di Sakuntala\" (\"Abhij\u00f1\u0101na\u015b\u0101kuntal\u0101\").\nTeatro in Estremo Oriente.\nCina e Giappone hanno tradizioni teatrali differenti, ma caratterizzate entrambe dalla stilizzazione dei gesti e dei costumi teatrali e dalla integrazione di danza, musica, canto e recitazione.\nNel XIII secolo, in Cina, fior\u00ec lo z\u00e1j\u00f9 (\"teatro vario\"); nel XVI secolo Wei Liangfu diede origine al K\u016bnq\u01d4, un genere teatrale regionale della zona della odierna Shanghai. In seguito si svilupparono diversi stili regionali, dei quali il pi\u00f9 importante (e il maggiormente praticato anche oggi fra gli stili tradizionali) fu l'Opera di Pechino (\"J\u012bngj\u00f9\", \u4eac\u5287).\nIl teatro giapponese fu originato dalla kagura, una danza antichissima precedente all'introduzione dell'idioma cinese. Da esso derivarono il dengaku e il sarugaku, nel quale con il passare del tempo la parola sovrast\u00f2 il gesto creando un dramma vero e proprio, ossia il N\u014d.\nIn Giappone emersero complessivamente, quindi, due forme principali, il N\u014d (\u80fd) e il Kabuki (\u6b4c\u821e\u4f0e), che raggiunsero la loro forma compiuta rispettivamente nel tardo XIV secolo e nel XVII secolo.\nTeatro nel sud-est asiatico.\nLa maggior parte delle tradizioni di spettacolo presenti nella zona occupata dagli attuali stati del sud-est asiatico ha origini indiane o, in alcuni casi come il Vietnam, cinesi.\nNella attuale Birmania le tradizioni teatrali risalgono al IX secolo, e conobbero un momento di grande diffusione durante la dinastia Pagan (1044 - 1287), poi distrutte dalla invasione dei mongoli. Nel 1767, dopo la conquista da parte dei birmani della citt\u00e0 thailandese di Ayutthaya, gran parte della cultura, della danza e dei testi teatrali thailandesi (come il Ramakien, adattamento thailandese del R\u0101m\u0101ya\u1e47a) furono importati e riadattati.\nIn Cambogia le forme pi\u00f9 antiche di rappresentazione consistono negli spettacoli musicali di Funan, di cui si ha traccia a partire dal 243. Le spettacolari danze Khmer, eseguite a corte da molte centinaia di danzatori, ebbero origine dalle danze giavanesi (bedaya) e si svilupparono ad Angkor a partire dall'802, con la fondazione del regno Khmer da parte di Jayavarman II. La tradizione teatrale sub\u00ec come in altri casi con l'influenza indiana, con l'acquisizione del \"corpus\" drammaturgico del Ramayana, tradotto e adattato nel Ramker.\nIn Indonesia gli spettacoli teatrali svilupparono forme originali e vivaci, spaziando dalla danza al teatro di marionette al teatro delle ombre (\"Wayang Kulit\"). Il centro dell'attivit\u00e0 teatrale era situato a Bali. Oltre al Ramayana e al Mah\u0101bh\u0101rata, la drammaturgia si bas\u00f2 su storie locali, i Panji. Del teatro indonesiano antico non ci sono fonti certe, anche se \u00e8 possibile fissarne l'origine intorno al X secolo.\nNella tradizione thailandese i \"lakhon\" sono drammi danzati elaborati e a volte giocosi, e hanno origine dalle danze classiche indiane, di cui vennero elaborati in modo originale i gesti e il movimento, in particolare nell'uso delle mani e delle dita. L'origine delle diverse forme di teatro thailandese risalgono al XV secolo, periodo nel quale si integrarono con le forme di danza Khmer, in concomitanza con la conquista di Angkor da parte dei thailandesi.\nTeatro in Africa.\nIl teatro africano \u00e8 ancora poco noto in occidente, nonostante si occupi di tematiche sociali, politiche, psicologiche e storiche di notevole importanza, mescolate all'interno di un crogiolo con le tradizioni mitologiche ancestrali orali, le rappresentazioni sacre e le narrazioni drammatiche.\nData la vastit\u00e0 geografica del territorio, le diversit\u00e0 storico-culturali e etniche prese in esame, risulta ardua una classificazione netta e precisa delle correnti teatrali africane.\n\u00c8 comunque possibile suddividere il teatro africano in alcune fasi storiche: antico (Egitto), tradizionale, coloniale, postcoloniale e contemporaneo.\nTeatro nell'antico Egitto.\nDa iscrizioni risalenti al 2600 a.C. circa \u00e8 documentata l'esistenza in Egitto di cerimonie pubbliche in cui erano previste rappresentazioni sotto forma di processioni e feste, nelle quali venivano utilizzate varie arti performative, come la danza, la musica, unitamente alla narrazione di racconti mitologici. \nDiversi documenti testimoniano il carattere teatrale delle feste egizie. \nSui papiri rinvenuti nel Ramesseo di Luxor sono descritti i preparativi per la festa per il trentesimo anno di regno del faraone Sesostris, e vengono precisati i dialoghi, le azioni, le posizioni degli attori in scena, oltre a dettagli riguardo alle scenografie, alla musica e alla presenza di danzatori e comparse.\nNelle iscrizioni autobiografiche sulla stele di Ikhernofret (1820 a.C. circa), il tesoriere e organizzatore di feste del faraone Sesostris III racconta di aver lui stesso impersonato \u00ab\"l'amato figlio di Osiride\"\u00bb in una scena di combattimento tra divinit\u00e0.\nTeatro tradizionale.\nL'Africa \u00e8 stata caratterizzata da un'ampia gamma di tradizioni teatrali, accostabili grazie ad alcune tendenze comuni, come la scarsa incidenza dei testi, del copione e delle strutture tradizionali classiche, e invece la rilevanza dell'oralit\u00e0, dei riti, dei miti, delle danze, e della musicalit\u00e0; tipiche sono state le rappresentazioni in costume e in maschera e i tentativi di annullare la separazione tra spettatori e scena.\nDurante il XVI secolo si svilupparono i primi spettacoli organizzati da compagnie di praticanti professionisti come quella degli \"Alarinjo\", nel regno Yoruba (ora Nigeria), in massima parte a sfondo religioso e mitologico.\nTeatro coloniale.\nNel periodo coloniale l'influenza dei missionari mut\u00f2 alcuni aspetti del teatro, rendendo le rappresentazioni sempre pi\u00f9 vicine al messaggio cristiano e alle sacre scritture, grazie a riadattamenti di drammi biblici, e questo spesso a scapito di elementi originari africani, come la danza; in questo periodo storico sono state realizzate opere \"impegnate\", i cui contenuti trattarono tematiche quali l'ingiustizia sociale, come nel caso della compagnia itinerante nigeriana di Hubert Ogunde. Non mancarono le recite a sfondo politico-satirico, che criticarono la nuova aristocrazia africana rinnegante la tradizione a favore degli usi e costumi europei, come nel caso dell'opera del ghanese Kobina Sekyi del 1915.\nTeatro postcoloniale e contemporaneo.\nL'indipendenza ottenuta ha consentito la nascita di una nuova classe dirigente e di una nuova classe media. Questo fatto ha provocato una nuova svolta nel corso del teatro africano, che si \u00e8 proiettato verso una commistione fra le tradizioni locali e le strutture europee, pur mantenendo un'attenzione prioritaria alla tematiche politiche e sociali, sia nella veste di \nstrumento di propaganda o di appoggio ai governi sia in quella di voce dissidente e denunciante. Tra gli autori pi\u00f9 apprezzati vi \u00e8 il Nobel nigeriano Wole Soyinka, l'ugandese Robert Serumaga e la ghanese Efua Sutherland. In questa fase storica rilevanti sono state le collaborazioni in Sudafrica di artisti bianchi e neri, sfidanti l'ancora vigente apartheid, e la nascita di temi e contenuti legati ai problemi sociali e quotidiani.\nAttualmente l'atmosfera politica pi\u00f9 tollerante rispetto al passato consente una maggiore libert\u00e0 di espressione e un impulso alla sperimentazione.\nBibliografia.\ndell'Ateneo.1952"}
{"id": "2274002", "revid": "27723", "url": "https://it.wikipedia.org/wiki?curid=2274002", "title": "Stazione di Bologna Santa Rita", "text": "La stazione di Bologna Santa Rita \u00e8 una fermata ferroviaria posta sulla linea Bologna-Portomaggiore, a Bologna.\nLa stazione si trova nel tratto urbano della linea, nel territorio del quartiere San Vitale, ed \u00e8 direttamente accessibile da via Massarenti e via Scandellara.\nStoria.\nLa fermata, originariamente denominata \"Bologna Ghiberti\", venne attivata il 31 maggio 1987, contemporaneamente ad altre due fermate, cos\u00ec da aumentare l'importanza della linea per il trasporto urbano.\nStrutture e impianti.\nLa fermata conta un unico binario, servito da un marciapiede fornito di pensilina.\nMovimento.\n\u00c8 servita dai treni regionali delle relazioni Bologna Centrale \u2013 Budrio e Bologna Centrale \u2013 Portomaggiore, appartenenti alla linea S2B (Bologna Centrale - Portomaggiore) del servizio ferroviario metropolitano di Bologna.\nI treni sono svolti da Trenitalia Tper nell'ambito del contratto di servizio stipulato con la regione Emilia-Romagna.\nA novembre 2013, l'impianto risultava frequentato da un traffico giornaliero medio di 91 persone.\nA novembre 2019, la stazione risultava frequentata da un traffico giornaliero medio di circa 153 persone (87 saliti + 66 discesi).\nServizi.\nLa fermata \u00e8 dotata di un sottopasso ciclopedonale."}
{"id": "2274010", "revid": "27723", "url": "https://it.wikipedia.org/wiki?curid=2274010", "title": "Stazione di Bologna Via Larga", "text": "La stazione di Bologna Via Larga \u00e8 una fermata ferroviaria posta sulla linea Bologna\u2013Portomaggiore, a Bologna.\nLa stazione si trova nel tratto urbano della linea, nel territorio del quartiere San Vitale, presso l'intersezione tra via Scandellara e via Larga.\nStoria.\nLa fermata venne attivata il 31 maggio 1987, contemporaneamente ad altre due fermate, cos\u00ec da aumentare l'importanza della linea per il trasporto urbano.\nStrutture e impianti.\nLa fermata conta un unico binario, servito da un marciapiede fornito di pensilina.\nMovimento.\nLa stazione \u00e8 servita dai treni regionali delle relazioni Bologna Centrale \u2013 Budrio e Bologna Centrale \u2013 Portomaggiore, appartenenti alla linea S2B (Bologna Centrale - Portomaggiore) del servizio ferroviario metropolitano di Bologna.\nI treni sono svolti da Trenitalia Tper nell'ambito del contratto di servizio stipulato con la regione Emilia-Romagna.\nA novembre 2013, l'impianto risultava frequentato da un traffico giornaliero medio di 487 persone.\nA novembre 2019, la stazione risultava frequentata da un traffico giornaliero medio di circa 510 persone (281 saliti + 229 discesi)."}
{"id": "2274019", "revid": "21079", "url": "https://it.wikipedia.org/wiki?curid=2274019", "title": "Cono circolare", "text": ""}
{"id": "2274025", "revid": "282094", "url": "https://it.wikipedia.org/wiki?curid=2274025", "title": "Aleksandra Michajlovi\u010d Kollontaj", "text": ""}
{"id": "2274029", "revid": "27723", "url": "https://it.wikipedia.org/wiki?curid=2274029", "title": "Stazione di Bologna Roveri", "text": "La stazione di Bologna Roveri \u00e8 una stazione ferroviaria di Bologna, posta sulla ferrovia Bologna-Portomaggiore.\nLa stazione si trova nella zona industriale del Quartiere San Vitale.\n\u00c8 gestita da Ferrovie Emilia Romagna (FER).\nStrutture e impianti.\nLa stazione \u00e8 dotata di 6 binari, di un sottopassaggio ciclo-pedonale che collega via Enrico Mattei con l'area industriale Roveri, di un deposito motrici e di un deposito per servizio merci poi dismesso.\nMovimento.\nLa stazione \u00e8 servita dai treni regionali delle relazioni Bologna Centrale \u2013 Budrio e Bologna Centrale \u2013 Portomaggiore, appartenenti alla linea S2B (Bologna Centrale - Portomaggiore) del servizio ferroviario metropolitano di Bologna.\nI treni sono svolti da Trenitalia Tper nell'ambito del contratto di servizio stipulato con la regione Emilia-Romagna.\nA novembre 2013, l'impianto risultava frequentato da un traffico giornaliero medio di 194 persone.\nA novembre 2019, la stazione risultava frequentata da un traffico giornaliero medio di circa 199 persone (109 saliti + 90 discesi)."}
{"id": "2274031", "revid": "767487", "url": "https://it.wikipedia.org/wiki?curid=2274031", "title": "Civet (gruppo musicale)", "text": "Le Civet sono una band punk rock statunitense formatasi a Long Beach, California nel 1999."}
{"id": "2274032", "revid": "22652712", "url": "https://it.wikipedia.org/wiki?curid=2274032", "title": "Oracolo di Ammone", "text": ""}
{"id": "2274049", "revid": "287204", "url": "https://it.wikipedia.org/wiki?curid=2274049", "title": "Evgenij Vladimirovi\u010d Alekseev", "text": "Ha ottenuto il titolo di Maestro Internazionale nel 2000 e il titolo di Grande maestro nel 2002 all'et\u00e0 di 17 anni.&lt;br&gt;\nHa raggiunto il punteggio Elo pi\u00f9 alto in settembre 2009, con 2.725 punti, 19\u00ba al mondo e 6\u00ba tra i giocatori russi.\n\u00c8 stato per due volte campione giovanile russo ."}
{"id": "2274062", "revid": "124375508", "url": "https://it.wikipedia.org/wiki?curid=2274062", "title": "Transessualit\u00e0", "text": "La transessualit\u00e0 o transessualismo \u00e8 una condizione che cade sotto il termine ombrello transgender e che riguarda una persona la cui corporeit\u00e0 non \u00e8 corrispondente alla propria identit\u00e0 di genere. \nLe persone definite transessuali presentano un comportamento sessuale caratterizzato dalla non accettazione del sesso assegnato loro alla nascita e dall'identificazione in quello opposto. \nTali persone possono inoltre assumere i caratteri somatici dell'altro sesso mediante la transizione, ovvero attraverso l'assunzione di ormoni ed eventualmente interventi medico-chirurgici volti a riaffermare l'identit\u00e0 fisico-psicologica.\nStoria del concetto.\nIl termine \"transessuale\" \u00e8 stato coniato nel 1949 dal dottor David Cauldwell (1897-1959), ma \u00e8 diventato di uso comune dopo la pubblicazione del libro \"The Transsexual Phenomenon\" (\"Il fenomeno transessuale\") del dott. Harry Benjamin, edito nel 1966, che \u00e8 diventato ben presto testo di studio universitario, in quanto \u00e8 il primo libro che indaga sulla transessualit\u00e0 con un approccio anche nosografico, affermando che si tratta dell'unica patologia classificata come psichiatrica a \"non\" essere curata psichiatricamente. Lo psichiatra infatti non \"guarisce\" la persona transessuale facendola sentire a proprio agio con il suo sesso di origine, bens\u00ec avviando la persona a cui \u00e8 diagnosticato il \"disturbo dell'identit\u00e0 di genere\" alle terapie endocrinologiche e/o chirurgiche per iniziare il percorso di transizione.\nTale discrepanza \u00e8 da inquadrarsi nel fatto che per molti decenni fra la fine del 1800 e i primi venti anni del 1900 la persona transessuale veniva effettivamente sottoposta a tentativi di \"guarigione\", ovvero di scomparsa del \"disturbo\", sia attraverso la psicoterapia, sia attraverso la somministrazione di ormoni del proprio sesso genetico.\nTali tentativi furono fallimentari e determinarono un numero elevatissimo di suicidi fra le persone transessuali che subivano tali trattamenti. Soltanto intorno al 1960 si inizi\u00f2 a pensare che l'unica \"guarigione\" della persona transessuale si potesse ottenere adeguando il corpo alla psiche e non viceversa.\nIl movimento transessuale mondiale rifiuta l'inquadramento psichiatrico della propria condizione, pur essendo consapevole del fatto che la propria condizione richiede l'intervento della medicina per trasformare la \"disforia\" in \"euforia\" o comunque in una stabilizzazione accettabile della qualit\u00e0 di vita.\nClassificazione medica.\nPer molto tempo secondo il \"Diagnostic and Statistical Manual of Mental Disorders\" (\"Manuale di Classificazione dei Disturbi Mentali\", redatto dall'Associazione Americana degli Psichiatri) e l\"'International Classification of Diseases\" (a cura dell'Organizzazione Mondiale della Sanit\u00e0, X edizione), la persona transessuale soffre del disturbo dell'identit\u00e0 di genere (DIG).\nQuesto senso di distonia e disforia nei confronti del proprio sesso di nascita pu\u00f2 svilupparsi gi\u00e0 nei primi anni di vita, durante l'adolescenza o, pi\u00f9 raramente, in et\u00e0 adulta.\nIl 19 giugno 2018 l'Organizzazione Mondiale della Sanit\u00e0 ha eliminato la transessualit\u00e0 dalla \"International Statistical Classification of Diseases, Injuries and Causes of Death\" (ICD), ossia la lista delle malattie mentali.\nLa questione delle cause.\nA questo proposito \u00e8 molto significativa la risposta che la dottoressa Peggy Cohen-Kettenis (docente di psicologia presso la Vrije Universiteit di Amsterdam e responsabile del Gruppo sui Disturbi dell'Identit\u00e0 di Genere del Dipartimento di Psicologia del Centro Medico della stessa Universit\u00e0, annoverata fra i maggiori esperti internazionali di transessualismo) ha dato nel corso di una conferenza tenutasi a Bari il 31 maggio 2003. \nIn tale occasione la Cohen-Kettenis, alla domanda posta dal pubblico \u00abSe il \"vero\" transessuale \u00e8 colui al quale viene consentito il cambiamento di sesso, non ha psicopatologia associata, ha un buon esito post-trattamento, ecc., perch\u00e9 allora i disturbi dell'identit\u00e0 di genere rientrano nel DSM-IV, ossia vengono classificati come disturbi mentali?\u00bb, cos\u00ec rispondeva: \u00abQuesto \u00e8 un buon punto. Credo che le ragioni principali stiano fuori dal DSM. Ad esempio, una ragione pratica, anche se non la pi\u00f9 importante, \u00e8 che senza un disturbo classificato nel DSM, in molti paesi le compagnie di assicurazione non coprirebbero le spese del trattamento. So che \u00e8 un problema di cui si sta discutendo nella preparazione del DSM-V.\u00bb\nRecenti studi, inoltre, sembrano dimostrare sia una predisposizione genetica al transessualismo sia la presenza nelle persone transessuali di un dimorfismo sessuale del cervello opposto al sesso biologico in cui sono nate. Infatti pare che la causa sia a carico di un gene che codifica un enzima chiamato citocromo P17, il quale sovrintende al metabolismo degli ormoni sessuali.\nGenetica.\nEvidenze di una contribuzione genetica alla transessualit\u00e0 sono davvero limitate. Ci sono pochi rapporti di studi su famiglie e gemelli transessuali ma nessuno di questi offre un chiaro supporto ad un coinvolgimento genetico. I polimorfismi nei geni legati agli ormoni sessuali per gli enzimi sintetici e i recettori sono stati studiati sulla base del presupposto che questi possano essere coinvolti nello sviluppo dell'identit\u00e0 di genere. Un aumento dell'incidenza di un polimorfismo dell'allele A2 per CYP17A1 (cio\u00e8, 17\u0251-idrossilasi/17, 20 liasi, l'enzima che catalizza la sintesi di testosterone) \u00e8 stato trovato in femmina-maschio (FtM) ma non in maschio-femmina (MtF) transessuali. Non sono state trovate associazioni tra un 5\u0251-reduttasi (vale a dire, l'enzima che converte il testosterone al pi\u00f9 potente diidrotestosterone) polimorfismo genico in entrambi i transessuali MtF o FtM. Ci sono anche rapporti contrastanti di associazioni tra polimorfismi nel recettore degli androgeni, recettore degli estrogeni \u03b2 e CYP19 (vale a dire, aromatasi, gli enzimi che catalizzano la sintesi dell'estradiolo).\nCondizione umana e sociale.\nInternazionalmente si utilizzano, principalmente, due acronimi:\nEsiste poi il termine \"non binary\" per indicare individui che non appartengono a nessuno dei due generi socialmente attesi di uomo o donna.\nLe persone transessuali, nelle attuali societ\u00e0 occidentali, subiscono tendenzialmente forti discriminazioni in ambito sociale e lavorativo. Questo fenomeno \u00e8 molto pi\u00f9 marcato in quei Paesi che non consentono il cambio anagrafico dei documenti senza il ricorso forzato all'intervento di ri-attribuzione chirurgica di sesso, e che non dispongono di leggi adeguate che tutelino le persone transessuali da fenomeni di discriminazione e violenza. La discriminazione, la violenza psicologica e/o fisica, e lo stigma sociale che subiscono le persone transessuali, sono tutti fenomeni che possono essere annoverati sotto il termine di \"transfobia\". In Italia dal 5 novembre 2015, una sentenza della Corte Costituzionale ha stabilito che per cambiare il proprio genere e il proprio nome anagrafico non \u00e8 necessaria la sterilizzazione coatta delle persone transessuali per la rettificazione del nuovo sesso.\nLa transfobia, apparentemente pu\u00f2 sembrare una traduzione equivalente dell'omofobia. In realt\u00e0 i due fenomeni hanno origini diverse, espressioni diverse anche se condividono il destino della discriminazione. Un tentativo di distinguere i fenomeni \"transfobia\" e \"omofobia\" \u00e8 stato fatto da Mirella Izzo, presidente dell'ex associazione Crisalide AzioneTrans onlus.\nLo stigma sociale della persona transessuale \u00e8 in genere molto pi\u00f9 elevato rispetto a quello riservato alle persone omosessuali. Inoltre \u00e8 altrettanto pi\u00f9 elevato per le trans da maschio a femmina rispetto ai transessuali da femmina a maschio. Le motivazioni che possono essere trovate per questo dato di fatto sono molteplici e controverse:\nIn ogni caso lo stigma sociale verso le transessuali MtF \u00e8 tale da rendere difficile l'inserimento lavorativo delle stesse. Analizzando la discriminazione in ambito lavorativo delle persone transessuali in Italia Monica Romano, attivista transessuale, individua due dinamiche discriminanti statisticamente rilevanti:\nSe a questo si aggiunge che spesso le famiglie ripudiano il figlio transessuale e i costi della transizione, diventa evidente una spinta della stessa societ\u00e0 affinch\u00e9 la transessuale si dedichi alla prostituzione per sopravvivere. La prostituzione transessuale \u00e8 un fenomeno recente dovuto alla non accettazione sociale delle persone transessuali che, essendo escluse da molti lavori, si prostituiscono per sopravvivere .\nNegli ultimi anni la figura delle persone transessuali inizia ad essere trattata diversamente nell'ambito di cinematografia, letteratura e serie TV.\nIn Italia alcune persone transessuali che hanno avuto un impatto mediatico sono state ad esempio Vladimir Luxuria, Eva Robin's, Alessandra Di Sanzo, Berta Bert\u00e8, Maurizia Paradiso.\nUno studio di Lancet di settembre 2020 ha mostrato un aumento del rischio di mortalit\u00e0 nelle persone transgender che utilizzano il trattamento ormonale, indipendentemente dal tipo di trattamento. Questo aumento del rischio di mortalit\u00e0 (a causa di cancro ai polmoni, malattie cardiovascolari, malattie correlate all'HIV e suicidio) non \u00e8 diminuito nel tempo: il campione comprendeva il periodo 1972-2018.\nIl percorso di transizione in Italia.\nUna persona transessuale deve \"in primis\" rivolgersi ad uno psichiatra o psicoterapeuta che diagnostichi la \"disforia di genere\". Solo dopo questa certificazione pu\u00f2 rivolgersi all'endocrinologo per la terapia ormonale sostitutiva (estrogeni ed antiandrogeni per le trans MtF, testosterone per i trans FtM). Deve inoltre essere assente nel genoma ogni riferimento all'intersessualit\u00e0 o pseudoermafroditismo.\nSuccessivamente, o in accompagnamento alla terapia ormonale, la persona transessuale MtF pu\u00f2 sottoporsi a trattamenti estetici-chirurgici (rimozione barba, mastoplastica additiva, femminilizzazione del viso, ecc.). Di norma questi interventi vengono considerati \"chirurgia estetica\" e sono a carico della persona transessuale. Per i transessuali FtM di norma non vi \u00e8 bisogno di chirurgia estetica, eccetto che per l'intervento di mastectomia o falloplastica.\nEffettuato il trattamento ormonale, secondo la legge 164/82 la persona transessuale pu\u00f2 richiedere al Tribunale autorizzazione agli interventi chirurgici di conversione sessuale (penectomia, orchiectomia e vaginoplastica per le trans; mastectomia, istero-annessiectomia, falloplastica o metoidioplastica per i trans). Ottenuta sentenza positiva, la persona transessuale ha diritto all'intervento sui genitali a carico del SSN.\nEffettuato l'intervento, la persona transessuale deve nuovamente rivolgersi al Tribunale per chiedere il cambiamento di stato anagrafico. Ottenuta la sentenza positiva, tutti i documenti d'identit\u00e0 vengono modificati per sesso e per nome, con l'eccezione del casellario giudiziario e l'estratto integrale di nascita, documenti che possono essere richiesti esclusivamente dallo Stato o da Enti pubblici.\nAlla fine di questo percorso, per la legge italiana un transessuale da donna a uomo diventa uomo a tutti gli effetti, compreso il diritto di sposarsi ed adottare. Lo stesso vale per la transessuale da uomo a donna. Teoricamente sarebbe molto difficile o addirittura impossibile risalire al sesso originario di una persona a livello burocratico, ma non sempre \u00e8 cos\u00ec. L'ufficiale dell'anagrafe potr\u00e0, comunque vedere le \"tracce\" sull'estratto integrale di nascita e, allo stesso tempo, l'impiegato che si occupa della residenza ai servizi demografici vedr\u00e0 un atto di nascita con lo stesso numero a nome di due persone. Stesso vale per il Tribunale, o anche l'Agenzia Delle Entrate, e sono solo pochissimi esempi.\nSecondo la prima ricerca universitaria condotta in Italia sul mondo \"transex\" da Cecilia Gatto Trocchi in collaborazione collaborazione col Movimento Italiano Transessuali (Mit), nel 1993 i transgender italiani erano circa 15.000, di cui il 97% aveva effettuato od era in attesa del passaggio dal sesso maschile a quello femminile.. Secondo la SICPRE (Societ\u00e0 Italiana di Chirurgia Plastica Ricostruttiva rigenerativa ed Estetica) ogni anno in Italia avvengono circa 60 operazioni di cambio degli organi genitali."}
{"id": "2274069", "revid": "149727", "url": "https://it.wikipedia.org/wiki?curid=2274069", "title": "Ferrovia Linea 1 Bis Bari-Mungivacca - Putignano (FSE)", "text": ""}
{"id": "2274073", "revid": "149727", "url": "https://it.wikipedia.org/wiki?curid=2274073", "title": "Ferrovia Linea 1 Bari - Taranto (FSE)", "text": ""}
{"id": "2274078", "revid": "22653250", "url": "https://it.wikipedia.org/wiki?curid=2274078", "title": "Letteratura aneddotica", "text": ""}
{"id": "2274079", "revid": "22653258", "url": "https://it.wikipedia.org/wiki?curid=2274079", "title": "Aneddotica", "text": ""}
{"id": "2274111", "revid": "124123", "url": "https://it.wikipedia.org/wiki?curid=2274111", "title": "Robert Funk", "text": ""}
{"id": "2274112", "revid": "327653", "url": "https://it.wikipedia.org/wiki?curid=2274112", "title": "Robert W. Funk", "text": ""}
{"id": "2274125", "revid": "599013", "url": "https://it.wikipedia.org/wiki?curid=2274125", "title": "Maurizio Franzone", "text": "\u00c8 figlio d'arte: suo padre Avio, anch'egli portiere, ha militato nelle giovanili del Brescia e in diverse squadre minori del Piacentino, fu anche portiere di riserva del nella stagione 1967-1968.\nCarriera.\nClub.\nGli inizi nelle serie minori.\nNativo di Piacenza, crebbe calcisticamente nel Fidenza con il quale esord\u00ec nel campionato dilettantistico nel 1989-1990. Nel 1990 fu ingaggiato dal Suzzara, militante in Serie C2, con il quale esord\u00ec per\u00f2 solo l'anno successivo, dove marc\u00f2 20 presenze subendo diciannove reti: nel 1992-1993 non fu invece titolare, gioc\u00f2 infatti solo sei partite.\nNell'estate 1993 fu ingaggiato dal , militante in Serie C1, dove fu portiere titolare della stagione Serie C1 1993-1994 giocando 27 gare e subendo 24 gol: il Como giunse quinto a fine stagione ma riusc\u00ec ad imporsi nei play-off, sconfiggendo prima il Mantova e poi la Spal, conquistando la promozione in Serie B. Franzone fu titolare anche nella serie cadetta, giocando tutte le 38 gare del campionato, nel quale sub\u00ec 56 reti che portarono i lariani al penultimo posto e alla conseguente retrocessione.\nGli anni alla Salernitana e al Cagliari.\nAcquistato dalla , militante anch'essa in Serie B, fu relegato al ruolo di secondo portiere dietro ad Antonio Chimenti per le due stagioni nelle quali rimase a Salerno: riusc\u00ec infatti a giocare solo 4 gare di campionato in due anni, subendo in totale cinque reti.\nNel 1997 pass\u00f2 al Cagliari, sempre nella serie cadetta, ma anche qui fu relegato in panchina in favore di Alessio Scarpi: con 9 gare giocate (con nove gol a sfavore) diede comunque il suo contributo al terzo posto finale e alla promozione in Serie A. La solidit\u00e0 di Scarpi rimand\u00f2 il suo esordio in massima serie fino al 7 febbraio 1999, quando gioc\u00f2 la gara -Cagliari 0-0: al termine della stagione gioc\u00f2 solo un'altra gara (25 aprile, Cagliari- 2-2), per un totale di due presenze complessive e due reti subite. Anche l'anno successivo le presenze in campo furono due, e anche in questo caso con due gol a sfavore.\nLe ultime stagioni e il ritiro.\nAl termine della stagione, che vide la retrocessione dei sardi, Franzone fu ceduto al in Serie C1, dove disput\u00f2 7 gare. Nel 2001-2002 fu invece acquistato dalla , in Serie B, dove gioc\u00f2 2 gare chiuso dal titolare Emanuele Belardi, senza subire alcuna rete. Rescisso il contratto con la Reggina, si allen\u00f2 per un periodo con la Nazionale di Beach Soccer, fino al febbraio 2003 quando fu ingaggiato dal , squadra della sua citt\u00e0, dove disput\u00f2 l'ultima gara in massima serie (27 aprile 2003, Piacenza-Perugia) che fu anche l'ultima della sua carriera, prima del ritiro dal calcio giocato.\nDopo il ritiro.\nNel 2004 divenne allenatore dei portieri del Cagliari: durante questo incarico fu indagato dalla Procura di Roma per i reati di furto aggravato e falso in assegno, mentre dal 2005 al 2008 ricopr\u00ec il ruolo di allenatore e direttore tecnico del Cagliari Strike Force, squadra di Miami fondata da Massimo Cellino. Successivamente si \u00e8 dedicato al calciomercato, ricoprendo il ruolo di intermediario."}
{"id": "2274133", "revid": "1652635", "url": "https://it.wikipedia.org/wiki?curid=2274133", "title": "Tahaa", "text": "Tahaa (anche con la grafia Taha'a in lingua tahitiana; anticamente: 'Uporu) \u00e8 un'isola facente parte dell'arcipelago delle Isole della Societ\u00e0, precisamente nel gruppo delle Isole Sottovento, nell'Oceano Pacifico. Amministrativamente \u00e8 ricompresa nella Collettivit\u00e0 d'Oltremare della Polinesia francese e costituisce un comune francese (capoluogo Patio) del dipartimento d'Oltremare delle Isole Sottovento.\nGeografia.\nTahaa svetta dalle acque del Pacifico a nord della vicinissima isola di Raiatea: appena 4\u00a0km di mare, formanti la Baia di Apu, separano le due isole, che condividono la barriera corallina. Secondo una leggenda polinesiana, Tahaa e Raiatea sarebbero state divise dal colpo di coda di un'anguilla posseduta dallo spirito di una principessa.\nA circa 17\u00a0km a nord-ovest sorge invece Bora Bora, la pi\u00f9 vicina delle altre Isole Sottovento.\nTahaa ha una forma pressoch\u00e9 circolare, intervallata per\u00f2 da profonde insenature: trattasi, a sud-ovest, della baia di Hurepiti e, ad est, delle baie di Raei, Fahaa e Haamene.\nFlora e fauna.\nTahaa \u00e8 ricoperta da una lussureggiante vegetazione, composta per lo pi\u00f9 da palme da cocco.\nLe sue acque pullulano di granchi, barracuda, squali grigi, napoleoni, delfini, ostriche e coralli.\nCentri abitati.\nPatio \u00e8 il principale centro dell'isola, Tiva \u00e8 il maggiore porto. Tahaa non dispone invece di un aeroporto, potendo comunque contare su quello, assai vicino, di Uturoa, sull'isola di Raiatea.\nEconomia.\nCome gran parte delle isole polinesiane, Tahaa fonda la propria economia essenzialmente sulla pesca e sul turismo: sui \"motu\" (le sottili lingue di terra che svettano dalla barriera corallina) che la circondano, soprattutto a nord, sorgono numerosi hotel e villaggi turistici, consistenti in genere in \"fares\", ovvero bungalow collegati tra loro da passerelle in legno.\nTahaa \u00e8 molto rinomata nel mondo per la produzione della vaniglia, di cui copre circa l'80% dell'intera produzione polinesiana. Nell'isola si coltiva specificamente la variet\u00e0 della \"Vanilla tahitensis\", ottenuta dall'incrocio dei baccelli della \"Vanilla planifolia\" con quelli della \"Vanilla pompona\". Nella sua aria \u00e8 cos\u00ec inconfondibile l'aroma di vaniglia, che Tahaa \u00e8 detta anche \"isola della vaniglia\".\nUn'altra fonte di reddito per i locali \u00e8 la raccolta delle perle nere, facilitata dall'abbondanza di ostriche nelle baie dell'isola.\nGrazie alla lussureggiante foresta di palme da cocco, un'attivit\u00e0 molto importante per l'economia locale \u00e8 anche la produzione della copra.\nTradizioni.\nUn'antica tradizione di Tahaa \u00e8 la \"pesca con il sasso\" (\"tautai-taora\" in lingua locale), molto diffusa, soprattutto in passato, presso le isole dell'Oceania. I pescatori si collocano a coppia su diverse canoe tutte allineate ad alcune decine di metri dalla costa, all'interno della barriera corallina: su ciascuna imbarcazione, un pescatore si colloca a prua e percuote la superficie marina con una grossa pietra legata ad una corda, mentre l'altro voga verso la costa. I pesci, spaventati dal rumore, fuggono verso la riva, a pochi metri dalla quale li attendono altri pescatori (solitamente delle donne). Questi, con le proprie gambe, ne impediscono la fuga e, a mano a mano che i pesci si avvicinano, li catturano a mani nude e li caricano su ceste o su altre canoe. La pesca con il sasso a Tahaa si svolge oggi, per lo pi\u00f9, durante la festa di ottobre: per l'occasione le canoe da pesca vengono ornate da ghirlande di tiar\u00e8, il tradizionale fiore polinesiano.\nSport.\nA livello sportivo, Tahaa \u00e8, con Bora Bora, Raiatea e Huahine, una delle quattro isole tra le quali si svolge l\"'Hawaiki Nui Va'a\", competizione internazionale di canoe polinesiane (\"va'a\")."}
{"id": "2274134", "revid": "767487", "url": "https://it.wikipedia.org/wiki?curid=2274134", "title": "Taumascopio", "text": "Il taumascopio (chiamato anche teleidoscopio dall'inglese \"teleidoscope\") \u00e8 un cilindro o un prisma di materiale opaco (tipicamente legno o plastica), simile al caleidoscopio, con pareti interne rivestite di specchi ma, a differenza del caleidoscopio, \u00e8 privo di oggetti al suo interno. \nIn alcuni modelli di taumascopio \u00e8 presente una lente biconvessa con grande aberrazione sferica ad una delle due estremit\u00e0, con la triplice funzione di impedire l'inserimento di oggetti estranei, deformare l'immagine in ingresso, e permettere all'osservatore di appoggiare completamente il taumascopio alla superficie da osservare senza che venga impedito l'ingresso di luce (e quindi la visione di immagini).\nFu inventato dall'inventore americano John Burnside.\nEtimologia.\nIl termine \"taumascopio\" deriva dal greco dall'accostamento delle parole \"\u03b8\u03b1\u1f53\u03bc\u03b1\" (thayma), \"meraviglia\", e \"\u03c3\u03ba\u03bf\u03c0\u03ad\u03c9\" (skop\u00e8\u014d), \"guardo\".\nUtilizzo.\nIl taumascopio, a differenza del caleidoscopio, permette di riprodurre immagini esterne ad esso, va quindi posto con un'estremit\u00e0 a breve distanza da una superficie (preferibilmente colorata o che presenti un pattern regolare), per poter osservare all'altra estremit\u00e0 le figure simmetriche create dalla riflessione dell'immagine ad opera delle pareti interne del taumascopio. \nIl taumascopio pu\u00f2 essere utilizzato anche come si farebbe con un cannocchiale, puntandolo verso un oggetto lontano e osservando l'immagine che si crea."}
{"id": "2274137", "revid": "57342", "url": "https://it.wikipedia.org/wiki?curid=2274137", "title": "Premi C\u00e9sar 2001", "text": "La cerimonia di premiazione della 26\u00aa edizione dei Premi C\u00e9sar si \u00e8 svolta il 24 febbraio 2001 al Th\u00e9\u00e2tre des Champs-\u00c9lys\u00e9es di Parigi. \u00c8 stata presieduta da Daniel Auteuil e presentata da Edouard Baer. \u00c8 stata trasmessa da Canal+.\nI film che hanno ottenuto il maggior numero di candidature (nove) e vinto il maggior numero di premi (quattro) sono stati \"Il gusto degli altri\" (\"Le go\u00fbt des autres\") di Agn\u00e8s Jaoui e \"Harry, un amico vero\" (\"Harry, un ami qui vous veut du bien\") di Dominik Moll.\nVincitori e candidati.\nI vincitori sono indicati in grassetto, a seguire gli altri candidati."}
{"id": "2274141", "revid": "297745", "url": "https://it.wikipedia.org/wiki?curid=2274141", "title": "Tomaso da Modena", "text": ""}
{"id": "2274152", "revid": "767487", "url": "https://it.wikipedia.org/wiki?curid=2274152", "title": "Yeah Yeah Yeah Yeah Yeah", "text": "Yeah Yeah Yeah Yeah Yeah \u00e8 il secondo EP del gruppo celtic rock irlandese The Pogues, pubblicato nel 1990 da Island Records."}
{"id": "2274163", "revid": "71155", "url": "https://it.wikipedia.org/wiki?curid=2274163", "title": "Oggetti magici", "text": ""}
{"id": "2274165", "revid": "1005847", "url": "https://it.wikipedia.org/wiki?curid=2274165", "title": "Legge elettorale italiana del 1860", "text": "La legge elettorale italiana del 1860 fu una legge elettorale maggioritaria adottata dal Regno di Sardegna e utilizzata dal Regno d'Italia per le elezioni dal 1861 (VIII legislatura) fino alle elezioni del 1880 (XIV legislatura).\nContesto storico.\nA seguito delle nuove annessioni seguite alla spedizione dei Mille, fu attuata una riforma della legge elettorale del Regno di Sardegna del 1859.\nDescrizione.\nLa legge era un maggioritario a doppio turno: accedevano a ballottaggio i due candidati che al primo turno avessero ottenuto pi\u00f9 voti. La base elettorale (unicamente maschile) era censitaria: potevano votare solo quei cittadini che pagassero almeno 40 lire di tasse all'anno, oppure 20 lire se potevano dimostrare alle urne di saper leggere e scrivere. Per tutti era richiesta la maggiore et\u00e0 fissata a 25 anni. Erano per\u00f2 ammessi anche magistrati, professori e ufficiali. Nell'Italia unita, questo sistema permetteva di far votare appena il 2% della popolazione del Regno. Il Senato del Regno, invece, era di nomina regia.\nLa legge rimase in vigore anche dopo l'unit\u00e0 d'Italia fino a quando il IV governo Depretis la sostitu\u00ec con una nuova legge che abbass\u00f2 la soglia censitaria e sostitu\u00ec i collegi elettorali uninominali con dei collegi plurinominali.\nLa nuova legge fu impiegata per la prima volta nelle elezioni del 1882."}
{"id": "2274168", "revid": "1924342", "url": "https://it.wikipedia.org/wiki?curid=2274168", "title": "Part of Me (Chris Cornell)", "text": "Part of Me \u00e8 una canzone del cantautore statunitense Chris Cornell, estratto come singolo dal suo terzo album da solista, \"Scream\". \"Part of Me\" \u00e8 il primo singolo ufficiale pubblicato sul mercato canadese ed europeo, ed \u00e8 stato reso disponibile per il download digitale il 12 ottobre 2008 in Canada e Germania. Una versione del brano, priva del testo in versione esplicita, \u00e8 stata trasmessa in anteprima da Virgin Radio 999, dove gli ascoltatori sono stati invitati ad esprimere il proprio parere sul brano.\nVideoclip.\nIl video musicale per \"Part of Me\" \u00e8 stato reso disponibile per il Canada e l'Europa, ed \u00e8 stato diretto da Alan Furgeson e prodotto da Chris Kantrowitz. Nel video compaiono Timbaland, Wladimir Klitschko ed il rapper dei Wu-Tang Clan Method Man. Il video si svolge fra Porto Rico, Texas e Queens (New York)."}
{"id": "2274176", "revid": "1573940", "url": "https://it.wikipedia.org/wiki?curid=2274176", "title": "Cladonia rangiferina", "text": "Il lichene delle renne \"(Cladonia rangiferina)\" \u00e8 una specie di lichene appartenente al genere Cladonia, dell'ordine Lecanorales.\nIl nome deriva dal latino tardo \"rangifer\", renna, il cui nome scientifico \u00e8 Rangifer tarandus, proprio perch\u00e9 questa specie di lichene, insieme alle altre della sezione Cladina \u00e8 il cibo preferito da questi artiodattili.\n\u00c8 in grado di sintetizzare vitamina D2 e D3 anche a latitudini molto alte (57-70\u00b0N - regioni sub-polari a vegetazione prevalente tundra) che viene cos\u00ec immessa nella catena alimentare.\nCaratteristiche fisiche.\nIl tallo primario di questa specie si presenta crostoso all'aspetto, e spesso non \u00e8 presente. I podezi sono abbondantemente ramificati in tutte le direzioni, non hanno cortex e sono di colore grigio, tranne le ramificazioni pi\u00f9 prossimali dei podezi che sono di colore bruno. Facilmente confondibile con le altre specie della sezione Cladina.\nHabitat.\nPresente in alta montagna, pu\u00f2 formare estesi tappeti su terreno e in parte su roccia.\nLocalit\u00e0 di ritrovamento.\nLa specie \u00e8 cosmopolita, presente in parecchie localit\u00e0 anche in modo diffuso.\nIn Italia, in senso generico si pu\u00f2 definire abbastanza comune al nord a ridosso della catena alpina, mentre \u00e8 alquanto rara in Italia centrale e in Sardegna. Pi\u00f9 in particolare \u00e8 stata rinvenuta nella parte settentrionale del Friuli, nel Veneto settentrionale, in tutto il Trentino-Alto Adige, nelle valli del versante nordorientale della Lombardia, in tutta la Valle d'Aosta, nelle valli dei versanti occidentale e settentrionale del Piemonte con diffusione alquanto comune; abbastanza rara in Liguria, sull'arco appenninico tosco-emiliano, umbro-marchigiano e in Sardegna.\nTassonomia.\nQuesta specie attualmente appartiene alla sezione Cladina, pi\u00f9 comunemente conosciuti come \"licheni delle renne\" e presenta le seguenti forme, sottospecie e variet\u00e0 (al 2008):"}
{"id": "2274177", "revid": "339392", "url": "https://it.wikipedia.org/wiki?curid=2274177", "title": "Luciano Regoli", "text": ""}
{"id": "2274182", "revid": "110157", "url": "https://it.wikipedia.org/wiki?curid=2274182", "title": "Waiting for Herb", "text": "Waiting for Herb \u00e8 il sesto album studio del gruppo celtic rock irlandese The Pogues, il primo senza l'ex-frontman Shane MacGowan, pubblicato nel 1993 da Warner Music."}
{"id": "2274187", "revid": "599013", "url": "https://it.wikipedia.org/wiki?curid=2274187", "title": "Legge elettorale italiana del 1882", "text": "La legge elettorale italiana del 1882 (\"legge Zanardelli\") fu una legge elettorale adottata dal Regno d'Italia, a partire dalle elezioni del 1882 (XV Legislatura).\nStoria.\nLa legge, approvata dal IV governo Depretis, sostitu\u00ec la legge elettorale del 1860, alterandone sia il sistema che la base elettorale.\nTale sistema, tuttavia, accrebbe l'instabilit\u00e0 delle maggioranze, cosicch\u00e9 nel 1891 la legge venne emendata ripristinando i collegi uninominali. Con tali modifiche, essa rest\u00f2 in vigore sino al 1912, quando venne sostituita sotto il IV governo Giolitti da una nuova legge che estese ulteriormente il suffragio.\nCaratteristiche.\nSotto il profilo del sistema elettorale, la legge era una plurinominale di lista: essa, cio\u00e8 sostitu\u00ec i collegi uninominali previsti dalla norma precedentemente in vigore con collegi plurinominali che eleggevano da due a cinque deputati.\nIl suffragio restava riservato ai maschi, ed era condizionato all'avvenuto compimento del ventunesimo anno d'et\u00e0 (la soglia precedente era di 25 anni). Tra costoro, avrebbe potuto votare solo chi sapeva leggere e scrivere e o avesse esibito la licenza del biennio elementare (che con la Legge Coppino del 1877 era statale e gratuito) oppure chi pagasse almeno 19,80 lire di imposte annue. Per effetto di queste modifiche la base elettorale crebbe significativamente, passando dal 2,2% al 6,9% della popolazione. Agostino Depretis, esponente della sinistra storica, aveva fatto dell'allargamento della base elettorale un suo cavallo di battaglia."}
{"id": "2274190", "revid": "22654342", "url": "https://it.wikipedia.org/wiki?curid=2274190", "title": "Hindu-Kush", "text": ""}
{"id": "2274192", "revid": "107363453", "url": "https://it.wikipedia.org/wiki?curid=2274192", "title": "Occupazione di Trieste", "text": ""}
{"id": "2274195", "revid": "599013", "url": "https://it.wikipedia.org/wiki?curid=2274195", "title": "Massimiliano Giacobbo", "text": "Carriera.\n\u00c8 cresciuto nelle giovanili della Juventus, con la quale ha esordito in Serie A a neppure 17 anni il 6 giugno 1993.\nSuccessivamente \u00e8 passato al Foggia per rimanervi oltre tre anni (nelle prime due stagioni, in Serie A, ha totalizzato 10 gettoni).\nIn seguito ha militato in diverse squadre di Serie C1 e di Serie B.\nHa chiuso la carriera nel , squadra della sua citt\u00e0."}
{"id": "2274196", "revid": "110157", "url": "https://it.wikipedia.org/wiki?curid=2274196", "title": "Scream (Chris Cornell)", "text": "Scream \u00e8 il terzo album dal solista del cantante statunitense Chris Cornell, pubblicato il 10 marzo 2009. Include i singoli \"Part of Me\", \"Scream\" e \"Ground Zero\"."}
{"id": "2274198", "revid": "19933", "url": "https://it.wikipedia.org/wiki?curid=2274198", "title": "Rifattorizzazione", "text": ""}
{"id": "2274200", "revid": "1543377", "url": "https://it.wikipedia.org/wiki?curid=2274200", "title": "Lotta rivoluzionaria", "text": "Lotta rivoluzionaria (greco: \"\u0395\u03c0\u03b1\u03bd\u03b1\u03c3\u03c4\u03b1\u03c4\u03b9\u03ba\u03cc\u03c2 \u0391\u03b3\u03ce\u03bd\u03b1\u03c2\", Epanastatik\u00f2s Ag\u00f3nas) \u00e8 un'organizzazione paramilitare, terroristica della sinistra radicale greca, conosciuta nella penisola per attentati dinamitardi verso edifici bancari, governativi e ambasciate statunitensi in territorio greco. L'Unione europea l'ha inserita nell'elenco delle organizzazioni terroristiche il 29 giugno 2007, a seguito di nuovi attentati dinamitardi.\nNascita.\nIl gruppo nasce nel 2003 come risposta allo scioglimento forzato attuato dal governo greco verso l'organizzazione terroristica di ideologia marxista \"Organizzazione 17 novembre\".\nNei primi anni dalla fondazione si registrano i primi casi di attacchi dinamitardi ad Atene, verso tribunali, corti d'appello, palazzo del ministero del lavoro e autobus della polizia.\nIdeologia.\nSecondo fondatori e dirigenti, Lotta rivoluzionaria si ispira ai principi d'estremismo della sinistra radicale marxista, sentimento antiamericano e antiglobalizzazione. In realt\u00e0 poi facendo riferimento sia alle dichiarazioni dei suoi militanti sia agli stessi scritti dell'organizzazione non \u00e8 dato sapere se si tratti di un gruppo armato rivoluzionario comunista (come era 17 novembre) o un'organizzazione insurrezionalista dell'area anarchica.\nAttacchi terroristici.\nAttentato del 12 gennaio 2007.\nAttentato del 12 gennaio 2007 \u00e8 il nome con cui le autorit\u00e0 e mass media greche sono soliti definire il lancio di missili con RPG contro l'ambasciata statunitense in Atene. L'attacco non caus\u00f2 notevoli danni a parte la rottura di alcune vetrate e finestre, fu rivendicato il 25 gennaio da Lotta Rivoluzionaria attraverso volantinaggio e spargivoce locale.\nAttentati del 3 luglio 2009.\nUna serie di attacchi dinamitardi sono stati sferrati ad Atene la mattinata del 3 luglio 2009. Gli obiettivi dell'azione terroristica, che sar\u00e0 in seguito rivendicata da Lotta rivoluzionaria e dal gruppo \"Setta dei rivoluzionari\", sono stati un McDonald's del centro cittadino e l'automobile del presidente del Consiglio di Stato, la pi\u00f9 alta carica del tribunale amministrativo greco. Gli attentati non hanno avuto, tuttavia, conseguenze gravissime: sono stati danneggiati e incendiati alcuni edifici ma non ci sono state vittime."}
{"id": "2274201", "revid": "945630", "url": "https://it.wikipedia.org/wiki?curid=2274201", "title": "Chiesa di San Nicol\u00f2 (Treviso)", "text": "Il Tempio di San Nicol\u00f2 \u00e8 un edificio religioso di Treviso. Per dimensioni, \u00e8 la pi\u00f9 grande costruzione del genere della citt\u00e0, superando anche il Duomo.\nLa chiesa si trova nella parte sud-occidentale del centro storico, sulla riva sinistra del Sile, in una zona perlopi\u00f9 di recente costruzione in quanto gravemente danneggiata dai bombardamenti del 1944. Annesso all'edificio \u00e8 l'ex convento dei domenicani, oggi seminario vescovile.\nStoria.\nA partire dal 1221 i frati domenicani si erano stabiliti a Treviso, su invito diretto del Comune, che aveva anche stabilito un contributo pubblico di 500 lire per la costruzione della chiesa e del convento.\nI domenicani acquisirono il terreno nella zona sud-occidentale della citt\u00e0, all'interno della cerchia muraria appena eretta, dove pare esistesse gi\u00e0 una cappella dedicata a san Nicola.\nLa nuova chiesa era gi\u00e0 sicuramente consacrata nel 1282, come risulta da un documento che la descrive come modello per la costruzione della nuova chiesa di Santa Margherita degli Eremitani. Questa prima chiesa era gi\u00e0 di notevoli dimensione: lunga 24 pertiche e larga 7 (circa 49 m x 14 m).\nProprio in tali anni nel convento annesso inizi\u00f2 la propria formazione religiosa Nicol\u00f2 Bocassino, il futuro papa Benedetto XI. Questi divenne prima Provinciale dei domenicani della Provincia Lombarda e successivamente, nel 1296, \"Maestro generale dell'Ordine\". Divenuto in seguito anche cardinale e nunzio in Ungheria, proprio di ritorno dalla sua missione e di passaggio a Treviso, lasci\u00f2 in dono ai suoi confratelli ben 25.000 fiorini per l'ampliamento del complesso monastico. Divenuto papa pochi giorni pi\u00f9 tardi, la chiesa rimase sempre nel cuore di Benedetto XI, tanto da lasciare nel testamento, secondo una tradizione che per\u00f2 non ha conferme oggettive, altri 48.000 fiorini per il completamento dei lavori.\nSi racconta inoltre che Benedetto XI era intenzionato a spostare la sede pontificia a Treviso, per questo finanzi\u00f2 i lavori per la costruzione e l'ampliamento della chiesa.\nArchitettura.\nEsterno.\nIl tempio di S. Nicol\u00f2 \u00e8 una costruzione a croce latina, in laterizio, con tre navate e cinque cappelle terminali ed \u00e8 uno dei capolavori lombardo-gotici realizzati dagli Ordini Mendicanti del Veneto.\nIn una costruzione cos\u00ec grandiosa ci\u00f2 che maggiormente colpisce sono gli elementi di tradizione architettonica romana come la compattezza delle murature, le les\u00e9ne, le cornici ad archetti pensili.\nUn\u2019altra particolarit\u00e0 che viene esaltata \u00e8 lo slancio di linee ascendenti che viene espresso proprio dalle leggere lesene citate, marcato dalle modanature, comunicato dalle cornici in pietra bianca delle alte finestre ed esaltato dall\u2019altissimo campanile \u2013 uno slancio che viene peraltro contenuto dalla compattezza dell\u2019enorme corpo della chiesa.\nLa parte centrale della facciata \u00e8 caratterizzata da un rosone ornato di terrecotte e da una parte sommitale ad angolo acuto che conferisce anch\u2019esso slancio all\u2019insieme, ancorch\u00e9 le misure relativamente anguste del sagrato ostacolino una corretta e piena lettura della sua vista da davanti.\nE se pi\u00f9 spazio si ha sul lato settentrionale e sul lato delle absidi, il tempio resta inserito in un contesto urbanistico troppo limitato per accogliere degnamente una cos\u00ec imponente costruzione e consentirne il pieno godimento estetico esterno.\nInterno.\nL\u2019interno di S. Nicol\u00f2 presenta un vasto spazio, che si estende in lunghezza per circa 88 metri ed in altezza per circa 33,35 metri, con una larghezza di m 27,50 per il corpo centrale e m 38,32 alla crociera.\nVi si trova una piacevole atmosfera di luminosit\u00e0 che si riflette in toni caldi e dorati del mattone.\nLa croce latina dell\u2019edificio \u00e8 diviso in tre navate tagliate da un transetto sul quale si aprono cinque cappelle absidali parallele.\nLe navate minori, grazie alla loro notevole altezza, consentono una percezione fluente ed unitaria dello spazio, dove risaltano le 12 colonne cilindriche (10 in laterizio e le due anteriori in pietra).\nLe colonne, che reggono il semplice soffitto ligneo carenato, riportano affreschi di Tommaso da Modena, presenti seconda colonna a sinistra, che raffigurano \"San Girolamo\", \"Santa Agnese\" e \"San Romualdo\". Altri affreschi della chiesa sono attribuiti alla sua scuola, anche se non direttamente al maestro. Sono presenti 12 colonne come il numero degli Apostoli, tra cui le prime 2 sono in pietra.\nFenomeno del solstizio d'inverno.\nI committenti del tempo, vollero che i mastri costruissero il tempio con disposizione precisa di finestre, medaglioni e affreschi.\nCos\u00ec la chiesa \u00e8 stata costruita con un\u2019angolazione di 91 gradi e 4 primi rispetto alla linea del sole, e nel giorno del solstizio d'inverno, a mezzogiorno circa, i raggi vanno a colpire perfettamente i sei medaglioni disposti sul lato Nord della chiesa.\nI santi e le sante effigiate sono opera di un artista veneto attivo fra il 1220 e il 1330, ma c\u2019\u00e8 chi ipotizza possano essere anche , almeno in parte, opera di Tomaso da Modena.\nPresbiterio.\nL'abside gotica \u00e8 particolarmente slanciata, con tante finestre molto alte e strette fra nervature sottili. La pianta, a croce latina, \u00e8 partita in tre ampie navate.\nA ciascuna navata corrisponde un'abside. In quello centrale, il presbiterio, si trova il monumento funebre di Agostino Onigo (XV secolo), pregevole opera scultorea completata da affreschi di difficile attribuzione; per la parte lapidea si sono fatti i nomi di Giovanni Buora o di Pietro, Antonio e Tullio Lombardo, per quella pittorica si \u00e8 parlato di Lorenzo Lotto, Giovanni Buonconsiglio e Girolamo Pennacchi con la collaborazione di Giovanni Matteo da Treviso. Sempre nell'abside centrale si trova una tavola raffigurante \"Madonna in trono con angelo musicante e santi\", di fra Marco Pensaben detto \"Maraveia\" e terminata nel 1521 dal Savoldo.\nOrgani a canne.\nSulla navata di destra, in posizione sopraelevata, si trova il grande organo di Gaetano Callido del 1778-1779 con le ante dipinte da Giacomo Lauro raffiguranti scene della vita di papa Benedetto XI, con 36 registri su due manuali e pedale.\nNel transetto di sinistra \u00e8 presente un piccolo organo positivo realizzato nel 2017 da Francesco Zanin.\nSeminario vescovile.\nIl seminario vescovile ha sede dal 1840 nell'ex convento domenicano. \nSono notevoli alcune sale, in particolare quella del capitolo dei Domenicani, dove lungo tutto il perimetro trova posto un vasto affresco di Tomaso da Modena (1352) che raffigura diversi abati; all'interno di questa sala, vi \u00e8 la prima rappresentazione degli occhiali da vista."}
{"id": "2274204", "revid": "121385203", "url": "https://it.wikipedia.org/wiki?curid=2274204", "title": "Edgar Allan Poe (musical)", "text": "Edgar Allan Poe \u00e8 un musical britannico, che debutt\u00f2 nel novembre 2003. Trae origine dagli album \"Tales of Mystery and Imagination - Edgar Allan Poe\" (1976) e \"\" (2003)."}
{"id": "2274205", "revid": "118474722", "url": "https://it.wikipedia.org/wiki?curid=2274205", "title": "Legge elettorale italiana del 1912", "text": "La legge elettorale italiana del 1912 fu la legge elettorale adottata dal Regno d'Italia nelle elezioni del 1913 (XXIV Legislatura).\nCaratteristiche.\nLa legge, approvata dal quarto governo Giolitti, sostitu\u00ec la legge elettorale italiana del 1882 (modificata nel 1891), allargando il suffragio a tutti i cittadini maschi che avessero compiuto 30 anni o che, pur minori di 30 anni ma maggiori di 21, pagassero un'imposta diretta annuale di almeno 19,80 lire, o avessero conseguito la licenza elementare inferiore, oppure avessero prestato il servizio militare. In tal modo il corpo elettorale pass\u00f2 dal 7% al 23,2% della popolazione. Fu mantenuto il sistema maggioritario in vigore dal 1891.\nNel corso dell'iter parlamentare, le Camere rifiutarono quasi all'unanimit\u00e0 di concedere il diritto di voto alle donne: n\u00e9 i liberali n\u00e9 i socialisti gradivano infatti l'idea del suffragio femminile, che si riteneva potesse essere di impronta troppo clericale. Il ripristino del sistema proporzionale \u00e8 anche rifiutato."}
{"id": "2274206", "revid": "22860223", "url": "https://it.wikipedia.org/wiki?curid=2274206", "title": "Epifitica", "text": ""}
{"id": "2274207", "revid": "1522738", "url": "https://it.wikipedia.org/wiki?curid=2274207", "title": "Ken'y\u016b Horiuchi", "text": "Nel 2002 ha fondato la Kenyu-Office."}
{"id": "2274220", "revid": "288300", "url": "https://it.wikipedia.org/wiki?curid=2274220", "title": "Thefacebook", "text": ""}
{"id": "2274221", "revid": "1833487", "url": "https://it.wikipedia.org/wiki?curid=2274221", "title": "Molletta da bucato", "text": "La molletta da bucato \u00e8 un oggetto in genere di plastica o di legno usato per assicurare a un apposito sostegno, i vestiti appesi per l'asciugatura.\nCaratteristiche.\nLe mollette contemporanee sono fabbricate in maniera molto economica mediante due rebbi interconnessi, tra i quali \u00e8 piazzata una molla in prossimit\u00e0 del fulcro. Questo modello fu inventato nel 1853 da David M. Smith di Springfield, Vermont. Grazie a un meccanismo di leva, quando i due rebbi vengono stretti all'estremit\u00e0 superiore della molletta, le altre estremit\u00e0 si divaricano: con il rilascio della molletta le due estremit\u00e0 inferiori si richiudono, fornendo la forza necessaria ad assicurare la tenuta del tessuto sul supporto."}
{"id": "2274227", "revid": "74668", "url": "https://it.wikipedia.org/wiki?curid=2274227", "title": "Keny\u016b Horiuchi", "text": ""}
{"id": "2274228", "revid": "74668", "url": "https://it.wikipedia.org/wiki?curid=2274228", "title": "Kenyu Horiuchi", "text": ""}
{"id": "2274229", "revid": "74668", "url": "https://it.wikipedia.org/wiki?curid=2274229", "title": "Kenyuu Horiuchi", "text": ""}
{"id": "2274234", "revid": "640277", "url": "https://it.wikipedia.org/wiki?curid=2274234", "title": "Colpo di Stato spagnolo del 1981", "text": ""}
{"id": "2274235", "revid": "76963", "url": "https://it.wikipedia.org/wiki?curid=2274235", "title": "Jennifer Schwalbach Smith", "text": "Biografia.\nGi\u00e0 giornalista di \"USA Today\", entr\u00f2 in confidenza con il regista Kevin Smith dopo averlo intervistato per quanto riguardava delle dicerie sul fatto che egli fosse il vero autore di \"Will Hunting - Genio ribelle\". Secondo il suo commentario per il lancio del DVD del film del 2001 \"Jay &amp; Silent Bob... Fermate Hollywood!\", Smith cercava qualcuno per la parte di Missy, una della ladre di diamanti. Schwalbach chiese di poter avere il ruolo e decise di darle un'opportunit\u00e0.\nJennifer ebbe anche ruoli di cameo in altre produzioni di Smith come \"Jersey Girl\" e un episodio della serie TV canadese \"\" (\"Goin' Down the Road: Parte 1\"). Ebbe anche una parte nel film del 2002 \"Now You Know\". Nel gennaio 2004 la Schwalbach apparve parzialmente nuda, con un \"look\" alla Superman, per il magazine \"Playboy\", in una foto scattata dal marito. Due delle sue pi\u00f9 recenti apparizioni sono state nel film del 2006 \"Clerks II\", in cui ebbe il ruolo della fidanzata del protagonista Dante Hicks, Emma Bunting; e un ruolo minore nel nuovo film di Smith \"Zack e Miri - Amore a primo sesso\".\nVita privata.\nSchwalbach spos\u00f2 Kevin Smith il 25 aprile 1999. Hanno una figlia, Harley Quinn Smith (chiaramente un omaggio ad Harley Quinn, nemica di Batman), anche lei attrice. Schwalbach vive a Los Angeles con Kevin, la figlia, e i loro genitori."}
{"id": "2274239", "revid": "287204", "url": "https://it.wikipedia.org/wiki?curid=2274239", "title": "Montagne per prominenza", "text": "Questa \u00e8 una lista di montagne in ordine di prominenza topografica.\nDiagramma.\nIl diagramma mostra le 100 maggiori montagne per prominenza. Le montagne sono ordinate per prominenza, indicata dall'ampiezza verticale della barra colorata, ma sono rappresentate in scala anche relativamente all'altezza sul livello del mare. La versione SVG (cliccare sull'immagine) evidenzia, al passaggio del mouse, il legame tra ogni montagna e la propria vetta principale."}
{"id": "2274249", "revid": "599013", "url": "https://it.wikipedia.org/wiki?curid=2274249", "title": "Davide Falcioni", "text": "Carriera.\nDopo gli esordi in giovent\u00f9 nel , squadra della sua citt\u00e0, cresce nel vivaio della . Torna a Fano nel 1992, debuttando in Serie C2 a 17 anni. Nel 1995 passa all', con cui gioca da titolare nella stessa categoria, emergendo nel corso del campionato 1995-1996 tra i maggiori prospetti del ruolo.\nLe prestazioni offerte durante la stagione in Sardegna attirano l'interesse della , che lo ingaggia nell'estate 1996 affidandogli il ruolo di terzo portiere, alle spalle di Angelo Peruzzi e Michelangelo Rampulla. Pur chiuso nel ruolo dai succitati compagni di squadra, con i bianconeri esordisce in Serie A il 1\u00ba giugno 1997, a Torino contro la (2-2), presenza che gli consente di fregiarsi della vittoria dello scudetto.\nIn seguito milita nel , in Serie B, prima di passare al dove disputa 3 gare in massima categoria. Successivamente difende la porta del , in Serie C1, quella del per un triennio e del , entrambe tra i cadetti.\nSpende gli ultimi anni di carriera nelle categorie minori, prettamente tra i dilettanti: nel 2004 scende in Serie D al Real Montecchio, poi la stagione seguente un breve ritorno a Fano e tra i professionisti, per concludere l'attivit\u00e0 nel 2007 in Eccellenza con la ."}
{"id": "2274253", "revid": "228587", "url": "https://it.wikipedia.org/wiki?curid=2274253", "title": "Sistema di controllo distribuito", "text": "Un sistema di controllo distribuito (sigla DCS, dall'inglese \"Distributed Control System\") \u00e8 un sistema di controllo automatico costituito da diversi sottosistemi, tra cui quello di acquisizione e di elaborazione dei dati, in grado di scambiare autonomamente informazioni con il campo (processo o impianto) in architettura distribuita, ovvero non centralizzata. In altre parole non esiste un unico computer controllore di tutto il sistema, ma diversi controllori dislocati per sezioni di impianto e opportunamente segregati: le informazioni scambiate dai sottosistemi vengono raccolte da opportuni accentratori di supervisione. La perdita di un accentratore non inficia la capacit\u00e0 di mantenere controllato il sistema. Tra gli altri benefici, non ne consegue l'arresto accidentale dell'impianto.\nStoria.\nIl primo DCS, denominato \"TDC 2000\", fu ideato nel 1975 dalla Honeywell Nello stesso anno la Yokogawa introdusse il sistema CENTUM e la Bristol introdusse il sistema \"UCS 3000\".\nNel giro di pochi anni vennero ideati altri DCS, fino a raggiungere agli inizi degli anni '90 pi\u00f9 di 50 DCS commercialmente disponibili.\nArchitettura DCS.\nL'architettura DCS tipica prevede una struttura gerarchica a 5 livelli, che comprendono il sistema da controllare (\"livello 0\", detto anche \"campo\") e quattro livelli di controllo:\nLivello 0: Campo.\nCon \"campo\" si intende l'insieme delle variabili di processo PV (\"process value\") e delle variabili di controllo SP (\"set point\") e OP (\"output\") che rappresentano l'impianto oggetto del sistema di controllo. \nA livello di Campo abbiamo tutta l'interazione fisica con la strumentazione d'impianto che si vuole controllare, formata da attuatori (valvole, motori, serrande...) e da sensori (di temperature, di portata, di pressione...). \nGeneralmente lo scambio di informazioni (acquisizione di misure o comando verso gli attuatori) tra Livello 1 e Livello 0 avviene tramite segnali elettrici che seguono lo standard 4-20mA per le variabili di controllo e contatti puliti o bagnati(p.e.a 110V) per le variabili digitali. \nPer esempio:\nLivello 1: Controllori e PLC.\nSistemi computerizzati in remoto, atti ad acquisire le variabili di processo dal campo e calcolare automaticamente (tramite logic diagram, flow chart e regolatori di controllo PID) le variabili di controllo. L'acquisizione avviene tramite appositi moduli di acquisizione I/O e pubblicati sul livello 2 tramite control net o rete seriale (p.e. modbus). \nA questo livello avviene il cuore del sistema di controllo o del sistema di sicurezza. Le regolazioni e le logiche che automatizzano l'impianto sono implementate nei DCS o in PLC. La scelta tecnologica dipende come sempre dallo scopo dell'applicazione, quindi per un sistema di regolazione piccolo si tender\u00e0 a scegliere PLC general purpose, mentre per sistemi di sicurezza che devono garantire un certo valore di SIL necessariamente bisogner\u00e0 scegliere dei PLC che soddisfino questi requisiti. Il DCS \u00e8 utilizzato per sistemi di regolazione grandi ed integrati.\nLivello 2: Supervisione e comando.\nLivello operatore, lettura delle variabili di processo provenienti dal campo PV (process value) e comando delle variabili di controllo SP (set point) e OP (output). L'operatore, tramite interfaccia uomo-macchina, ha il controllo e la supervisione del campo.\nGeneralmente il livello 2 \u00e8 composto da uno SCADA o da un sistema HMI integrato al DCS.\nGli elementi di un sistema di supervisione sono l'interfacciamento con il campo tramite:\nLivello 3: Sistemi avanzati di controllo ottimo e storicizzazione.\nIl livello 3 accede ai dati presentati sul livello 2 e li elabora per storicizzarli a lungo termine (con campionamento definito da utente), per generare strategie di controllo avanzato APC (basato sulla storicizzazione) o per sistemi di addestramento per operatori basati su simulazione OTS.\nLivello 4: Office.\nRaccolta dati per sistemi di forecasting remotizzati, tramite collegamento sicuro read-only con accesso al livello 3 via DMZ. Il livello office \u00e8 usato per lo pi\u00f9 a scopo statistico.\nEsempio: controllo di una valvola.\nSi consideri il seguente sistema:"}
{"id": "2274255", "revid": "6923", "url": "https://it.wikipedia.org/wiki?curid=2274255", "title": "Concentrazione (statistica)", "text": "In statistica la concentrazione \u00e8 una propriet\u00e0 dei caratteri trasferibili\nIl concetto statistico di concentrazione.\nCaratteri quantitativi trasferibili.\nSi usa distinguere i caratteri statistici in \"qualitativi\" -\nquando le modalit\u00e0 del carattere sono espresse mediante attributi\n- e \"quantitativi\" - quando le modalit\u00e0 sono espresse mediante\nvalori numerici, rappresentativi di una misurazione o di un conteggio\nUn carattere quantitativo pu\u00f2 essere misurato su \"scala di intervallo\" - quando lo 0 ha valore convenzionale e i confronti fra valori possono essere eseguiti mediante differenze - o su \"scala di rapporto\" - quando lo 0 sta ad indicare l'assenza del carattere medesimo e i confronti possono essere eseguiti anche mediante rapporti fra valori\nAlcuni caratteri quantitativi sono propri di una data unit\u00e0 statistica\ne non sono cedibili o trasferibili da questa ad altre unit\u00e0, come\nper esempio la statura, il peso, l'et\u00e0 o il numero di figli partoriti\nda una donna. Esistono altri caratteri quantitativi, invece, che possono\nessere ceduti parzialmente o totalmente da un'unit\u00e0 ad un'altra. Ne\nsono un esempio il patrimonio o il reddito, nonch\u00e9 il numero di dipendenti\ndi un'azienda o il numero di autovetture di una famiglia.\nIl carattere che un'unit\u00e0 statistica pu\u00f2 cedere, anche parzialmente,\nad un'altra \u00e8 detto \"carattere trasferibile\". I caratteri trasferibili sono misurati, naturalmente, su scala di rapporto\nEquidistribuzione e concentrazione.\nSi supponga di rilevare un carattere trasferibile in un collettivo composto da \"n\" individui. Le \"n\" osservazioni di tale carattere sono genericamente indicate con formula_1, formula_2,formula_3, formula_4 e, senza perdere in generalit\u00e0, si supponga che tali valori siano ordinati in senso non decrescente, cio\u00e8 formula_5 quando\nformula_6. Essendo il carattere trasferibile ha senso considerare la somma delle \"n\" osservazioni, cio\u00e8 l'ammontare complessivamente posseduto dall'intero collettivo\nformula_7\nI termini equidistribuzione e concentrazione fanno riferimento al \nmodo in cui l'ammontare complessivo \"A\" \u00e8 ripartito fra gli \"n\" individui.\nUn carattere trasferibile \u00e8 \"equidistribuito\" quando l'ammontare\ncomplessivo \"A\" \u00e8 distribuito in parti uguali fra tutti gli individui,\ncio\u00e8 quando\nformula_8\nIn una simile situazione la frazione degli \"h\" individui pi\u00f9 poveri\n\u00e8 uguale a \"h/n\" ed essa possiede una frazione dell'ammontare complessivo\n\"A\" uguale a\nformula_9\ncio\u00e8 le due frazioni coincidono.\nQuando il carattere non \u00e8 equidistribuito, esso \n\u00e8 tanto pi\u00f9 concentrato quanto minore \u00e8 la frazione dell'ammontare\ncomplessivo \"A\" che spetta ad una qualunque frazione degli individui\npi\u00f9 \"poveri\", oppure esso \u00e8 tanto pi\u00f9 concentrato quanto maggiore\n\u00e8 la frazione dell'ammontare complessivo \"A\" che spetta ad una qualunque\nfrazione degli individui pi\u00f9 \"ricchi\". In altre parole, la frazione\ndegli \"h\" individui pi\u00f9 poveri \u00e8 formula_10; questi individui collettivamente\nposseggono una quota dell'ammontare \"A\" che pu\u00f2 essere determinata\ncome\nformula_11\nAgli \"h\" individui pi\u00f9 poveri si possono contrapporre idealmente\ngli \"h\" individui pi\u00f9 ricchi. La frazione degli individui pi\u00f9 ricchi\nsar\u00e0 ancora formula_10, ma la quota dell'ammontare da questi posseduta\n\u00e8\nformula_13\nEccetto che nel caso di equidistribuzione, risulta sempre formula_14,\ncio\u00e8 formula_15 e questa differenza \u00e8 tanto pi\u00f9 grande quanto\npi\u00f9 il carattere \u00e8 concentrato.\nIl carattere ha \"concentrazione massima\" quando una sola unit\u00e0\npossiede l'intero ammontare \"A\" e le rimanenti \"n-1\" unit\u00e0 possiedono\n0. In questo caso risulta formula_16 e formula_17.\nIl concetto statistico di concentrazione ha molteplici applicazioni\nin ambito economico e sociale di cui si dar\u00e0 conto nel par. Applicazioni.\nLegami con altri concetti statistici.\nDalla definizione di equidistribuzione e di concentrazione di un carattere\nquantitativo trasferibile \u00e8 evidente che esiste un legame fra questi\nconcetti e la variabilit\u00e0. La situazione di equidistribuzione coincide\nchiaramente con una situazione di variabilit\u00e0 nulla. Mentre all'aumentare\ndella concentrazione aumenta la variabilit\u00e0 e viceversa.\nFissato l'ammontare complessivo \"A\" di un carattere trasferibile,\n\u00e8 possibile determinare la distribuzione di frequenze che ha la massima\nvariabilit\u00e0 rispetto ad una data misura (varianza, differenza semplice\nmedia, etc.). Si pu\u00f2 dimostrare facilmente che tale distribuzione\n\u00e8 proprio quella di massima concentrazione, cio\u00e8 quella in cui \"n-1\"\nindividui posseggono 0 e un solo individuo possiede l'ammontare\ncomplessivo \"A\". Potenzialmente, un qualsiasi indice relativo di\nvariabilit\u00e0 pu\u00f2 essere adatto a misurare la concentrazione, ma non\ntutti soddisfano i requisiti necessari per misurare in modo appropriato\nla concentrazione. Comunque, i legami sopra evidenziati si traducono\nin relazioni funzionali fra misure di variabilit\u00e0 e di concentrazione\nche saranno, brevemente, esaminate quando si illustreranno gli indici\ndi concentrazione.\nIl concetto statistico di \"omogeneit\u00e0\" \u00e8 per certi versi analogo\na quello di equidistribuzione o concentrazione nulla: difatti, un\ncollettivo \u00e8 detto omogeneo rispetto ad un dato carattere se tutte\nle sue unit\u00e0 presentano la medesima modalit\u00e0 del carattere. Il concetto\ncomplementare di \"eterogeneit\u00e0\" non coincide con quello di concentrazione.\nEquidistribuzione e concentrazione hanno anche un legame con i concetti\ndi \"simmetria\" e \"asimmetria\" della distribuzione di un\ncarattere quantitativo trasferibile.\nIl diagramma di Lorenz.\nIl diagramma di Lorenz \u00e8 una rappresentazione grafica che consente \ndi mettere rapidamente a confronto una situazione di concentrazione\nrealmente osservata con la situazione ideale di equidistribuzione,\nnonch\u00e9 di calcolare alcune misure sintetiche della concentrazione.\nCostruzione del diagramma a partire da una distribuzione unitaria.\nCome nella precedente sezione \"Equidistribuzione e concentrazione\", \nsupponiamo che le \"n\" osservazioni di un carattere trasferibile in\nun collettivo di \"n\" unit\u00e0 siano genericamente indicate con formula_18 e, senza perdere in generalit\u00e0, si supponga che tali valori siano\nordinati in senso non decrescente, cio\u00e8 formula_5 quando\nformula_6.\nSi defiscono le sequenze di valori:\nNotiamo, infine, che nel caso di equidistribuzione risulta formula_39, mentre se il carattere \u00e8 concentrato risulta formula_40. Difatti per una nota propriet\u00e0 della media aritmetica risulta \nformula_41 e da questa si ottiene formula_42.\nLa curva di Lorenz o di concentrazione si costruisce collocando su un sistema cartesiano monometrico la sequenza formula_34 in ascissa e la sequenza formula_44 in ordinata, congiungendo con segmenti i punti cos\u00ec individuati nel piano. Per un pronto confronto visivo con la situazione di equidistribuzione, si riporta sul grafico anche il segmento congiungente i punti formula_45 e formula_46."}
{"id": "2274260", "revid": "339392", "url": "https://it.wikipedia.org/wiki?curid=2274260", "title": "Legge elettorale italiana", "text": ""}
{"id": "2274267", "revid": "343906", "url": "https://it.wikipedia.org/wiki?curid=2274267", "title": "Moratoria pena di morte", "text": ""}
{"id": "2274268", "revid": "343906", "url": "https://it.wikipedia.org/wiki?curid=2274268", "title": "Moratoria Onu sulla pena di morte", "text": ""}
{"id": "2274269", "revid": "343906", "url": "https://it.wikipedia.org/wiki?curid=2274269", "title": "Moratoria sulle esecuzioni capitali", "text": ""}
{"id": "2274284", "revid": "75433", "url": "https://it.wikipedia.org/wiki?curid=2274284", "title": "Jackob Ignaz Hittorff", "text": ""}
{"id": "2274286", "revid": "187", "url": "https://it.wikipedia.org/wiki?curid=2274286", "title": "Francesca Roveda", "text": ""}
{"id": "2274287", "revid": "1305772", "url": "https://it.wikipedia.org/wiki?curid=2274287", "title": "Pitch &amp; Putt", "text": "Il Pitch &amp; Putt \u00e8 una particolare versione del gioco del golf che privilegia la bravura nel gioco corto e la freddezza sul green. Un percorso di Pitch &amp; Putt consiste in 18 buche della lunghezza massima di 90 metri ciascuna per un totale massimo di 1200 metri. Ogni buca dovrebbe quindi essere giocata dal tee di partenza con un singolo colpo di approccio al green, a cui seguono i putt necessari a terminarla. Tutte le buche risultano quindi essere dei Par 3.\nLe regole del pitch &amp; putt sono sostanzialmente le stesse del golf. La principale differenza consiste nel numero massimo di bastoni utilizzabili durante il gioco (limitati a 3, di cui obbligatoriamente un putter).\nIl Pitch&amp;Putt, nato successivamente al golf, si sta diffondendo grazie alla sua facilit\u00e0 e velocit\u00e0 di gioco; un percorso di 18 buche si compie in meno di due ore.\nI percorsi di Pitch &amp; Putt sono in continuo aumento, cos\u00ec come il numero di giocatori."}
{"id": "2274293", "revid": "123055440", "url": "https://it.wikipedia.org/wiki?curid=2274293", "title": "W (rivista)", "text": "W \u00e8 una rivista statunitense di moda pubblicata dal gruppo Cond\u00e9 Nast Publications. Attuale direttore della rivista \u00e8 il fiorentino Stefano Tonchi, che nel 2010 ha cambiato logo (il precedente era durato pi\u00f9 di vent'anni) e gran parte dell'impostazione della rivista. \"W\" ha una base di lettori di circa mezzo milione, di cui l'80% donne.\nSpesso oggetto di controversie e polemiche, \"W\" ha spesso trattato storie, o avuto copertine, che hanno provocato reazioni di genere diverso dal proprio pubblico. Nel luglio 2005, \"W\" ha prodotto un portfolio di Steven Klein di 60 pagine dedicato a Brad Pitt ed Angelina Jolie, intitolato \"Domestic Bliss\". Gli scatti erano ispirati da un'ironia di Pitt relativamente all'idea della perfetta famiglia americana.\nAltri argomenti oggetti di discussioni sono stati gli scatti fotografici di Steven Meisel per il servizio \"ASexual Revolution\", nei quali alcuni modelli (fra cui Jessica Stam e Karen Elson) erano ritratti in pose allusive e abbigliamenti ambigui. Altre polemiche furono ugualmente sollevate dagli scatti ad alto contenuto erotico realizzati da Tom Ford per un servizio sulla sessualit\u00e0 nella moda. Sempre Steven Klein fu il fotografo ad immortalare in pose sensuali i coniugi David e Victoria Beckham per il numero dell'agosto 2007. Bruce Weber produsse uno speciale di 60 pagine, tributo alla citt\u00e0 di New Orleans nell'edizione dell'aprile del 2008.\n\"W\" \u00e8 anche conosciuto per essere considerato particolarmente rispettato nella societ\u00e0 americana ed europea, al punto che molti dei personaggi di spicco del mondo della moda, hanno infatti concesso a \"W\" di fotografare le proprie abitazioni, o alcuni momenti della propria vita di tutti i giorni. Fra questi si ricordano Marc Jacobs, Sir Evelyn Rothschild e Imelda Marcos."}
{"id": "2274300", "revid": "75433", "url": "https://it.wikipedia.org/wiki?curid=2274300", "title": "Antonino Mongitore", "text": ""}
{"id": "2274301", "revid": "2161507", "url": "https://it.wikipedia.org/wiki?curid=2274301", "title": "John Ardito", "text": "Biografia.\nNato a New York nel 1919, Ardito si spos\u00f2 con una donna di nome Fay Cerasi ed ebbe due figli, John e Annette. Ufficialmente era il proprietario di una macelleria nel Bronx. Divenuto uomo d'onore della famiglia Genovese all'inizio degli anni cinquanta, fu aggregato nel gruppo guidato da Michele Miranda, con il ruolo di soldato diventandone presto uno degli uomini di fiducia. Le attivit\u00e0 illegali di Ardito comprendevano: estorsioni, prestiti ad usura e gioco d'azzardo. I suoi primi arresti erano stati per traffico di sostanze stupefacenti, e possesso di dollari falsi. Una successiva accusa ritenne che Ardito avesse ordinato il pestaggio di un suo debitore, che gli doveva 150.000 dollari, riducendolo in fin di vita.\nNegli anni settanta divenne capodecina. Nel 1983 durante un'udienza del processo che vedeva imputato Gus Curcio, altro esponente della famiglia Genovese, lo stesso Curcio croll\u00f2 a terra per un presunto attacco di cuore. Dalle intercettazioni che furono effettuate dall'FBI, venne fuori che a passare alcuni farmaci, per simulare un attacco cardiaco di Curcio, era stato proprio Ardito, per far ritardare il processo. Nel 1985 Ardito fu condannato per ostruzione alla giustizia, e fu scarcerato nel 1991.\nNel 2003 l'FBI, usando dispositivi elettronici per monitorare le attivit\u00e0 di Ardito, registr\u00f2 parecchi summit mafiosi in alcuni ristoranti del Bronx, tra il vecchio boss ed altri mafiosi. Ardito tuttavia, avendo scoperto le numerose cimici che lo spiavano, decise di cambiare i posti delle sue riunioni, e incominci\u00f2 ad incontrarsi con i suoi affiliati in luoghi pi\u00f9 sicuri come negozi e uffici medici. Nonostante tutte queste precauzioni, nel 2006 Ardito, Liborio Bellomo, ed altri membri della famiglia mafiosa vennero arrestati con l'accusa di associazione mafiosa e controllo di alcuni importanti sindacati come: il \"Local 102 of the Bakery\", il \"Confectionery and Tobacco Workers Union\", e il \"Local 15 of the Internacional Union of Operating Engineers\".\nIl 25 dicembre 2006 fu rilasciato su cauzione dal carcere a causa delle sue cattive condizioni di salute, in attesa del processo, ma mor\u00ec il 31 dicembre successivo."}
{"id": "2274306", "revid": "2148245", "url": "https://it.wikipedia.org/wiki?curid=2274306", "title": "Costituzione degli Ateniesi", "text": "La Costituzione degli Ateniesi (in greco antico \u1f08\u03b8\u03b7\u03bd\u03b1\u03af\u03c9\u03bd \u03c0\u03bf\u03bb\u03b9\u03c4\u03b5\u03af\u03b1, \"Ath\u0113n\u00e0i\u014dn pol\u012bt\u00e8i\u0101\") \u00e8 un'opera antica attribuita ad Aristotele e ai suoi allievi, che descrive il regime politico dell'antica Atene. Il trattato fu composto tra il 330 e il 322 a.C.\nStoria della tradizione.\nIl testo fu rinvenuto nel 1879 in Egitto, nella regione di Ermopoli, su due papiri: il primo (\"Berolinensis\" 163), contenente solo pochi frammenti, fu acquistato dal Museo Egizio di Berlino, e pubblicato nel 1880 da Friedrich Blass; il secondo (\"Londiniensis\" 131), comprato nel 1889 dal British Museum, identificato nel 1890 da Frederic George Kenyon, che lo attribu\u00ec senza dubbi allo Stagirita, pubblicando l'editio princeps nel 1891, mutila al principio e alla fine.\nAlcuni autori antichi, infatti, come Diogene Laerzio testimoniano che il filosofo greco fece raccogliere dai suoi allievi ben 158 costituzioni delle citt\u00e0 greche, tra cui una costituzione di Atene che, data l'importanza della citt\u00e0, \u00e8 presumibile abbia redatto egli stesso, basandosi su Androzione.\nSulla base della notizia laerziana, nacque ben presto una polemica sulla paternit\u00e0 dell'opera che dura ancora oggi: mentre per la maggior parte dei commentatori l'opera \u00e8 di Aristotele, altri, sottolineando le numerose discrepanze e i passi contraddittori fra loro con anacronismi talora macroscopici, ne attribuiscono la stesura a un lavoro collettivo della scuola peripatetica.\nStruttura.\nL'opera, per come la leggiamo oggi, si compone di due parti: la prima storico-istituzionale, dal capitolo I al capitolo XLI, tratta delle differenti evoluzioni della costituzione, dal processo degli Alcmeonidi fino al 403 a.C.; la seconda \u00e8 descrittiva, le istituzioni della citt\u00e0, dalle condizioni di accesso alla cittadinanza, alle magistrature e ai tribunali.\nL'inizio del papiro \u00e9 mutilo e, a quanto dato ricostruire da citazioni indirette, sembra che Aristotele partisse dal sinecismo di Teseo, anche se la trattazione per noi inizia con il processo ai seguaci di Cilone, passando a trattare la costituzione pre-draconiana (cap. 3), i risultati della riforma di Dracone (4-5), Solone con ampie citazioni dalle sue elegie, la tirannide di Pisistrato e i suoi figli (6-19), Clistene (21), le riforme fino alla restaurazione di Trasibulo, con resoconti spesso divergenti rispetto a Senofonte, anche in chiave molto moderata.\nCon il cap. 41, come detto, dopo aver ricordato che i mutamenti costituzionali erano stati 11 dal tempo di Ione, si passa ad analizzare nel dettaglio il governo ateniese, laddove \"politeia\" non indica una costituzione scritta, ma, seguendo il significato platonico, \"ordinamento del governo\", con una notevole digressione sugli arconti. L'opera si conclude bruscamente al cap. 69, con la descrizione delle modalit\u00e0 dello scrutinio pubblico."}
{"id": "2274311", "revid": "287204", "url": "https://it.wikipedia.org/wiki?curid=2274311", "title": "Edward Montagu, I conte di Sandwich", "text": "Biografia.\nEra l'unico figlio sopravvissuto di Sir Sidney Montagu, e di sua moglie, Paulina Pepys di Cottenham (prozia di Samuel Pepys)\nCarriera.\nAllo scoppio della guerra civile inglese, che vide contrapposte le armate reali di re Carlo I Stuart contro l'esercito del Parlamento, Sir Edward Montagu si schier\u00f2 dalla parte del Parlamento servendo nell'esercito come ufficiale di un reggimento di fanteria. Dopo l'esecuzione capitale di Carlo I, Edward Montagu appoggi\u00f2 la formazione del Commonwealth of England e nel 1656 Oliver Cromwell, divenuto Lord Protettore, lo nomin\u00f2 \"General at Sea\". Nel 1660 il Protettorato di Oliver e Richard Cromwell era caduto e Carlo II Stuart, figlio del re decapitato, pot\u00e9 fare ritorno in patria, dove fu accolto festosamente dalla popolazione (Restaurazione inglese).\nCarlo II concesse il perdono a tutti coloro che avevano aderito al Commonwealth e condann\u00f2 solo poche famiglie particolarmente coinvolte nell'esecuzione capitale del padre. Montagu fu scelto come ammiraglio della flotta che riport\u00f2 in Inghilterra Carlo II dall'Olanda e negli anni successivi serv\u00ec il re come ammiraglio. Due mesi dopo il ritorno del sovrano, il 12 luglio 1660 Sir Edward Montagu divenne Pari del Regno ricevendo il titolo di conte di Sandwich. In seguito il re lo nomin\u00f2 anche Cavaliere dell'Ordine della Giarrettiera, \"Master of the Great Wardrobe\" e Luogotenente Ammiraglio al servizio del duca di York.\nDurante la seconda guerra anglo-olandese, combattuta fra il 1665 e il 1667 il conte di Sandwich partecip\u00f2 alla battaglia di Lowestoft, decisiva vittoria inglese sulla flotta degli olandesi. Poco dopo per\u00f2 venne duramente sconfitto nella battaglia di V\u00e5gen e fu sollevato dall'incarico di comando. Con lo scoppiare della terza guerra anglo-olandese il re conferm\u00f2 Sandwich nei suoi incarichi. Il conte partecip\u00f2 alla guerra in veste di vice ammiraglio. Nel 1672, durante la battaglia di Solebay, la nave del conte di Sandwich venne attaccata da navi incendiarie olandesi che la colarono a picco, provocando la morte di numerosi marinai e ufficiali; lo stesso conte perse la vita durante questo attacco.\nIl corpo del conte, riconosciuto solo grazie ai vestiti che indossava, venne tumulato nell'abbazia di Westminster, a Londra dopo un solenne funerale di Stato.\nMatrimonio.\nSpos\u00f2, il 7 novembre 1642, Jemima Crew (17 luglio 1625-1674), figlia di John Crew, I barone di Stene e Jemima Waldegrave. Ebbero dieci figli:"}
{"id": "2274312", "revid": "306856", "url": "https://it.wikipedia.org/wiki?curid=2274312", "title": "Joseph Gargitter", "text": "Biografia.\nStudia dapprima presso il \"Seminario minore Vinzentinum\" di Bressanone e tra il 1934 e 1936 presso la scuola statale in lingua italiana.\nDal 1936 al 1944 prosegue gli studi a Roma alla Pontificia Universit\u00e0 Gregoriana, risiedendo presso il Pontificio Collegium Germanicum. Dal 1950 \u00e8 professore di teologia dogmatica al \"Seminario maggiore\" di Bressanone.\nRiceve l'ordinazione sacerdotale a Roma il 25 ottobre 1942. Nel 1952 papa Pio XII lo nomina vescovo della diocesi di Bressanone, dove succede a Johannes Baptist Geisler. La consacrazione episcopale avviene il 18 maggio 1952 nella cattedrale di Bressanone, consacrante il cardinale Adeodato Piazza. \u00c8 il primo vescovo della diocesi di Bolzano-Bressanone: nel 1964 vengono infatti ridefiniti i confini diocesani, che per le sedi di Trento e Bolzano-Bressanone coincideranno ora con i confini delle rispettive provincie.\nTra il 1961 e il 1963 \u00e8 amministratore apostolico dell'arcidiocesi di Trento, fino alla nomina del nuovo arcivescovo, Alessandro Maria Gottardi.\nNel 1960, Gargitter si posiziona in una lettera pastorale in modo inequivocabile contro il terrorismo sudtirolese che stava accompagnando la soluzione dell'ancora irrisolta questione dell'Alto Adige, non senza per\u00f2 condannare allo stesso modo i metodi di polizia repressivi, applicati dal ministro degli interni Mario Scelba dopo la Notte dei fuochi.\nNel 1965 apre la redazione del periodico \"Il Segno\".\nPer motivi di salute nel 1986 invia a papa Giovanni Paolo II la richiesta di dimissioni, che viene accettata.\nMuore a Bolzano nel 1991. I solenni funerali vengono celebrati dal successore Wilhelm Egger che nel 1986 ha ricevuto dal vescovo Gargitter l'ordinazione episcopale.\n\u00c8 sepolto nella cattedrale di Bressanone.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2274319", "revid": "343572", "url": "https://it.wikipedia.org/wiki?curid=2274319", "title": "Museo Emilio Greco di Orvieto", "text": ""}
{"id": "2274323", "revid": "767487", "url": "https://it.wikipedia.org/wiki?curid=2274323", "title": "Aurora (Isabela)", "text": "Aurora \u00e8 una municipalit\u00e0 di Seconda classe delle Filippine, situata nella Provincia di Isabela, nella Regione della Valle di Cagayan.\nAurora \u00e8 formata da 33 baranggay:"}
{"id": "2274329", "revid": "599013", "url": "https://it.wikipedia.org/wiki?curid=2274329", "title": "Public Enemies", "text": ""}
{"id": "2274330", "revid": "118475425", "url": "https://it.wikipedia.org/wiki?curid=2274330", "title": "Dracorex hogwartsia", "text": "Dracorex Hogwartsia (il cui nome significa \"re drago di Hogwarts\") \u00e8 un genere estinto di dinosauro pachycephalosauride vissuto nel Cretaceo superiore, circa 66 milioni di anni fa, in Nord America. L'unica specie ascritta a questo genere \u00e8 \"D. hogwartsia\", che significa letteralmente \"re drago di Hogwarts\". Gli unici fossili conosciuti di questo animale sono un cranio quasi completo (l'olotipo TCMI 2004.17.1) e quattro vertebre cervicali, scoperti all'interno della Formazione Hell Creek, nel Dakota del Sud, da tre paleontologi dilettanti di Sioux City, Iowa. Il cranio \u00e8 stato successivamente donato al Museo dei bambini di Indianapolis per il suo studio, avvenuto nel 2004, e in seguito formalmente descritto da Robert T. Bakker e Robert Sullivan, nel 2006. Tuttavia, il paleontologo Jack Horner \"et al.\" credono che l'animale sia in realt\u00e0 un esemplare giovane di \"Pachycephalosaurus\", come \"Stygimoloch\". Secondo molti paleontologi infatti, sia \"Dracorex\" sia \"Stygimoloch\" non sarebbero altro che, rispettivamente, la forma giovanile e adolescente di \"Pachycephalosaurus\", che durante la crescita ha perso le corna e gli ornamenti del capo in favore dell'ingrandimento e dell'inspessimento della calotta cranica.\nEtimologia.\nIl nome \"Dracorex hogwartsia\" \u00e8 stato suggerito dai giovani visitatori del Museo dei bambini di Indianapolis come omaggio ai draghi (\"Dracorex\" significa letteralmente \"re drago\"), che comparivano nella famosa saga di Harry Potter, della scrittrice J. K. Rowling (\"hogwartsia\" si riferisce infatti alla scuola di magia di Hogwarts). La stessa Rowling ha dichiarato:\nDescrizione.\nIl \"Dracorex\" era un dinosauro bipede erbivoro, con cranio allungato ornato di diverse punte e piccole corna. Caratteristiche notevoli del cranio sono: la fenestrae sovratemporale ben sviluppata e la volta cranica appiattita e priva della distintiva calotta cranica arrotondata e inspessita tipica dei pachycephalosauridi. Inoltre sul cranio erano presenti numerosi osteodermi sotto forma di creste osteodermali irregolari che andavano a completare il bizzarro mosaico di creste e corna del cranio dell'animale. A parte questo, il \"Dracorex\" era pressoch\u00e9 identico allo \"Stygimoloch\".\nAltri pachycephalosauridi possedevano un cranio piatto come i generi asiatici \"Homalocephale\", \"Goyocephale\" e \"Wannanosaurus\". In passato l'unico pachycephalosauride dalla testa piatta, era il nordamericano \"Stegoceras validum\", tuttavia in seguito si scopr\u00ec che gli esemplari di \"Stegoceras\" dal cranio piatto erano in realt\u00e0 degli esemplari giovani della medesima specie.\nOltre all'inusuale cresta di corna presenti sul capo dell'animale, un'altra caratteristica inusuale di \"Dracorex\" sono le grandi aperture temporali superiori. La fenestrae sovratemporale sono molto pi\u00f9 grandi di quelle presenti in \"Homalocephale\" e \"Goyocephale\". Solo il frammentario cranio del \"Wannanosaurus\" mostra delle fenestrae ancora pi\u00f9 grandi di quelle di \"Dracorex\" (in relazione alle dimensioni del cranio). Questa architettura fenestrale \u00e8 stata osservata solo negli arcosauri pi\u00f9 antichi, ma non in altri pachycephalosauridi.\nSi pensa quindi che tale carattere cos\u00ec morfologicamente primitivi sia in realt\u00e0 una reversione ad un carattere primitivo. Ci\u00f2 sarebbe confermato dal fatto che \"Stegoceras\" rappresenterebbe uno stadio intermedio tra i pachycephalosauridi dalla testa piatta e quelli dalla volta cranica inspessita. La testa piatta del \"Dracorex\" sarebbe quindi solo un carattere recessivo.\nL'olotipo raccolto apparteneva ad un esemplare giovane adulto. Tuttavia, sulla base del principio di ossificazione della met\u00e0 dell'arco cervicale, l'animale era vicino alla maturit\u00e0 sessuale. L'animale al momento della sua morte era lungo circa 3 metri (10 piedi).\nNonostante l'aspetto minaccioso conferitogli dal cranio, il \"Dracorex\" era un dinosauro erbivoro, e ci\u00f2 \u00e8 testimoniato dalla sua dentatura; infatti, questo dinosauro possedeva dei denti piatti e privi di seghettatura, adatti alla masticazione delle foglie dei vegetali caratteristici del Cretaceo superiore, le conifere, per esempio pini e cipressi.\nClassificazione.\nIl \"Dracorex\" potrebbe effettivamente essere un individuo strettamente correlato con \"Stygimoloch\" e/o \"Pachycephalosaurus\", animali in cui la cupola cranica era pi\u00f9 sviluppata che in \"Dracorex\", in sfavore delle corna presenti nell'animale. Un'altra ipotesi, meno accreditata, vedrebbe il \"Dracorex\" e lo \"Stygimoloch\" come esemplari femmina di \"Pachycephalosaurus\". Questa considerazione \u00e8 stata proposta in occasione della riunione annuale del 2007 della Society of Vertebrate Paleontology. Il paleontologo Jack Horner, della Montana State University, ha presentato diverse prove a supporto di questa teoria, partendo dall'analisi del cranio olotipo di \"Dracorex\". Secondo le analisi di Horner il \"Dracorex\" potrebbe essere effettivamente un esemplare giovane di \"Stygimoloch\". Horner afferma inoltre di aver trovato le prove che indicherebbero che sia \"Dracorex\" sia \"Stygimoloch\" non sarebbero altro che le forme giovanili e adolescenti di \"Pachycephalosaurus\". Le ricerche di Horner e MB Goodwin, pubblicate nel 2009, hanno dimostrato che i piccoli noduli ossei, le spine e la cupola cranica del cranio di \"Dracorex\" e \"Stygimoloch\" erano costituiti da materiale osseo molto elastico quindi facilmente modificabile durante la crescita. Un'ulteriore prova starebbe nel fatto che sia \"Dracorex\" sia \"Stygimoloch\" sono noti solo attraverso esemplari giovani e immaturi, mentre \"Pachycephalosaurus\" \u00e8 conosciuto solo per esemplari adulti. \nQueste osservazioni, oltre al fatto che tutte e tre le specie sono vissute negli stessi luoghi e nella stessa epoca, hanno indotto molti scienziati a concludere che sia \"Dracorex\" sia \"Stygimoloch\" sono semplicemente, rispettivamente, le forme giovanili e adolescenti di \"Pachycephalosaurus\", che durante la crescita hanno perso le corna e i noduli ossei. Uno studio del 2010 da parte di Nick Longrich ha avanzato l'ipotesi che tutti i pachycephalosaridi dal cranio piatto come il \"Goyocephale\" e l'\"Homalocephale\" siano in realt\u00e0 delle formi giovanili di altri pachycephalosauri dotati di una cupola ossea sviluppata come \"Prenocephale\" e \"Tylocephale\". Nel 2016, l'ulteriore scoperta di crani frammentari di giovani \"Pachycephalosaurus\", provenienti dalla Formazione Hell Creek, sono stati presentati come ulteriore prova per tale ipotesi. Come affermato da David Evans e Mark Goodwin, tali fossili sono pressoch\u00e9 identici a quelli di tutti e tre gli animali. Questo ed altri studi su diversi teschi pi\u00f9 maturi, hanno evidenziato che le spine e le manopole ossee presenti nel cranio si sviluppavano precocemente nei giovani per poi diminuire di volume durante lo sviluppo in favore dell'allargamento e all'inspessimento della cupola cranica che compariva in et\u00e0 adulta.\nNella cultura di massa.\nAl Parco Natura Viva di Bussolengo (VR) \u00e8 presente una ricostruzione del \"Dracorex\""}
{"id": "2274331", "revid": "729019", "url": "https://it.wikipedia.org/wiki?curid=2274331", "title": "Vincent Debaty", "text": "Biografia.\nCresciuto nel Kituro RC di Schaerbeek (Bruxelles), club in cui entr\u00f2 a 15 anni, \u00e8 il primo rugbista del suo Paese a essere divenuto professionista: ingaggiato nel 2001 dal La Rochelle a seguito del buon esito di un provino organizzato due anni prima da tale club, dopo solo una stagione pass\u00f2 al Perpignano, con cui giunse nel 2003 alla finale di Heineken Cup e l'anno successivo a quella del campionato francese.\nPassato nel 2007 all'Agen in Pro D2, dal 2008 milita nel Clermont-Auvergne, di nuovo nel Top 14, con cui si \u00e8 laureato campione di Francia nel 2009-10.\nAvendo acquisito, per militanza, il diritto a vestire la maglia francese, disput\u00f2 dapprima due tornei del Sei Nazioni riservato alle Nazionali A, e nel 2006 disput\u00f2 il suo primo - e a tutt'oggi unico - incontro con la Nazionale maggiore, contro la .\nSuo fratello Christophe, anch'egli pilone che gioca in Francia, a Gaillac, \u00e8 altres\u00ec internazionale per il ."}
{"id": "2274333", "revid": "361026", "url": "https://it.wikipedia.org/wiki?curid=2274333", "title": "Dracorex", "text": ""}
{"id": "2274334", "revid": "767487", "url": "https://it.wikipedia.org/wiki?curid=2274334", "title": "Benito Soliven", "text": "Benito Soliven \u00e8 una municipalit\u00e0 di Quarta classe delle Filippine, situata nella Provincia di Isabela, nella Regione della Valle di Cagayan.\nBenito Soliven \u00e8 formata da 29 baranggay:"}
{"id": "2274349", "revid": "767487", "url": "https://it.wikipedia.org/wiki?curid=2274349", "title": "Burgos (Isabela)", "text": "Burgos \u00e8 una municipalit\u00e0 di Quinta classe delle Filippine, situata nella Provincia di Isabela, nella Regione della Valle di Cagayan.\nBurgos \u00e8 formata da 14 baranggay:"}
{"id": "2274350", "revid": "709565", "url": "https://it.wikipedia.org/wiki?curid=2274350", "title": "Episodi de Il commissario Manara (prima stagione)", "text": "La prima stagione della serie televisiva Il commissario Manara \u00e8 stata trasmessa dall'8 gennaio al 12 febbraio 2009 su Rai 1.\n\"Un delitto perfetto\".\nTrama.\n\u00c8 tempo di cambiamenti per il piccolo distretto di polizia dell'altrettanto piccolo comune toscano dove \u00e8 ambientata la vicenda: deve essere nominato un nuovo commissario e l'ispettore Toscani non pu\u00f2 far altro che sperare che la scelta ricada su di lui. Quando nessuno se lo aspetta per\u00f2 Luca Manara, giovane e affascinante uomo con la valigia in mano entra dalla porta principale e gli rovina la giornata: \u00e8 lui in nuovo commissario. Purtroppo non c'\u00e8 un momento di riposo per nessuno, neanche il tempo di vedere l'ufficio che arriva gi\u00e0 una telefonata. In via della laguna 25 si \u00e8 sentito un colpo di pistola. A ritrovare il corpo del professor Lenni \u00e8 Caterina simpatica signora della cittadina presente sul luogo perch\u00e9 andata a salutare Michele, il giardiniere del professore. Dai primi accertamenti alla villa e per le gravissime condizioni mediche dell'uomo si pensa subito ad un suicidio.\nDa una veloce chiacchierata tra Manara e il questore scopriamo che l'uomo \u00e8 stato trasferito presso la piccola cittadina come punizione per un suo comportamento troppo elastico nei confronti delle regole ma soprattutto per la relazione avuta con la moglie del questore presso il quale era in servizio precedentemente. Luca vorrebbe chiedere un nuovo trasferimento ma viene messo in guardia subito: non lo avr\u00e0 finch\u00e9 non dimostrer\u00e0 di essere vero Commissario.\n\u00c8 per\u00f2 tempo di altri nuovi arrivi. Caterina, oltre ad essere mamma dell'ex commissario \u00e8 anche zia di Lara: ispettrice di polizia esperta in scene del crimine che sta per entrare anche lei in forza presso il piccolo distretto. Il primo incontro tra i due nuovi arrivati non \u00e8 per\u00f2 dei migliori, lui sembra felice di rivederla, lei gli tira uno schiaffo e scappa ancora prima di salutarlo. Lara e Luca infatti hanno frequentato insieme la scuola di Polizia, ma se il Commissario sembra ricordare con piacere Lara \"la ranocchia\", la \"secchiona\" del corso, lei ha forti problemi anche a rimanere nella sua stessa stanza e si arrabbia ancor pi\u00f9 quando lui sembra non ricordare nemmeno il motivo di tanto astio.\nI problemi sorgono quando il referto dell'autopsia contrasta la teoria del suicidio. Il questore \u00e8 portato ad archiviare comunque il caso per non sollevare polveroni ma non sa quello che lo aspetta: Manara \u00e8 intenzionato a fare un supplemento d'indagine e cos\u00ec sar\u00e0! Primo passo \u00e8 quello di controllare nuovamente la villa e l\u00e0, Lara trova l'ex moglie di Lenni che ha violato i sigilli per prendere le chiavi della cassetta di sicurezza. Si scopre anche che il suo alibi non regge.\nIl caso verr\u00e0 risolto grazie all'intuito di Caterina e di sua nipote: la prima considera la rapidit\u00e0 dell'arrivo sulla scena del delitto del dottor Masini, medico di Lenni. Lara invece ritrova un vecchio appunto di Lenni dal quale capisce che Masini non ha mai preso la laurea. La confessione arriva poco dopo, in sostanza si tratta di una minaccia ma i fatti si sono svolti come un \"omicidio del consenziente\" che non lo libera dal reato, ma attenua la sua posizione.\n\"Vendemmia tardiva\".\nTrama.\nUn nuovo giorno si affaccia presso il nostro commissariato. Una donna viene a denunciare la scomparsa del padre, un barbone \u00e8 stato ritrovato morto sul ciglio della strada, mentre Lara \u00e8 bloccata a letto per la febbre alta. Dopo una telefonata con Luca la giovane ispettrice decide di andare comunque a lavorare e tra un colpo di tosse e uno starnuto ha l'intuizione giusta: la traccia trovata nella cantina del conte scomparso \u00e8 sangue. La scientifica lo conferma.\nPer quanto riguarda il barbone si scopre che il suo nome \u00e8 Lucio Sotis grazie all'indicazione del parroco. Una svolta alle indagini arrivano nel momento in cui viene ritrovata l'auto che ha investito l'uomo abbandonata in un campo. Si tratta di un'automobile rubata nel cui bagagliaio vengono ritrovati un gemello e un lago di sangue. Dalle analisi emerge per\u00f2 che quel sangue non appartiene a Sotis.\nGrazie ai metodi investigativi alternativi di Caterina, Lara riesce a venire in possesso del biglietto da visita dell'ultima persona presumibilmente incontrata dal conte prima di morire. Strappato e gettato sul fondo di un cestino non ancora svuotato c'era il cartoncino indicava Charles Ferrant il quale verr\u00e0 ritrovato morto ammazzato in fondo ad un lago con indosso il gemello mancante dall'altro ritrovamento.\nSempre grazie alla sua amicizia con Melvina, la governante del conte, Caterina funge da occhio interno alla tenuta del Conte ed \u00e8 proprio lei a notare strani comportamenti della donna. Con un nuovo sopralluogo alla cantina Luca scopre dentro ad una botte il fucile usato per ammazzare Ferrant ma sar\u00e0 solo dopo il ritorno del Conte che la situazione si chiarir\u00e0. In un primo momento l'uomo confesser\u00e0 di aver ammazzato il francese che da tempo lo opprimeva per rilevare la casa vinicola sommersa dai debiti e solo a quel punto Melvina confesser\u00e0. \u00c8 stata lei a sparare come gesto d'amore nei confronti dell'uomo per il quale ha lavorato tanti e proprio quella anomala scorta di stracci, che Caterina aveva notato, le erano serviti per ripulire la cantina.\nIn conclusione del caso Luca supplica ancora una volta Lara di spiegarle perch\u00e9 sia tanto arrabbiata con lui, vista la promessa fatta in punto di morte qualche giorno prima. Lei sembra in un primo momento accettare l'invito a cena ma a quella cena non si presenter\u00e0 mai inviando solamente un biglietto.\n\"Rapsodia in blu\".\nTrama.\nLa mattina seguente tutto sembra riprendere il senso di normalit\u00e0 ma in commissariato arriva la segnalazione di un uomo trovato morto nel teatro della canonica. Si tratta di Lorenzo Poggiali, uno dei componenti della banda che la sera prima di era riunita proprio presso quel teatro per provare. La morte \u00e8 avvenuta per avvelenamento e tracce di veleno sono state ritrovate proprio sull'ancia del suo clarinetto.\nNon appena Ginevra, il medico legale, arriva sulla scena del delitto sembra sentirsi male ma solo dopo confesser\u00e0 di aver avuto la sera prima un appuntamento con l'uomo.\nDalle prime indagini svolte sembra di capire che Poggiali fosse un dongiovanni: tutte le donne della banda gli stavano dietro e anche le mogli degli uomini della banda. Proprio Caterina porta a Lara un quadro trovato la stessa mattina al mercato che ritraeva il corpo nudo di Poggiali firmato da Francesca Scudieri, moglie del suonatore di grancassa. Dettagli importanti ci sono anche nel passato del farmacista: pare che una delle figlie si sia suicidata qualche anno prima proprio per una delusione d'amore subita da Lorenzo.\nL'evento sembra aver smosso tutta la cittadina. Il questore Casadio convoca Manara per l'eccessivo polverone sollevato. Il notaio Castrucci chiama al commissariato perch\u00e9 la moglie, lo stesso pomeriggio dell'omicidio aveva visto Scudieri litigare e strattonare Poggiali. \nIn una serata pi\u00f9 malinconiche delle altre Lara si rifugia a dormire nel letto della zia alla quale racconter\u00e0 perch\u00e9 proprio non pu\u00f2 sopportare Luca, tanto da essere intenzionata a chiedere il trasferimento. Pare che molti anni prima, alla scuola di polizia i due fossero molto amici. Lui era il pi\u00f9 carino del corso, lei \"la ranocchia\" e proprio la sera della festa di fine corso lui le chiese di accompagnarlo ma non solo quella sera non se ne andarono insieme ma lui si accamp\u00f2 in spiaggia con la migliore amica di Lara, Giulia Chiamparini, alla quale rivel\u00f2 di averla sopportata tutto quel tempo solo perch\u00e9 lo aiutava con lo studio.\nAltro elemento importante per la risoluzione del caso \u00e8 rappresentato dalle lettere che vengono ritrovate a casa di Poggiali. Lettere d'amore scritte da Serena, la figlia del notaio Castrucci che era da tempo innamorata del ragazzo ma non ricambiata.\nL'indizio fondamentale si rivela per\u00f2 essere il quadro che Caterina aveva portato qualche giorno prima. In quel ritratto l'uomo indossava un ciondolo che, a quanto racconta Ginevra, portava anche la sera che \u00e8 stato ucciso. Quella stessa catenina al funerale era al collo della giovane figlia del farmacista Argentieri. Andando a chiedere spiegazioni Flavia confesser\u00e0 di aver commesso lei l'omicidio e di aver fatto di tutto per farsi scoprire dalla rosa e biglietto vicino al corpo fino all'aver usato lo stesso veleno con cui la sorella si era tolta la vita. Il motivo sta nel aver voluto \"fermare\" l'uomo prima che facesse altre vittime: prima che Serena arrivasse al punto al quale sua sorella era arrivata.\n\"Le lettere di Leopardi\".\nTrama.\nQuesta volta il caso da affrontare riguarda l'omicidio del bibliotecario della piccola cittadina. Il dottor Adelmo Fazi era un grande studioso di carte antiche e molto rispettato da tutti per come riuscisse a mandare avanti quel posto praticamente senza fondi pubblici. A ritrovare il corpo \u00e8 la sua segretaria Carla Narni la quale per prima nota la scomparsa di Marcuccio, altro assistente del Dottore, ma soprattutto delle \"lettere de Leopardi\" l'ultimo degli acquisti fatti per la biblioteca dal valore inestimabile per la loro importanza. Vista la delicatezza del bene sparito da Roma viene inviata un'esperta in tutela dei beni culturali che neanche a dirlo \u00e8 Giulia, l'amica di Lara protagonista del \"fattaccio della festa di fine corso\". Tra i primi interrogati ci sono Romei, proprietario di una macelleria in centro, che aveva materialmente finanziato le carte ma anche l'uomo che all'asta si era giocato il carteggio con Fazi il quale ammetter\u00e0 di aver incontrato il dottore proprio la sera in cui \u00e8 stato ucciso.\nIl problema per\u00f2 sorge nei confronti di Marcuccio, ragazzo grande e grosso ma un po' ritardato, la cui impronta insanguinata \u00e8 stata ritrovata vicino al cadavere, che da quel momento non si \u00e8 pi\u00f9 fatto sentire fino al momento in cui, il giorno dopo, compare a casa di Caterina continuando a ripetere i versi dell'infinito. Il caso verr\u00e0 risolto proprio interpretando quei versi. Marcuccio \u00e8 infatti un bravo conoscitore di numerologia e sa benissimo che l'infinito, oltre ad essere una poesia, \u00e8 anche un simbolo matematico, proprio come quello che ha appeso al braccialetto la signora Romei che successivamente confesser\u00e0 di aver voluto soltanto rubare il carteggio per rimediare ai debiti di gioco ma di aver incontrato incidentalmente il dottore.\nFinalmente viene risolta anche un'altra questione in sospeso da qualche tempo. L'arrivo di Giulia permette infatti a Luca di capire come mai Lara fosse cos\u00ec arrabbiata con lui, ma sfortunatamente questo non \u00e8 avvenuto per voce dell'ispettore ma tendendo un tranello alla stessa Giulia. L'agente racconter\u00e0 infatti che la sera della famosa festa ha mentito all'amica raccontando tutte quelle storie per poter stare sola con Luca \"togliendosela dalle scatole\". Lara, che ha ascoltato tutta la confessione al telefono dall'imbarazzo e dalla vergogna non sa cosa rispondere. Vorrebbe sprofondare nel letto su cui siede ma prima di tutto decide di prendere tutta la roba dell'amica e sbatterla fuori dalla porta di casa.\n\"Il raggio verde\".\nTrama.\nLa mattina dopo aver \"festeggiato\" il suo compleanno tutto sembra riprendere la normalit\u00e0 per Luca. Tanto per cambiare non riesce a dormire ed in giardino aggiusta la moto finch\u00e9 non viene convocato dal questore per una questione della massima urgenza: dal museo etrusco \u00e8 sparito un gioiello di grandissima importanza e c'\u00e8 bisogno di grande discrezione per ritrovarlo. Nel frattempo dei pescatori ritrovano in fondo al mare, al largo dell'isola di Montecristo, il cadavere di un uomo. Visto il particolare festeggiamento della sera prima con Ginevra, la scena del ritrovamento avrebbe toni decisamente pi\u00f9 caldi, se non fosse che Lara continua a vomitare per il mal di mare.\nPoco dopo in ufficio Lara e Luca riescono a parlarsi per la prima volta dopo la rivelazione di Giulia, lei si scusa sentendosi particolarmente in colpa per l'accaduto e per aver creduto cos\u00ec tanto tempo ad una persona che credeva amica e per farsi perdonare viene spedita da Manara a risolvere la faccenda che doveva risolvere \"personalmente\" per il questore.\nAl museo conosce la signora Brumelt, curatrice della mostra la quale non pu\u00f2 far altro che ammettere l'importanza dei beni esposti, ritrovati da Giandomenico Rubino, padre di Lara.\nFacendo una gita al porto Lara e Serena (Lucia Ocone) prima vedono la figlia della signora Brumelt in barca con un uomo, molto pi\u00f9 grande di lei, dopo averla sentita dire alla madre che stava andando da un'amica, poi incontrano Massimo Cenci (Luca Calvani) uno degli scapoli pi\u00f9 famosi della zona, figlio di un ricco imprenditore nonch\u00e9 amico di vecchissima data di Lara, il quale le invier\u00e0 un magnifico mazzo di rose in Commissariato. \nL'autopsia della Rosmini evidenzia come l'uomo non sia morto affogato ma gettato solo dopo la morte avvenuta per soffocamento almeno 3 giorni prima. Lavorando sui documenti ritrovati nella tasca dell'uomo Lara riesce a scoprirne l'identit\u00e0: Franco Mussa, noto trasportatore di pesce della zona. Grazie alle \"abilit\u00e0\" investigative di Caterina si viene a scoprire che la moglie della vittima aveva da tempo un amante tra i pescatori: Accio Marsili, il quale confesser\u00e0 la relazione e anche la loro volont\u00e0 di renderla pubblica dopo aver ottenuto il divorzio dalla moglie.\nDal proseguimento delle indagini emerger\u00e0 anche che l'uomo insieme a Valentina, la figlia della signora Brumelt, era proprio il padre, imprenditore sull'orlo del fallimento con alle spalle un rapporto di lavoro insieme a Mussa. Non ci vuole un eccessivo altro uso d'immaginazione dei nostri eroi per capire che il furto era stato organizzato dai due uomini, sfruttando la parentela con la Brumelt e soprattutto la sua fiducia. Dopo aver capito d'aver fatto un errore l'uomo cerca di far cambiare idea a Franco Mussa col quale inizi\u00f2 una lite e che mor\u00ec a seguito di questa.\n\"Reazione a catena\".\nTrama.\nProprio nel tanto agognato momento in cui Manara riesce ad ottenere una settimana di vacanza il questore lo richiama per revocare il permesso: emergenza danno ambientale e sembra che solo lui lo possa risolvere. La stessa mattina al commissariato arriva una donna a denunciare la scomparsa di suo marito: Orfeo Sianelli, noto documentarista. Presso il luogo dove si \u00e8 verificata l'immissione nell'oasi delle sostanze illecite viene ritrovata la jeep dell'uomo carbonizzata: fatto alquanto strano vista la particolare configurazione di quel mezzo, con serbatoio ignifugo a tenuta stagna. L'intuizione \u00e8 di Lara, confermato dalla Rosmini. Non si tratta di un incidente.\nIn mancanza di qualche serio indizio dal quale incominciare ad indagare non resta da fare altro che incominciare a visionare tutti i filmati che Sianelli ha fatto presso l'oasi naturalistica ma dopo ore ed ore di filmati non mondati l'unica stranezza che sembra emergere \u00e8 la presenza di una sola pellicola da 84 metri, tra tutte le altre lunghe 120. Andando a parlare con l'uomo che si \u00e8 occupato dello sviluppo delle pellicole emerge che effettivamente \u00e8 parso molto strano anche a lui che ci fosse della pellicola rovinata vista la grande esperienza dell'uomo, eppure erano presenti un paio di minuti completamente neri e racconta di aver buttato via il nastro dopo averlo fatto vedere allo stesso Sianelli. Esaminando il filmato per\u00f2 emerge che il taglio \u00e8 avvenuto a met\u00e0 nastro e che si \u00e8 salvato un fotogramma della scena rimossa dal quale si vede precisamente un uomo versare con dei barili delle sostanze nel lago.\nTra un'indagine e l'altra Lara riesce anche a far proseguire il suo rapporto con Massimo e nel frattempo Caterina ha un'emergenza \" 'floreale' \", i bulbi che aveva comprato non sono fioriti e il fiorista le consiglia di chiamare un suo amico tuttofare che la pu\u00f2 aiutare a sistemare il giardino. Quando per\u00f2 arriva l'uomo Caterina lo sente ricevere una telefonata nel bel mezzo del lavoro durante la quale lo sente confermare ad un uomo che presto gli ridar\u00e0 tutti i suoi soldi. Si tratta sicuramente di un'estorsione e ne va a parlare con Luca.\nDopo aver visto l'anomalia nel video Lara e Luca tornano alla \"Cineservice\" per chiedere altri dettagli, l\u00e0 per\u00f2 trovano un incendio, il titolare viene ricoverato d'urgenza per le ustioni e Lara si cade a terra intossicata. A salvarle la vita sar\u00e0 Luca che la trascina fuori dal locale e le esegue la respirazione. Non appena torner\u00e0 a respirare bacia con passione Luca per poi respingerlo un istante dopo. Questo le far\u00e0 sorgere tanti dubbi sui suoi sentimenti e sicuramente il bacio che si scambieranno il giorno dopo non aiuta a far chiarezza, anche se alle loro spalle compaiono sempre \"i fantasmi\" di Massimo e Ginevra.\nDalle indagini sul giardiniere di Caterina emerge che l'uomo \u00e8 stato socio di un conciatore della zona, le cui fabbriche si affacciano sull'oasi e dal quale si credeva provenissero le sostanze nocive. L'uomo confesser\u00e0 di aver effettivamente cercato di vendicarsi nei confronti dell'ex socio che lo aveva estromesso ma di essere innocente per quanto riguarda l'omicidio. Aggiunger\u00e0 anche che in realt\u00e0 lui stesso \u00e8 minacciato dal titolare della \"cine-service\" perch\u00e9 in possesso del video che lo inchioda. Quest'ultimo confesser\u00e0 l'omicidio avvenuto quando Sianelli era andato a lamentarsi per la pellicola tagliata.\n\"Sogni di vetro\".\nTrama.\nMentre Lara \u00e8 intenta a vivere la sua storia con Massimo, Luca \u00e8 gi\u00e0 per strada verso il luogo dove \u00e8 stata ritrovata una macchina insanguinata. A pochi metri di distanza verr\u00e0 ritrovato anche il corpo del proprietario: Daniele Tilli, vetraio della zona, che in auto aveva soltanto un vestito da sposa, e non risulta avere sul corpo ferite tali da causare la morte. All'interno del suo negozio verr\u00e0 ritrovata una poesia d'amore firmata da Sally, cassiera di un supermercato, che dichiarer\u00e0 di aver scritto quei versi solo perch\u00e9 voleva farli incidere sul vetro. Del vestito da sposa non si sa a chi sia destinato: neanche il sarto ha mai visto la donna. Tra i messaggi in segreteria Tilli aveva anche una minaccia di morte, inviata per\u00f2 da un telefono pubblico in una piazza che ospita solo un locale il Tuxedo, a tema country. \nAltro dettaglio importante emerge dal luogo dove \u00e8 stato ritrovato il corpo: in quella piazza era presente fino al giorno prima uno spettacolo circense, la stranezza sta nel fatto che il gruppo ha abbandonato la zona con due giorni d'anticipo. Andando a vedere uno spettacolo di questo gruppo Caterina riconosce nel presentatore, padre degli artisti, un suo vecchio amore della giovinezza.\nDopo una serata trascorsa al Tuxedo Manara viene inseguito da un gruppo di motociclisti e picchiato. Verr\u00e0 portato in ospedale con una costola incrinata e un sospetto trauma cranico. Lara corre a fargli da infermiera ma dopo averlo curato tutta la notte quest'ultimo riceve una chiamata da Melanie e scappa al commissariato. La ragazza \u00e8 barista del Tuxedo e gli ha portato la registrazione delle telecamere a circuito chiuso: \u00e8 stata ripresa la targa della moto di Stefano Perrone, figlio di una delle famiglie pi\u00f9 in vista della citt\u00e0. Sar\u00e0 Sally, ex fidanzata di Stefano, a quel punto a dare la svolta decisiva all'indagine. La ragazza aveva conosciuto Daniele alla vetreria e qualche tempo dopo al pub si era intromesso durante una discussione un po' manesca con il compagno. La sera dopo Stefano e i suoi amici motorizzati hanno raggiunto e circondato Daniele malmenando l'auto su cui si trovava. Quando per\u00f2 Tilli \u00e8 sceso dall'auto barcollava ed era tutto ferito, troppo per quello che era successo. Sar\u00e0 l'intuito di Caterina a completare la risoluzione del puzzle quando vede Marianna, figlia di De Coronas, il circense, al funerale del ragazzo. Poco dopo insieme al fratello confesser\u00e0 di essere lei la responsabile della sua morte. Dopo che Paolo, il fratello, l'ha convinta a lasciarlo si erano recati al casale, ma durante la discussione Daniele era caduto rompendo uno specchio. Da quella caduta \u00e8 stata provocata l'emorragia interna, ma nessuno poteva saperlo.\n\"Morte di un buttero\".\nTrama.\nLara ha ancora un piede sulla barca di Massimo che il commissariato viene chiamato per una nuova denuncia. La giovane ispettrice ha infatti appena trascorso l'intera settimana in barca e nonostante le sue ansie di rimettere piede a terra lui riesce a trattenerla chiedendole di sposarlo. Il gesto in realt\u00e0 fa venir ancora pi\u00f9 voglia a Lara di darsela a gambe ma Massimo si dichiara pronto ad aspettare.\nAnche Manara riceve una visita: si tratta di Sergio Vanni, commissario e suo ex collega arrivato alla cittadina per motivi di \"semivacanza\" come li definisce lui.\nLa denuncia intanto conduce l'inizio delle indagini in pedemontana dopo in corpo di un buttero viene trovato steso a terra, presumibilmente morto dopo una caduta da cavallo. Ginevra si riserva per\u00f2 di dare tutti i dettagli dopo l'autopsia e questa effettivamente riscontra che le ferite da trascinamento sono state provocate dopo la morte. Sul corpo di Contini inoltre viene ritrovata un'argilla non presente sul luogo del ritrovamento.\nLara decide di risolvere la questione \"Massimo\" una volta per tutte e lo fa andando a trovarlo al campo da tennis dove sta disputando una memorabile partita con Luca. L'ispettrice cerca di dire all'uomo che non vuole sposarlo ma questo, in realt\u00e0, capisce tutto molto prima, vedendo come lei cura le ferite dell'affascinante collega.\nCome al solito Caterina da una notevole mano alle indagini: prima di tutto scopre che da anni il Contini era infedele alla moglie e in un secondo momento, insieme a Brigadiere, ritrova il cappello dell'uomo che indicher\u00e0 esattamente il luogo dove \u00e8 avvenuto l'omicidio.\nLe indagini si concluderanno nel momento in cui si scoprir\u00e0 che Contini aveva anche molti debiti e aveva intenzione di saldare alcuni di questi con uno dei cavalli presenti nelle sue stalle. Il problema \u00e8 che quel cavallo che voleva dare via era del fratello il quale teneva molto all'animale ma la vittima era ben conosciuta sia per il suo carattere forte, per la sua tenacia ma soprattutto per il carattere quasi dispotico nei confronti di chiunque, anche del suo stesso fratello, che alla fine, pi\u00f9 per debolezza che per volont\u00e0, arriva a commettere l'omicidio.\nNel frattempo Luca sembra essere arrivato alla svolta tanto agognata: il suo collega e amico Sergio gli offre l'occasione di poter tornare a Milano tra il suo amato smog, ma a quel punto \u00e8 l'amore a intromettersi. Lara deve intervenire un istante prima della firma per convincerlo a non partire.\n\"Delitto in paradiso\".\nTrama.\nDopo la praticamente avvenuta dichiarazione di Lara le cose tra lei e il commissario sono velocemente degenerate. Dal commissariato arriva una nuova denuncia che sorprende i due poliziotti ancora a letto insieme. Anche questa volta si tratta di un caso d'omicidio. La vittima \u00e8 un noto psicologo, il dottor Ghiarciardi, ritrovato ammazzato nella sua clinica con, stranamente, a fianco una delle sue pazienti, Federica Sassi, che ancora impugnava l'arma del delitto. Dal primo intervento della polizia sembra ovviamente essere lei la colpevole ma si trova in stato catatonico e dovr\u00e0 essere ricoverata. Dalle cartelle cliniche emerge che soffre da anni di amnesie temporanee, che anche in questa occasione l'hanno colpita. A scagionarla ci pensa Lara notando come dalla posizione in cui \u00e8 stato ucciso sarebbe stato impossibile per una persona non mancina compiere quel gesto e Federica, dal canto suo, ricorda la presenza di un fuoristrada grigio fuori da clinica Paradiso poco prima che lei entrasse.\nIl dottor Ghianciardi era uno dei pi\u00f9 bravi specialisti nel suo settore anche se spesso visto come un tipo stravagante per il suo utilizzo di metodi poco ortodossi. Era per\u00f2 indiscutibile il risultato eccellente del suo lavoro, benvoluto da tutti i suoi pazienti era riuscito, anche su Federica, ad ottenere buoni effetti. Quello che per\u00f2 emerge poco dopo \u00e8 la presenza di un'enormit\u00e0 di debiti ma anche il rilascio di un recente e cospicuo prestito da parte di una banca, il cui titolare, stranamente, \u00e8 il fidanzato prossimo alle nozze, della dottoressa Parenti, contabile della clinica.\nPoco dopo Federica subisce un tentato omicidio: un uomo cerca di soffocarla, fortunatamente non riesce a completare il lavoro e l'uomo scappa da una finestra. Prima di fuggire definitivamente cerca anche di investire Manara con un suv grigio. Nel frattempo vengono completate le ricerche incrociate tra i pazienti del dottore e quelli che erano mancini. I risultati sono solo tre: la signora Pani che soffre di agorafobia e quindi non esce di casa da anni, Anselmo Guidi con pi\u00f9 forme patologiche che lo portano dalla gioia estrema alla depressione pi\u00f9 profonda, che praticamente si autoassolve recandosi al commissariato ammettendo di aver commesso il reato aggiungendo \"un po' troppi\" dettagli di sua iniziativa e Claudia Cerilli affetta dal complesso di Elettra che la porta ad innamorarsi di uomini maturi in cui riconosce la figura paterna il cui padre possiede un Suv grigio. Queste piste per\u00f2 sembrano non portare da nessuna parte.\nLuca nel frattempo sta cercando di lavorare sul suo rapporto con Lara. La ragazza infatti sembra nutrire forti perplessit\u00e0 sull'opportunit\u00e0 di quella storia anche se inconsciamente non riesce a resistergli e ci\u00f2 che richiede \u00e8 la presenza di \"gesti\" mentre lui cerca di capire in cosa consistano tali \"gesti\".\nSolo proseguendo le indagini, e dopo che Federica avr\u00e0 ritrovato la memoria, si scoprir\u00e0 che a commettere l'omicidio \u00e8 stata inaspettatamente la dottoressa Parenti dopo aver discusso con il dottore sulla necessit\u00e0 che lei rivelasse al suo futuro marito del motivo per cui lei, oltre ad essere la contabile, in passato, \u00e8 stata anche paziente.\nGiusto a completare la giornata arriva l'ennesima telefonata da parte di una delle sorelle di Luca a rivelare a tutto il commissariato della storia con Lara.\n\"Un morto di troppo\".\nTrama.\nUna nuova giornata inizia con l'arrivo di Teresa (Teresa Mannino), la sorella di Luca, alla cittadina. Si rivela subito essere molto estroversa e solare, tanto da non resistere un attimo a spifferare gli aneddoti dell'infanzia del giovane Commissario ed anche il suo simpatico soprannome \"Bubb\u00f9\". In quel momento arriva Brigadiere, il cane di Lara, spaventatissimo che chiede di seguirlo. Condurr\u00e0 i poliziotti presso la laguna dove, tutta addobbata, verr\u00e0 ritrovata una donna morta, stesa su un materassino. La donna \u00e8 Giada Mercuri, vicino al luogo dove \u00e8 stata ritrovata erano presenti due boccette di veleno apparentemente uguali ma che contenevano una barbiturico, l'altra un leggerissimo sonnifero. Il marito della donna si recher\u00e0 in caserma solo il giorno dopo, avendo appreso l'accaduto solo dai giornali. Dichiarer\u00e0 che spesso la donna spariva per qualche giorno, soprattutto negli ultimi due anni, dopo che loro figlia \u00e8 morta e che lei \u00e8 entrata in un pesante stato di confusione e depressione. Racconter\u00e0 inoltre che una delle poche persone che era solita incontrare era Iolanda Sorge, una arzilla vecchietta che si spacciava per veggente e \"aiutava\" le persone a parlare con i cari estinti. Inoltre l'auto della donna, verr\u00e0 ritrovata sul fondo della laguna ma l'ora della morte risale ad un'ora prima rispetto al momento in cui l'orologio della macchina ha smesso di funzionare per corto circuito della batteria dovuto ovviamente all'immersione.\nNello stesso tempo dal cimitero della cittadina arriva la denuncia poich\u00e9 una delle bare si \u00e8 aperta e da questi sono usciti due corpi diversi. Si crea subito allarme generale per qualche sospetto di occultismo e Manara \u00e8 costretto ad intervenire anche su questo fronte. Il primo ad essere interrogato \u00e8 Bartolomeo, il custode, il quale per\u00f2 sa dire molto poco visto che la bara risale a molti anni prima, quando lui ancora non lavorava l\u00ec.\n\"Beato tra le donne\".\nTrama.\nViene trovato morto nel suo studio che sta andando a fuoco, il rispettabile Giacomo Spada, famoso per l'acqua che vende in tutta la regione. Subito si pensa ad un omicidio per l'eredit\u00e0, perch\u00e9 anche se manteneva sua moglie, sua figlia, sua sorella e la domestica tutte nella stessa casa. si scopre anche che il figlio della domestica potrebbe essere coinvolto nell'omicidio poich\u00e9 \u00e8 stato licenziato dall'azienda degli Spada dopo averci lavorato come contabile. Intanto Lara non parla con Luca poich\u00e9 nell'episodio precedente, Ginevra ha detto a tutti di essere incinta ed aspettare un figlio da Luca. Facendo ricerche nello studio si scopre un foglio dove si legge che Spada ha donato 50.000\u00a0\u20ac a qualcuno della famiglia. Convocati tutti i parenti non si ricava nulla, ma la figlia di Spada, con la scusa di sentirsi male, scappa e va a casa del figlio della domestica e si scopre che hanno una relazione e si scopre anche perch\u00e9 era stato licenziato il figlio della domestica: non era riuscito a giustificarsi di questo ammanco di cassa. Indagando all'esterno della villa si scopre una gigantesca lente e tutto diventa chiaro: il marito della sorella di Giacomo Spada faceva l'ottico e per bruciare le cambiali che erano appoggiate sul tavolo dello studio aveva bruciato tutta la stanza. Poi si scoprir\u00e0 che Giacomo Spada gliele voleva condonare. A fine episodio si scopre l'inghippo anche al commissariato: per uno scambio di analisi, si scopre che ad essere incinta \u00e8 Serena Sardi, la moglie di Toscani.\n\"Le verit\u00e0 nascoste\".\nTrama.\nViene ritrovata uccisa Jolanda, la sensitiva da cui mezzo paese andava per poter \"parlare\" con i loro cari defunti (apparsa per altro in un episodio precedente cercata da Manara per essere utile allo svolgimento delle indagini). All'inizio si pensa che si sia impiccata, ma poi, grazie ad un'intuizione di Lara, si scoprir\u00e0 che si tratta di un caso di omicidio. Si scopre anche che Iolanda ricattava le persone e chiedeva loro ben 5000 euro. Intanto Luca d\u00e0 le sue dimissioni. Si cominciano gli interrogatori, ma non si arriva da nessuna parte. Poi, Caterina andr\u00e0 dal pescivendolo e chieder\u00e0 4 chili di calamari, il pescivendolo risponder\u00e0 che non ne ha pi\u00f9 e cos\u00ec si scoprir\u00e0 che il marito di Iolanda si \u00e8 procurato un falso alibi, cio\u00e8 che per quella notte lui potrebbe aver ucciso la moglie. Messo alle strette, ceder\u00e0. Intanto, Luca parte e sale sulla corriera che lo porter\u00e0 a Milano. Prima aveva regalato la moto a Toscani. Per\u00f2, mentre Barbagallo e Buttafuoco conducono il marito di Iolanda in carcere, quest'ultimo fugge. Intanto Lara trova i CD delle registrazioni degli incontri, che si trovavano nella vecchia cisterna vicino a casa di Iolanda, ma il marito di quest'ultima, la imprigiona nella cisterna. Se non fosse per Luca, che ha visto che Lara lo aveva chiamato, cos\u00ec la libera. Cos\u00ec la vicenda si conclude. La puntata e la serie si concludono con Luca e Lara ormai fidanzati, Ginevra che si fidanza con Massimo, l'amico di Lara, e Toscani scopre che la moglie aspetta non uno ma ben tre figli."}
