{"id": "2224053", "revid": "2730", "url": "https://it.wikipedia.org/wiki?curid=2224053", "title": "Leggi Jim Crow", "text": "Le leggi Jim Crow furono delle leggi locali e dei singoli Stati degli Stati Uniti d'America emanate tra il 1877 e il 1964. Di fatto servirono a creare e mantenere la segregazione razziale in tutti i servizi pubblici, istituendo uno status definito di \"separati ma uguali\" per i neri americani e per gli appartenenti a gruppi razziali diversi dai bianchi.\nAlcuni esempi di leggi Jim Crow furono la separazione nelle scuole pubbliche, nei luoghi pubblici e sui mezzi di trasporto e la differenziazione dei bagni e dei ristoranti tra quelli per bianchi e quelli per neri. Anche all'interno dell'esercito venne applicata la segregazione razziale. Le leggi Jim Crow erano distinte dai \"Codici neri\" del periodo 1800-66 che a loro volta avevano ridotto i diritti e le libert\u00e0 civili degli afroamericani.\nLa segregazione razziale organizzata dagli Stati nelle scuole fu dichiarata incostituzionale dalla Corte Suprema nel 1954, con la sentenza \"Brown contro Board of Education\". In generale, le leggi Jim Crow rimanenti furono abrogate dalla legge sui diritti civili del 1964 e dalla Voting Rights Act del 1965.\nEtimologia.\nL'origine della frase \"Jim Crow\" \u00e8 stata spesso fatta risalire a \"Jump Jim Crow\", una canzone-balletto caricatura degli afroamericani comparsa per la prima volta nel 1832. Le vere origini potrebbero per\u00f2 essere anteriori. La frase si trasform\u00f2 in un aggettivo verso il 1838 e la locuzione \"legge Jim Crow\" comparve per la prima volta sul \"Dizionario di Inglese Americano\" nel 1904. Tuttavia ben prima di entrare ufficialmente nel dizionario, per lo meno dal decennio del 1890, \"\"\"legge Jim Crow\" era un modo di dire di uso comune. Il nome \"Jim Crow\" potrebbe anche essere stato creato dall'attore Thomas D. Rice che, verso la met\u00e0 del XIX secolo, interpret\u00f2 uno schiavo chiamato Jim Crow dipingendosi la faccia di nero.\nLe origini delle leggi Jim Crow.\nDurante il periodo della Ricostruzione, tra il 1865 e il 1877, nel Sud uscito sconfitto dalla guerra, la legge federale protesse i diritti civili dei \"freedmen\", ovvero gli schiavi di origine africana liberati. Nel decennio del 1870 i Democratici ripresero gradualmente il potere negli stati del sud, spesso grazie ad elezioni durante le quali gruppi paramilitari intimidivano gli avversari, attaccavano i neri o impedivano loro di votare. Per vari anni in Louisiana le elezioni per il governatore furono sospese o contestate per l'estrema violenza che si scatenava durante la campagna elettorale. Nel 1877 fu stipulato un tacito accordo nazionale per ottenere l'appoggio dei parlamentari democratici del Sud all'elezione di un presidente federale repubblicano, in cambio del ritiro delle truppe federali dagli Stati del Sud. In questo modo, i Democratici riprendevano il controllo di tutti gli stati. I governi bianchi e democratici guidati dai \"redeemers\" che si formarono dopo il ritiro dell'esercito emanarono le leggi Jim Crow, separando gli afroamericani dalla popolazione bianca degli stati.\nAlcuni neri continuarono ad essere eletti in cariche locali fino al decennio del 1880, ma poi i democratici approvarono leggi che rendevano pi\u00f9 difficili la registrazione nelle liste elettorali e la partecipazione alle elezioni, con il risultato che la partecipazione della maggioranza dei neri e di molti bianchi poveri inizi\u00f2 a calare. A partire dal Mississippi nel 1890, fino al 1910 gli ex stati confederati approvarono nuove costituzioni o emendamenti che di fatto privarono nuovamente del diritto di voto la maggioranza dei neri e decine di migliaia di bianchi poveri grazie ad una combinazione di tasse da pagare per votare, prove di alfabetizzazione e di comprensione di testi scritti, e requisiti di residenza e registrazione all'anagrafe. La \"\"clausola del nonno\", cio\u00e8 la tutela di un diritto riconosciuto a uno specifico individuo se i suoi ascendenti ne avevano goduto, permise temporaneamente ad alcuni analfabeti bianchi di continuare a votare, ma complessivamente a seguito di tali leggi il numero dei votanti in tutto il Sud si ridusse drasticamente.\nPrivati della possibilit\u00e0 di votare, i neri e i poveri non potevano nemmeno fare parte delle giurie nei tribunali locali. Non potevano influenzare la formazione delle assemblee statali e, prevedibilmente, i loro interessi finirono con l'essere del tutto trascurati. I governi del periodo della Ricostruzione avevano fondato molte scuole pubbliche, ma quelle per neri erano abbondantemente sottofinanziate, anche tenendo conto delle dissestate casse del Sud. Il calo del prezzo del cotone poi depresse l'economia, basata sull'agricoltura, per diversi anni.\nIn alcuni casi i Progressisti tentarono di ridurre le frodi elettorali perpetrate contro i neri e i poveri analfabeti. La separazione degli afroamericani dal resto della popolazione fu legalizzata e formalizzata durante l'epoca del Progressismo (tra il 1890 e il 1920), ma anche in quei contesti socio-economici in cui tale separazione non era espressamente sancita essa divent\u00f2 in breve tempo una consuetudine. Ad esempio le leggi Jim Crow non vietavano espressamente agli afroamericani di partecipare alle attivit\u00e0 sportive, ai momenti di svago o alle funzioni religiose, ma avevano creato una cultura della separazione cos\u00ec radicata nella societ\u00e0 del Sud che essa avveniva ugualmente e tacitamente.\nNel contesto caratterizzato dalle leggi Jim Crow le elezioni presidenziali del 1912 presero rapidamente una china fortemente contraria agli interessi degli afroamericani. La maggior parte dei neri viveva ancora nel Sud, dove erano stati di fatto privati del diritto di voto, che quindi non poterono esercitare. Le tasse elettorali e i requisiti sull'alfabetizzazione tennero lontani dal voto molti cittadini anche se esistevano scappatoie che permettevano ai bianchi di non pagare le tasse o di non sostenere esami di lettura. Ad esempio, in Oklahoma chiunque avesse potuto votare prima del 1866 o avesse avuto un parente abilitato al voto prima di quella data, era esentato dai requisiti di lettura: naturalmente gli unici che avessero potuto votare prima del 1866 erano bianchi, quindi i bianchi furono esentati dalle prove, mentre i neri furono esclusi per legge.\nIl nuovo presidente Woodrow Wilson, un democratico del Sud e il primo presidente nato al Sud del periodo successivo alla guerra di secessione, nomin\u00f2 politici del Sud nella sua squadra di governo. Alcuni di questi iniziarono ben presto a premere per ottenere luoghi di lavoro segregati, nonostante il fatto che a Washington e negli uffici federali sin dai tempi della Guerra Civile si fosse praticata l'integrazione. Ad esempio, nel 1913 il segretario al tesoro William Gibbs McAdoo, nominato dal presidente, fu sentito esprimere la sua costernazione perch\u00e9 donne bianche e nere lavoravano insieme in un ufficio governativo.\nWilson introdusse la segregazione razziale anche negli uffici federali, nonostante le molte proteste. Assegn\u00f2 varie cariche a politici del Sud, convinti segregazionisti, perch\u00e9 credeva sinceramente che la segregazione razziale fosse nell'interesse sia dei bianchi che dei neri.\nPrimi tentativi di sconfiggere le leggi Jim Crow.\nLa legge sui diritti civili del 1875, proposta da Charles Sumner e Benjamin Butler, garantiva che ciascuno, indipendentemente dalla razza, dal colore della pelle o dalla precedente condizione di schiavit\u00f9 aveva diritto allo stesso trattamento nei luoghi pubblici, come alberghi, trasporti pubblici, teatri e altri luoghi di svago. La legge ottenne per\u00f2 risultati molto modesti. Nel 1883 una sentenza della Corte Suprema stabil\u00ec che la legge era incostituzionale sotto vari aspetti, e afferm\u00f2 che il Congresso non poteva controllare le singole persone o aziende. Dal momento che i Democratici del Sud all'interno del Congresso formavano un blocco solido, disponendo di un potere molto superiore alla percentuale di popolazione che effettivamente rappresentavano, il Congresso non approv\u00f2 altre leggi sui diritti civili fino al 1957.\nNel 1890 lo stato della Louisiana approv\u00f2 una legge che ordinava alle ferrovie di allestire posti e sale d'aspetto separati per i passeggeri. La legge distingueva tra \"bianchi\", \"neri\" e \"colorati\" (vale a dire persone di origine razziale mista). Era gi\u00e0 stato stabilito per legge che i neri non potessero viaggiare con i bianchi, ma prima di quella data perlomeno le persone di razza mista lo potevano fare. A New Orleans un gruppo di persone di tutte le razze, preoccupate per la decisione, fond\u00f2 il Comit\u00e9 des Citoyens, un'associazione con l'intento di far abolire tale legge. Convinsero Homer Plessy, un uomo di bell'aspetto e con solo un ottavo di sangue afroamericano nelle vene, a metterne alla prova gli effetti. Nel 1892 Plessy acquist\u00f2 un biglietto di prima classe da New Orleans sulla East Louisiana Railway. Una volta a bordo del treno spieg\u00f2 al controllore la sua composizione razziale e occup\u00f2 un posto in una carrozza riservata ai soli bianchi. Gli venne ordinato di lasciare la carrozza e andare invece a sedersi in una per \"colorati\". Plessy rifiut\u00f2 e venne immediatamente arrestato. Il Comit\u00e9 des Citoyens sostenne il caso in tutte le sedi, arrivando fino alla Corte Suprema. Nel 1896 per\u00f2 persero la causa, nota come \"Plessy contro Ferguson\", in quanto la Corte nella sentenza stabil\u00ec che le strutture create per il principio di \"separati ma uguali\" erano costituzionali. Il verdetto contribu\u00ec a far durare per altri 58 anni la discriminazione razziale legale contro neri e persone di razza mista negli Stati Uniti.\nIl razzismo negli Stati Uniti e la difesa delle leggi Jim Crow.\nIn aggiunta ai problemi che le persone del Sud incontrarono nella nuova organizzazione di un sistema di lavoro libero dopo la fine della schiavit\u00f9, i neri americani agli occhi della gente erano il simbolo della sconfitta della Confederazione nella guerra civile: \"Mentre il concetto di supremazia bianca veniva sfidato in tutto il sud, molti bianchi tentarono di proteggere il loro vecchio status minacciando gli afroamericani che esercitavano i loro nuovi diritti.\" I Democratici usarono il loro potere per applicare la segregazione in tutti i luoghi pubblici e ristabilire il dominio dei bianchi sui neri nel Sud.\nUna delle giustificazioni per la sistematica esclusione degli afroamericani dalla societ\u00e0 del Sud era che lo si faceva per la loro stessa salvaguardia. Uno studioso dell'inizio del XX secolo suggeriva che permettendo ai neri di frequentare le scuole per bianchi avrebbe significato \"esporli continuamente a giudizi e a sentimenti a loro ostili\", fatto che avrebbe potuto condurre a \"una malsana coscienza di razza\"\".\nL'epoca della seconda guerra mondiale.\nDopo la seconda guerra mondiale gli afroamericani iniziarono a sfidare con frequenza sempre maggiore il sistema della segregazione, in quanto ritenevano di essersi guadagnati il diritto di essere considerati cittadini statunitensi a pieno titolo, avendo la loro comunit\u00e0 prestato servizio militare e patito sacrifici. Il movimento per i diritti civili degli afroamericani prese forza anche a causa di alcuni episodi chiave, come l'aggressione razzista al veterano di guerra Isaac Woodard avvenuta mentre ancora indossava l'uniforme dell'esercito. Mentre il movimento per i diritti civili si diffondeva e si serviva dei tribunali federali per attaccare gli statuti e le leggi Jim Crow, i governi di molti stati del sud, dominati dai bianchi, rispondevano approvando forme alternative per applicare la segregazione.\nIl \"NAACP Legal Defense Committee\" (un gruppo diventato indipendente dalla NAACP) e il loro avvocato Thurgood Marshall portarono di fronte alla Corte suprema il celebre caso \"Brown contro Board of Education\". Con la sua fondamentale sentenza del 1954, la Corte ribalt\u00f2 all'unanimit\u00e0 la decisione presa nel 1895 con il caso Plessy. La Corte suprema decise che mantenere il principio della segregazione razziale \"de iure\" nelle scuole pubbliche era incostituzionale.\nLa decisione della Corte peraltro non interruppe il sistema della segregazione \"de facto\" che continu\u00f2 comunque anche sulla base della residenza degli alunni. I sistemi scolastici di alcune citt\u00e0 iniziarono a ricreare la segregazione questa volta su base di censo o classe sociale piuttosto che razziale.\nIl giudice Frank Murphy us\u00f2 per la prima volta la parola \"razzismo\" in un giudizio della Corte suprema nella sentenza \"Korematsu v. United States\" del 1944. Afferm\u00f2 che appoggiando il trasferimento forzato dei cittadini nippoamericani durante la seconda guerra mondiale la Corte stava sprofondando nel \"disgustoso abisso del razzismo\". Il giudice Murphy si serv\u00ec del termine in cinque sentenze diverse ma, dopo il suo abbandono dell'incarico, la parola non fu pi\u00f9 usata in un parere della Corte per quasi due decenni, per ricomparire nella fondamentale sentenza \"Loving contro Virginia\" del 1967.\nLa fine delle leggi Jim Crow.\nIn tribunale.\nNel XX secolo la Corte suprema inizi\u00f2 ad abolire le leggi Jim Crow contrastandole sul piano costituzionale. Nella sentenza \"Buchanan contro Warley\" del 1917 la Corte stabil\u00ec che una legge del Kentucky non poteva imporre la segregazione di residenza, costringendo le persone a vivere in zone separate. Nel 1946 con la sentenza \"Irene Morgan contro Virginia\" dichiar\u00f2 incostituzionale la segregazione sui mezzi di trasporto che collegavano Stati diversi, in osservanza della cosiddetta \"Clausola sul Commercio\" presente nella Costituzione stessa. Bisogner\u00e0 arrivare al 1954 e alla sentenza \"Brown contro Board of Education of Topeka\" perch\u00e9 la Corte dichiari illegale la segregazione in strutture pubbliche come le scuole, ribaltando di fatto la \"Plessy contro Ferguson\" e mettendo fuori legge i provvedimenti Jim Crow anche in altri ambiti della societ\u00e0.\nOltre alle leggi Jim Crow, con le quali erano gli Stati a creare la segregazione razziale, anche aziende, partiti politici, sindacati e altre associazioni private avevano creato dei propri \"regolamenti Jim Crow\" impedendo ai neri di acquistare case in determinati quartieri, di lavorare o fare acquisti in certi negozi o di svolgere determinate occupazioni. La Corte suprema mise fuori legge alcune di queste forme di discriminazione privata con la sentenza \"Shelley contro Kraemer\" del 1948 in cui afferm\u00f2 che le \"clausole restrittive\" che impedivano la cessione di case a neri o ebrei o asiatici erano incostituzionali.\nLa corte Suprema per\u00f2 non intendeva attaccare altre forme di discriminazione privata. Riteneva che i regolamenti privati non violassero la clausola della pari protezione della Costituzione, perch\u00e9 non si trattava di \"entit\u00e0 statali\" come quella clausola specificava.\nNel 1971 la Corte Suprema con la sentenza \"Swann contro Charlotte-Mecklenburg Board of Education\" sostenne la pratica di ridistribuire gli studenti nelle varie scuole in base all'appartenenza razziale per raggiungere l'integrazione.\nNella societ\u00e0.\nIl gesto di disobbedienza civile di Rosa Parks del 1955, quando si rifiut\u00f2 di cedere il proprio posto a sedere sull'autobus ad un uomo bianco, fu una specie di catalizzatore per il movimento per i diritti civili degli anni successivi. Il suo gesto e le dimostrazioni pubbliche che provoc\u00f2 fecero da apripista per una serie di decisioni dei legislatori e dei tribunali che contribuirono a indebolire il sistema delle leggi Jim Crow.\nIl boicottaggio degli autobus di Montgomery, guidato dal reverendo Martin Luther King, successivo alla ribellione di Rosa Parks, non fu tuttavia il primo di quel tipo. Per tutti gli anni trenta e quaranta c'erano stati numerosi boicottaggi e dimostrazioni contro la segregazione razziale. Quelle prime lotte avevano conquistato risultati positivi e acceso l'attivismo politico dei neri. Ad esempio K. Leroy Irvis della Lega Cittadina di Pittsburgh nel 1947 aveva guidato una manifestazione contro la discriminazione nell'assegnazione dei posti di lavoro nei grandi magazzini, iniziando cos\u00ec la propria carriera politica.\nLa fine della segregazione \"de jure\".\nNel gennaio 1964 il presidente Lyndon B. Johnson incontr\u00f2 i capi del movimento per i diritti civili. L'8 gennaio, durante il suo primo discorso sullo stato dell'Unione Johnson chiese al Congresso di \"far s\u00ec che questa sessione del Congresso sia ricordata come quella che ha fatto di pi\u00f9 per i diritti civili di tutte le ultime cento messe assieme\". Il 21 giugno gli attivisti per i diritti civili Michael Schwerner, Andrew Goodman, e James Chaney scomparvero nella contea di Neshoba, in Mississippi. I tre volontari stavano aiutando la registrazione nelle liste elettorali di cittadini afroamericani nell'ambito del \"Mississippi Summer Project\". Quarantaquattro giorni dopo l'F.B.I. ritrov\u00f2 i loro corpi, sepolti in una cava. Furono accusati del crimine lo sceriffo della contea di Neshoba Cecil Price e altre 16 persone, tutti membri del Ku Klux Klan; sette di loro furono condannati come colpevoli.\nOttenuta una maggioranza di Democratici del nord e Repubblicani, Johnson spinse il Congresso degli Stati Uniti ad approvare la legge sui diritti civili del 1964. Il 2 luglio il presidente Johnson firm\u00f2 lo storico decreto.. Invoc\u00f2 la \"clausola sul commercio\" per porre fuori legge la discriminazione nei locali e uffici pubblici. Tale applicazione della clausola venne sostenuta dalla sentenza \"Heart of Atlanta Motel contro Stati Uniti\" del 1964.\nFino al 1965 gli sforzi organizzati per spezzare il sistema della privazione del diritto di voto da parte degli Stati non avevano ottenuto grandi effetti e in certe zone si erano rivelati del tutto inefficaci. L'assassinio degli attivisti per il diritto di voto avvenuto in Mississippi sal\u00ec per\u00f2 alla ribalta delle cronache nazionali, insieme con numerosi altri atti di violenza ed attacchi terroristici diretti contro il presidente Johnson. Alla fine, l'attacco gratuito della polizia di stato contro una manifestazione pacifica che stava attraversando l'Edmund Pettus Bridge diretta verso il parlamento statale di Montgomery, avvenuto a Selma, Alabama, il 7 marzo 1965, convinse il presidente e il Congresso a superare la resistenza opposta dai legislatori del sud e a far effettivamente applicare la legge sul diritto di voto. Il presidente Johnson richiese che venisse emanata una nuova legge sul diritto di voto molto forte, richiesta che si concretizz\u00f2 nel \"Voting Rights Act\".\nIl Voting Rights Act del 1965 pose fine alle barriere legali erette per limitare il diritto di voto in tutte le elezioni, federali, statali e locali. Stabil\u00ec anche una forma di controllo federale sulle contee in cui storicamente la partecipazione al voto era stata particolarmente bassa, segno evidente della presenza di discriminazioni.\nL'eredit\u00e0 del sistema Jim Crow.\nLegale.\nLa Corte suprema degli Stati Uniti aveva stabilito, nelle celebri \"Cinque sentenze sui diritti civili\" del 1883, che il XIV emendamento non concedeva al governo federale il potere di dichiarare illegali le discriminazioni in ambito privato e ribadito nella \"Plessy contro Ferguson\" del 1896 che le leggi Jim Crow erano costituzionali fin tanto che concedevano l'esistenza di strutture per \"\"separati ma uguali\". Negli anni successivi la Corte rese il requisito del \"separati ma uguali\"\" una formula vuota, appoggiando di fatto leggi discriminatorie a dispetto dell'evidenza che indicava che in pratica servivano a mettere in atto profonde ingiustizie.\nPolitica.\nLe leggi Jim Crow furono il prodotto del blocco compatto di elettori democratici del Sud. I conservatori democratici del Sud, sfruttando la paura e la diffidenza razziale e attaccando la corruzione (reale o percepita) dei governi repubblicani del periodo della Ricostruzione, avevano preso il controllo dei governi degli Stati del Sud nel decennio 1870 e li avevano tenuti sotto il proprio dominio per quasi un secolo, soprattutto grazie all'abolizione del diritto di voto per i neri con statuti e costituzioni. Nel 1956 la resistenza del Sud alla decisione della Corte suprema nella sentenza \"Brown contro Board of Education\" sfoci\u00f2 in una deliberazione nota come il \"Southern Manifesto\". Fu allegato agli atti del Congresso e sostenuto da 96 tra deputati e senatori, tutti, tranne due, democratici del Sud.\nLa vita degli afroamericani.\nLe leggi Jim Crow furono una delle cause principali per la grande migrazione afroamericana della prima met\u00e0 del XX secolo, perch\u00e9 nel Sud le possibilit\u00e0 erano cos\u00ec ridotte da spingerli a trasferirsi in massa nelle citt\u00e0 del Nord in cerca di migliori condizioni di vita.\nMentre uomini di spettacolo, musicisti e letterati afroamericani dopo il 1890 erano riusciti a farsi in qualche modo accettare nel mondo della cultura e dell'arte, fino ad allora dominati dai bianchi, gli atleti neri si trovarono invece di fronte continui ostacoli. Fino al 1900 l'opposizione dei bianchi tenne pugili, giocatori di baseball, corridori e giocatori di pallacanestro afroamericani a distanza, limitando il loro campo di azione in tutte le maniere. Tuttavia il loro valore e le loro capacit\u00e0 in tutte le discipline sportive non potevano essere negati. Il cambiamento delle convenzioni sociali e l'esempio di figure come Jackie Robinson, che per primo riusc\u00ec ad entrare in una squadra professionistica di baseball interamente composta da bianchi nel 1947 (anche se inizi\u00f2 a giocare dapprima in Canada) aiutarono ad abbattere le barriere. A partire dagli anni cinquanta e sessanta la presenza degli afroamericani in tutti gli sport principali inizi\u00f2 a crescere rapidamente ed oggi essi rappresentano la maggioranza degli atleti di primo piano negli Stati Uniti."}
{"id": "2224065", "revid": "1782831", "url": "https://it.wikipedia.org/wiki?curid=2224065", "title": "Claudio Scajola", "text": "Biografia.\nAntonio Claudio Scajola nasce ad Imperia nel 1948, figlio del dirigente antifascista impiegato presso l'INPS Ferdinando Scajola, che fu poi fondatore a Imperia della Democrazia Cristiana, segretario provinciale dello stesso partito e sindaco della citt\u00e0, legato ad Alcide De Gasperi, oltre che gi\u00e0 dirigente Inps dal 1942, dopo il trasferimento da Roma. Anche il fratello di Claudio, Alessandro Scajola, fu eletto Sindaco della citt\u00e0 ligure e deputato per due legislature nella DC. Il nipote Marco Scajola \u00e8 assessore regionale ligure nella giunta di Giovanni Toti.\nClaudio Scajola, seguendo l'esempio del padre morto prematuramente e del suo padrino di cresima Paolo Emilio Taviani, milit\u00f2 nella Federazione universitaria cattolica italiana (FUCI) e poi nel movimento giovanile della Democrazia Cristiana, entrando ben presto nella direzione nazionale. Frequent\u00f2 in quegli anni il corso di laurea in Giurisprudenza all'Universit\u00e0 degli Studi di Genova, come studente lavoratore, giungendo alla laurea nei primi anni del 2000 quando sar\u00e0 ministro in carica.\nA 23 anni inizi\u00f2 a lavorare come amministratore pubblico, diventando dirigente Inadel.\nNel 1975, a soli 27 anni, divenne presidente dell'ospedale regionale di Costarainera, ed in seguito pass\u00f2 alla presidenza dell'USL d'Imperia. Scajola si sposa in quegli anni con Maria Teresa Verda da cui nasceranno Pier Carlo e Lucia.\nSindaco di Imperia.\n1\u00ba mandato.\nNel 1980 Scajola venne eletto consigliere comunale di Imperia. Nell'ottobre 1982 divenne sindaco d'Imperia a 34 anni, il pi\u00f9 giovane sindaco d'Italia in una citt\u00e0 capoluogo di provincia, in sostituzione del dimissionario Renato Pilade, travolto da uno scandalo familiare. Fu il terzo membro della famiglia Scajola a ricoprire, in meno di tre decenni, il ruolo di sindaco di Imperia: oltre al gi\u00e0 citato padre anche il fratello Alessandro, che divent\u00f2 nel 1979 deputato DC alla Camera, ricopr\u00ec la carica di primo cittadino per due mandati (1974-1975 e 1977-1979).\nCome il padre Ferdinando, che dovette dimettersi dopo solo un anno di mandato poich\u00e9 sospettato di aver favorito il cognato per un posto di primario, Claudio Scajola fu costretto a dimettersi a sua volta, per l'accusa di concussione. In quella vicenda, relativa all'appalto per la gestione del Casin\u00f2 di Sanremo, Scajola venne inizialmente coinvolto nelle indagini per essere stato presente a un incontro segreto a Martigny (Svizzera) insieme all'allora sindaco di Sanremo Osvaldo Vento e ad una delle parti in gara (il conte Giorgio Borletti), con l'accusa di tentata concussione aggravata.\nVenne perci\u00f2 arrestato il 12 dicembre 1983 su disposizione del procuratore di Milano Piercamillo Davigo, ma alla fine fu prosciolto da ogni accusa di richiesta di tangenti nel 1988 perch\u00e9 considerato estraneo ai fatti. In pratica il giudice accolse la tesi difensiva che sosteneva che l'incontro avvenne soltanto per chiedere al conte Borletti un maggiore equilibrio politico nella gestione della casa da gioco. L'accusa dei PM si basava sulla sua accettazione di un invito rivoltogli da Vento, sindaco di Sanremo, a partecipare a un pranzo con il conte Borletti in Svizzera.\nVento voleva con s\u00e9 Scajola perch\u00e9 l'uomo di spicco della DC a Imperia, sicch\u00e9 sperava che questo convincesse Borletti a invalidare l'asta per la gestione del casin\u00f2, ma non fu provato che Scajola ne sapesse qualcosa, dunque nulla di pi\u00f9 successe; a causa di quelle accuse fu recluso per 71 giorni in carcere a San Vittore., poi ottenne la libert\u00e0 provvisoria fino all'arrivo della sentenza che recitava: \"Il fatto non sussiste\".\n2\u00ba mandato.\nNel 1990 Scajola torn\u00f2 a ricoprire la carica di sindaco, fino al 1995, in una giunta di pentapartito.\nNegli anni in cui fu sindaco d'Imperia venne realizzata la piscina polifunzionale e vennero recuperati dal mare spazi per la realizzazione del Porto turistico. Si svilupp\u00f2 inoltre la manifestazione delle \"Vele d'Epoca\", che raduna le barche a vela di tutto il mondo, dal quale consegu\u00ec il gemellaggio con Newport, \"capitale\" della vela negli Stati Uniti e storica sede delle regate dell'America's Cup.\nDurante la sua amministrazione dovette affrontare una grave crisi idrica che risolse, inizialmente, facendo installare 34 contenitori nelle zone strategiche e 10 punti di prelievo dall'acquedotto del Roia; successivamente, facendo costruire un nuovo acquedotto che, scavalcando il Colle San Bartolomeo, faceva confluire l'acqua del torrente Arroscia direttamente nel torrente Impero. L'opera fu denominata il \u201cby pass\u201d dell'Arroscia.,\nNel 1995, con la lista centrista \"Amministrare Imperia\" si ricandid\u00f2 a sindaco di Imperia in contrapposizione al centro-sinistra e al centro-destra, perdendo al ballottaggio.\nElezione a deputato di Forza Italia.\nNel 1995 Scajola aderisce a Forza Italia, ottenendo inizialmente l'incarico di coordinatore provinciale, quindi, nelle elezioni politiche del 1996 venne eletto deputato nel collegio uninominale Liguria 2 d'Imperia della coalizione Polo per le Libert\u00e0, guidata da Silvio Berlusconi con 35.443 voti (44,7%). Ha ricoperto il ruolo di membro del consiglio direttivo di Forza Italia alla Camera.\n\u00c8 stato il padrino Paolo Emilio Taviani, secondo Scajola, a suggerirgli l'adesione al progetto politico di Silvio Berlusconi:\nIl rapporto tra Claudio Scajola e Paolo Emilio Taviani era iniziato dall'amicizia con Ferdinando, padre di Claudio, attivo gi\u00e0 prima della guerra nell'Azione Cattolica e nel Partito Popolare. Politico ligure di riferimento, figura centrale della Democrazia Cristiana, storico e pi\u00f9 volte Ministro, il senatore a vita Taviani fu, nel 1955, padrino di cresima e nel 1978 testimone di nozze di Scajola. Il loro ultimo incontro risale ad una settimana prima della morte di Taviani, pochi giorni prima della nomina di Scajola a ministro dell'Interno (incarico che aveva ricoperto anche Taviani negli anni 1962-68 e 1973-74).\nCoordinatore di Forza Italia.\nL'8 maggio del 1996 Berlusconi nomin\u00f2 Scajola coordinatore organizzativo di Forza Italia e gli affid\u00f2 l'incarico di elaborare lo statuto del partito, che venne approvato nel gennaio del 1997 ed i regolamenti.\nIn questi due anni si dedic\u00f2 a volgere le caratteristiche del movimento berlusconiano verso l'assunzione di caratteri pi\u00f9 propri di una organizzazione politica nazionale, con una struttura pi\u00f9 definita e radicata nel territorio. Tra il 1997 ed il 1998 si svolsero i congressi provinciali. Si tenne invece a Milano, dal 16 al 18 aprile 1998, nella sala congressi del Forum di Assago, il primo congresso nazionale di Forza Italia, alla presenza di 3000 delegati.\nSubito dopo il congresso, Claudio Scajola fu promosso da Berlusconi coordinatore nazionale di Forza Italia (incarico mantenuto fino al 2011). Scajola si spese, anche tramite una visita ad Helmut Kohl, per ottenere l'ingresso di Forza Italia nel Partito Popolare Europeo. Grazie anche all'appoggio del leader spagnolo Jos\u00e8 Maria Aznar e del tedesco Kohl, Forza Italia entr\u00f2 nel Partito Popolare Europeo con i suoi 22 europarlamentari e divenne cos\u00ec il gruppo italiano pi\u00f9 numeroso all'interno del PPE.\nMinistro dell'Interno.\nAlle elezioni politiche del 2001 Scajola venne nuovamente rieletto deputato nel collegio uninominale di Imperia (Collegio Liguria 2), con 43.910 voti (56,9%) e nella quota proporzionale in Liguria, Marche e Puglia come capolista.\nIl 10 giugno 2001 Claudio Scajola \u00e8 chiamato a far parte del Governo Berlusconi II quale Ministro dell'Interno.\nIl primo provvedimento che Scajola dovette emanare fu la ridefinizione della figura del Prefetto come funzionario che si deve misurare con i risultati. Scajola crea quindi una struttura innovativa del Ministero, dividendolo in dipartimenti.\nIn seguito alle polemiche sulle sue dichiarazioni su Marco Biagi, si dimise da Ministro dell'Interno. In seguito ricopr\u00ec le cariche di Ministro per l'attuazione del programma di Governo (2003-2005) e, il 23 aprile 2005, di Ministro delle attivit\u00e0 produttive fino al 2006.\nCome gli inquirenti, escluse la pista terroristica per l'incidente aereo al Grattacielo Pirelli (Aprile 2002), inizialmente ipotizzata da altri politici a pochi mesi di distanza dagli Attentati dell'11 settembre 2001.\nIl G8 di Genova.\nSotto la sua gestione, dopo meno di un mese dal suo insediamento al Viminale, avvengono i Fatti del G8 di Genova del luglio 2001 dove l'Italia viene messa sotto accusa per le violenze delle forze dell'ordine da Amnesty International, e su cui si \u00e8 in seguito espressa anche la Corte europea dei diritti dell'uomo.\nIl 1\u00ba agosto successivo il Senato respinge con 106 s\u00ec e 180 no una mozione di sfiducia presentata dalle opposizioni nei suoi confronti per i fatti del G8.\nNel febbraio 2002, le dichiarazioni del ministro Scajola in relazione all'organizzazione del G8, furono interpretate nel senso che egli avesse autorizzato ad aprire il fuoco in caso di ingresso dei manifestanti nella zona rossa (\"\"...Fui costretto a dare ordine di sparare se avessero sfondato la zona rossa\"). Tali dichiarazioni suscitarono sconcerto e vivaci polemiche. Vittorio Agnoletto, portavoce del movimento no-global, chiese le dimissioni del ministro, sostenendo che le sue affermazioni costituivano prova dell'esistenza di \"un piano di repressione organizzato da governo, carabinieri e servizi segreti.\".\nIn seguito Scajola precis\u00f2, definendo \"non del tutto propria sotto il profilo giuridico e approssimativa se estrapolata dal contesto\"\" la dichiarazione da lui stesso rilasciata e affermando di non aver mai dato ordine alle forze dell'ordine di aprire il fuoco sui manifestanti.\nIl caso Biagi e dimissioni.\nNel 2002 venne assassinato il professore universitario 50 enne Marco Biagi, consulente del governo. Scajola fin\u00ec al centro delle polemiche poich\u00e9 il ministero da lui diretto aveva tolto la scorta a Marco Biagi, nonostante questi avesse manifestato preoccupazione per la propria vita. Per quanto riguarda le responsabilit\u00e0 relative alla mancata assegnazione della scorta a Biagi, consulente del ministro Maroni e autore del Libro Bianco sul lavoro, dagli atti giudiziari relativi all'inchiesta sull'uccisione del professore, avvenuta a Bologna la sera del 19 marzo 2002 da parte di un commando delle Brigate Rosse, \u00e8 emerso che dal 25 luglio all'11 settembre 2000 il servizio di scorta per Biagi si estendeva a Bologna, Milano, Roma e Modena. A decidere a chi assegnare le scorte e a chi no, erano per legge i Comitati Provinciali per l'Ordine e la Sicurezza. Ed \u00e8 quello di Roma, improvvisamente, che il 9 giugno del 2001 revoca la scorta a Biagi. Il professore, che continuava a ricevere minacce di morte, inoltra la sua protesta e scrive ripetutamente ad amici delle istituzioni (ministri, prefetti e questori): Maurizio Sacconi (sottosegretario al welfare), Stefano Parisi (direttore di Confindustria), Pier Ferdinando Casini (presidente della Camera), Sergio Iovino (prefetto di Bologna), Roberto Maroni (Ministro del Welfare).\nIl 30 giugno 2002 il Corriere della Sera e il Sole 24 Ore pubblicarono una chiacchierata tra Scajola (in visita ufficiale a Cipro) e alcuni giornalisti.\nTali affermazioni (in particolare l'ultima frase) inasprirono le polemiche e portarono alle dimissioni di Scajola il 4 luglio 2002.\nLinea aerea Albenga-Roma.\nScajola era al Viminale da qualche mese quando l'Alitalia affid\u00f2 ai propri manager il compito di studiare l'istituzione di un volo quotidiano dall'aeroporto di Albenga (33 chilometri da Imperia, citt\u00e0 natale del ministro e suo collegio elettorale) a quello di Roma Fiumicino. La nuova rotta, anche grazie all'interessamento del ministro, entr\u00f2 in funzione il 17 maggio 2002 e il nuovo collegamento venne presentato ufficialmente dall'amministratore delegato dell'Alitalia Francesco Mengozzi e dal ministro dell'Interno Claudio Scajola. Ma con la stessa velocit\u00e0 con cui era stato istituito, il collegamento diretto Albenga-Fiumicino venne soppresso dall'Alitalia poco dopo le dimissioni di Scajola dal Viminale.\nIl deputato di Rifondazione comunista Gigi Malabarba present\u00f2 un interrogazione parlamentare, affermando che il massimo storico di passeggeri registrati su quel volo era stato di 18 unit\u00e0. \"Era un volo ad personam per il ministro Scajola\", sottoline\u00f2.\nPoco dopo il rientro di Scajola al governo, questa volta come ministro per l'attuazione del Programma (28 agosto 2003), ricomparve anche il volo ma non pi\u00f9 tra le rotte di Alitalia, bens\u00ec con Air One, in regime di continuit\u00e0 territoriale con i contributi dello Stato: un milione di euro che il governo Berlusconi aveva messo a disposizione dei collegamenti aerei fra le aree pi\u00f9 \u201cdecentrate\u201d, ma anche il volo Air One in seguito venne cancellato nel 2007, quando Scajola non era pi\u00f9 al Governo.\nNel Governo Berlusconi IV Scajola \u00e8 Ministro dello sviluppo economico ed il volo Albenga-Fiumicino viene ripristinato.\nScajola ha dichiarato che ha volato nella maggior parte dei casi dall'aeroporto di Genova e non da quello di Albenga e ha sempre considerato pretestuosa la polemica: \"il solo scopo di questa rotta \u00e8 collegare meglio la Liguria - una regione turistica del nord molto disagiata per ragioni morfologiche - al resto dell'Italia. Albenga rientra tra gli scali minori in aree turistiche o economiche importanti (individuati in base ad una legge del 1999 fatta dal primo Governo Prodi). Dal 2005 al 2007 la linea Roma-Albenga, gestita da soli imprenditori privati senza contributi pubblici, \u00e8 stata utilizzata da oltre 32.000 passeggeri, in gran parte diretti a Sanremo, Alassio e in Costa Azzurra\".\nIncarichi di partito in Forza Italia.\nNominato coordinatore della campagna elettorale di Forza Italia per le elezioni amministrative del 2002, il 23 aprile 2004 il governo nomin\u00f2 Scajola Presidente del comitato nazionale per la celebrazione di Cristoforo Colombo.\nIl 3 dicembre 2004 il partito lo indic\u00f2 come Presidente del Comitato di presidenza di Forza Italia.\nMinistro per l'Attuazione del Programma di Governo e delle Attivit\u00e0 Produttive.\nDopo un anno dalle dimissioni, il 31 luglio 2003 Claudio Scajola \u00e8 reintegrato nell'organico del governo Berlusconi II come Ministro per l'Attuazione del Programma di Governo dal presidente Silvio Berlusconi. Nel 2004 fa redigere e pubblicare un \"Rapporto di met\u00e0 legislatura\", bilancio del lavoro svolto dal Governo Berlusconi nei primi tre anni della legislatura. Dedica il \"Rapporto 2005\", dal titolo \"Il Governo delle Grandi Riforme: 2001-2005\" all'azione riformatrice del Governo Berlusconi per la modernizzazione del Paese. Istituisce inoltre l'Ufficio per il programma di governo che, con la contestuale Direttiva presidenziale, recante \"Indirizzi per garantire la coerenza programmatica dell'azione del Governo\", costituiscono i pilastri organizzativo e funzionale, sui quali si strutturer\u00e0 l'azione di aggiornamento e di monitoraggio dello stato di attuazione del programma\nIl 23 aprile 2005, in occasione della formazione del nuovo governo Berlusconi III, Claudio Scajola \u00e8 nominato Ministro delle attivit\u00e0 produttive. Scajola porta avanti la centralit\u00e0 del ministero nella politica economica del governo ed il rilancio del sistema produttivo nazionale. Presenta inoltre il Piano industriale triennale, centrato sull'innovazione, la specializzazione e l'internazionalizzazione delle imprese, l'attivit\u00e0 di codificazione e semplificazione delle norme, la riforma degli incentivi, l'impulso ad una nuova politica energetica, la difesa del Made in Italy ed il rilancio del turismo.\nPresidente del COPACO.\nAlle elezioni politiche del 2006 Scajola \u00e8 stato rieletto deputato per Forza Italia nelle circoscrizioni Liguria e Puglia. Opta per la Liguria.\nNell'estate del 2006 viene nominato presidente del Comitato parlamentare di controllo sui servizi segreti (COPACO), che diventa COPASIR a seguito della legge di riforma approvata dal Parlamento nel 2007, con Massimo Brutti vicepresidente ed Emanuele Fiano segretario. Il testimone pass\u00f2 successivamente a Francesco Rutelli nel 2008.\nMinistro dello Sviluppo economico.\nScajola venne confermato deputato nella XVI Legislatura alle elezioni politiche dell'aprile 2008 nella circoscrizione Liguria per Il Popolo della Libert\u00e0.\nL'8 maggio 2008 Claudio Scajola \u00e8 stato nominato Ministro dello sviluppo economico del Governo Berlusconi IV. Il ministero viene da Scajola riorganizzato ed accorpato, fino ad arrivare ad un risparmio di spesa del 21%.\nIl Parlamento approva il 9 luglio 2009, dopo quasi dieci mesi di lavorazione, un provvedimento, proposto dal Ministro dello Sviluppo Economico Claudio Scajola (collegato alla finanziaria del 2009), denominato \"Disposizioni per lo sviluppo e l'internazionalizzazione delle imprese e l'energia\". Il provvedimento cosiddetto \"Legge Sviluppo\" \u00e8 entrato definitivamente in vigore il 15 agosto 2009. Il testo, formato da 64 articoli, contiene principalmente interventi in materia di sviluppo e competitivit\u00e0 delle imprese, semplificazione normativa, energia, riordino degli incentivi e tutela dei consumatori. Inoltre prevedeva il ritorno dell'Italia all'energia nucleare (poi inizialmente sospeso dalla Moratoria approvata dal Governo il 25 maggio 2011 in seguito all'incidente di Fukushima e definitivamente interrotto dal referendum del 12 e 13 giugno 2011).\nSi dimette il 4 maggio 2010 per lo scandalo relativo alla cricca Anemone, venendo assolto dalla magistratura che ha valutato le accuse completamente infondate.\nVuoto politico.\nDal 10 novembre 2010 \u00e8 Presidente della \"Fondazione Cristoforo Colombo per le libert\u00e0\".\nNella campagna elettorale della elezioni regionali in Liguria del 2015, sostiene la candidatura di suo nipote Marco (figlio del fratello Alessandro) al consiglio regionale della Liguria, organizzando varie iniziative tra cui un aperitivo nella sua villa di Imperia con un centinaio di amici.\nNel luglio 2015 annunci\u00f2 la sua iscrizione al Partito Radicale Transnazionale, per supportare le sue iniziative garantiste sulla giustizia.\nRitorno a sindaco di Imperia.\nA dicembre 2017, Scajola annuncia di candidarsi a sindaco di Imperia alle elezioni amministrative della successiva primavera, dove si presenta con quattro liste, tre delle quali civiche: \"Imperia Insieme\", \"Obiettivo Imperia\", \"Area Aperta\", con le prime due che sono state le pi\u00f9 votate in assoluto, insieme a Il Popolo della Famiglia che non ottiene per\u00f2 nessun seggio.\nVince al ballottaggio del 24 giugno 2018 con il 52,05% dei voti, battendo il candidato di centro-destra Luca Lanteri, diventando dal 27 giugno per la terza volta sindaco della citt\u00e0.\nIl 25 luglio, a meno di un mese dell'insediamento, per preservare gli equilibri di bilancio del comune, vende le azioni possedute dell'Autostrada dei Fiori S.p.A. pari allo 0,88% del capitale sociale alla societ\u00e0 Salt S.p.A. al prezzo di 5,30 per azione per un incasso totale di 3.779.000 euro. Il prezzo ottenuto \u00e8 superiore sia al valore patrimoniale di 5,189 \u20ac, sia a quello di 5,12 \u20ac indicato come base dell\u2019asta del 2016, peraltro andata deserta, sia, ancora, alla precedente offerta che la Salt aveva fatto alla vecchia amministrazione Capacci (4,85 \u20ac).\nIl 15 ottobre 2018 fonda l'associazione politica \"Polis\" la quale, nel corso delle elezioni regionali liguri del 2020, sostiene il Presidente uscente Giovanni Toti correndo in un'unica lista con Forza Italia e Liguria Popolare; il suo candidato Luigi Sappa raccoglie 2.800 preferenze nella Provincia di Imperia arrivando primo ma non risultando eletto poich\u00e9 la lista ottiene solo un seggio nella Provincia di Genova.\nVicepresidente di ANCI e presidente della Provincia di Imperia.\nIl 19 ottobre 2020 viene nominato vicepresidente nazionale di ANCI, l'associazione che riunisce tutti i comuni italiani, su decisione del presidente Antonio Decaro, sindaco di Bari.\nIl 18 dicembre 2021 viene eletto presidente della provincia di Imperia; non aveva avversari in quanto il sindaco di Sanremo Alberto Biancheri (civico di centrosinistra) ha rinunciato a correre.\nProcedimenti giudiziari.\nSu tutti i procedimenti che lo hanno visto coinvolto:\nCaso Anemone: prescritto dopo assoluzione (2010-2014).\nNel 2010 la Guardia di Finanza trova traccia di assegni circolari per circa 900.000 euro, tratti da un conto corrente bancario intestato ad un professionista vicino al gruppo presieduto dall'imprenditore romano Diego Anemone (coinvolto in un'inchiesta secondo la quale il gruppo avrebbe ricevuto appalti pubblici dalla Protezione civile quali frutti di corruzione). Interpellate in proposito, le beneficiarie degli assegni hanno affermato di averli ricevuti per la vendita a Scajola di un appartamento a Roma, in Via del Fagutale, davanti al Colosseo. Scajola ha negato queste circostanze ribadendo in pi\u00f9 occasioni di aver pagato l'immobile con i 610.000 euro attestati nell'atto notarile e di tasca propria, per i quali ha contratto regolare mutuo.\nSotto la pressione di questa vicenda il 4 maggio Scajola si \u00e8 dimesso da ministro motivando la sua decisione con la volont\u00e0 di difendersi dalle accuse. Nelle spiegazioni della propria estraneit\u00e0 ai fatti Scajola ha dichiarato che, se gli assegni esistono e sono stati riscossi per il pagamento della casa, evidentemente una parte della casa gli \u00e8 stata pagata \"a sua insaputa\", frase che verr\u00e0 poi ripresa numerose volte dalla satira del tempo. Il 29 agosto 2011 la procura di Roma ha aperto un'indagine sull'ex ministro per la vicenda della casa.\nIl 16 dicembre 2011 si viene a conoscenza che la Procura di Roma ha citato direttamente a giudizio, davanti al tribunale monocratico, l'ex ministro e Diego Anemone. Scajola sar\u00e0 processato per finanziamento illecito ad un singolo parlamentare. Il 7 gennaio 2013 il GIP archivia le accuse mosse a Scajola per la vicenda del Porto di Imperia decretandone l'estraneit\u00e0 da ogni reato.\nIl 27 gennaio 2014 viene assolto perch\u00e9 il fatto non costituisce reato per la questione della casa in zona Colosseo e il 31 ottobre la corte d'appello dichiara la prescrizione.\nAssociazione a delinquere per il porto di Imperia: archiviato (2010-2013).\nNel novembre 2010 riceve un avviso di garanzia dalla Procura di Imperia per associazione a delinquere nella realizzazione del porto della citt\u00e0. Secondo l'accusa la concessionaria Porto Imperia spa avrebbe affidato i lavori del porto all'Acqua Marcia di Francesco Bellavista Caltagirone, indagato anche per truffa. Il 7 gennaio 2013, su richiesta della procura, il gip Massimiliano Botti decide di archiviare il caso perch\u00e9 non c'\u00e8 stata l'associazione a delinquere.\nCorruzione internazionale con Finmeccanica: archiviato (2012-2015).\nIl 23 ottobre 2012 viene indagato con l'accusa di corruzione internazionale: avrebbe fatto da tramite tra il governo brasiliano (in particolare il ministro della difesa Jobin) e Finmeccanica per la vendita (mai realizzata) di fregate Fremm al Brasile. Il 30 gennaio 2015 viene archiviato su richiesta del PM Henry John Woodcock, lo stesso che lo aveva accusato.\nLa ristrutturazione di Villa Ninina: assolto (2013-2018).\nIl 18 aprile 2013, in seguito a una perquisizione nella sua villa di Imperia, viene indagato con l'accusa di abuso edilizio e finanziamento illecito: i pagamenti per la ristrutturazione della sua villa secondo l'accusa sarebbero stati inferiori (1,5 milioni di euro) al valore degli interventi compiuti (3 milioni).\nIl 26 maggio 2014 il pm Borgoglio chiede il rinvio a giudizio per Scajola e per il proprietario dell'azienda che ha effettuato i lavori. Il processo prende il via il 9 gennaio 2015.\nNel febbraio del 2018 viene assolto \u00abperch\u00e9 il fatto non sussiste\u00bb dalle accuse di finanziamento illecito a singolo parlamentare insieme al costruttore Ernesto Vento per il presunto sconto ricevuto per la ristrutturazione della sua residenza e di arricchimento patrimoniale in capo al singolo parlamentare per il ritardo nel pagamento di questi lavori.\nAbuso edilizio: archiviato per prescrizione (2013).\nIl 9 agosto dello stesso anno il pm di Imperia Alessandro Borgoglio chiede l'archiviazione in relazione all'accusa di abuso edilizio per sopraggiunta prescrizione; le violazioni edilizie riguardavano la casetta di vigilanza e un tendone.\nSottrazione illecita di atti e ricettazione: archiviato e assolto (2013-2015).\nIl 1\u00ba dicembre 2012 Claudio Scajola, il Senatore Franco Orsi, i consiglieri regionali liguri del Pdl Marco Melgrati, Luigi Morgillo, Marco Scajola e Roberta Gasco firmano la mozione di sfiducia nei confronti dei due coordinatori regionali del partito Eugenio Minasso e Michele Scandroglio, colpevoli secondo Scajola di non averlo sostenuto in riguardo ai suoi guai giudiziari e durante il coordinamento regionale, oltre a loro due, attacca anche Sandro Biasotti e Luigi Grillo: \"So tutto di voi per gli incarichi istituzionali che rivestivo, conosco i vostri segreti, anche se non ho mai utilizzato le vicende delicate che vi riguardano contro di voi\".\nIl 18 aprile 2013, cessate le sue prerogative parlamentari, nella sua abitazione di Villa Ninina a Imperia gli vengono sequestrati documenti raccolti negli anni in cui era Ministro dell'Interno e a capo del Copasir riguardanti l'ex parlamentare e coordinatore regionale del Pdl Eugenio Minasso e in seguito trasferiti per competenza alla procura di Roma.\nNell'aprile 2015 il pm di Roma Sergio Colaiocco chiede l'archiviazione delle accuse per \u00absottrazione illecita di atti\u00bb: Scajola poteva conservare quelle carte perch\u00e9 non erano classificate come segrete o riservate.\nIn riguardo all'informativa riguardante il presunto utilizzo di cocaina da parte del rivale Minasso, il 2 luglio seguente Scajola viene assolto dall'accusa di ricettazione dal Tribunale di Imperia perch\u00e9 il fatto non sussiste.\nRicettazione per detenzione illecita: archiviato (2013-2016).\nIl 30 luglio 2013 finisce sotto inchiesta con l'accusa di ricettazione per la detenzione illecita di un'anfora romana nella sua villa di Imperia; al momento del sequestro sua moglie esibisce il permesso di regolare detenzione dell\u2019anfora che viene comunque sequestrata.\nNel marzo 2015 viene richiesta l'archiviazione da parte dello stesso PM che aveva avviato il procedimento poi ottenuta il 18 gennaio 2016.\nFinanziamento illecito per la vendita dello studio della moglie: assolto (2013-2018).\nIn seguito alla stessa perquisizione del 30 luglio 2013 viene indagato con l'accusa di finanziamento illecito per la mancata vendita dello studio della moglie a Oneglia a Silvano Montaldo, vice presidente della provincia di Savona e commercialista di Scajola, dopo il versamento sospetto di una caparra di 50.000 euro mai restituita. Nel febbraio 2018 \u00e8 stato assolto.\nCaso Matacena: 2 anni in primo grado (2014-2020).\nL'8 maggio 2014 viene arrestato dalla DIA di Reggio Calabria con l'accusa di aver agevolato la latitanza verso il Libano dell'ex deputato Amedeo Matacena.\nIl 13 giugno 2014, dopo 36 giorni di reclusione nel carcere di Regina Coeli, il tribunale del Riesame di Reggio Calabria gli ha concesso gli arresti domiciliari accogliendo in parte il ricorso dei suoi legali, Giorgio Perroni ed Elisabetta Busuito. Resta invece in carcere Chiara Rizzo, la moglie di Amedeo Matacena. Nel dicembre 2018 il procuratore aggiunto di Reggio Calabria Giuseppe Lombardo con un'ordinanza ha riqualificato il capo d'imputazione, contestando a Scajola \"di avere agevolato un'associazione segreta collegata ad associazione di tipo mafioso ed armata... consentendo, o comunque agevolando, condotte delittuose diversificate.\" Il 4 novembre 2019 il procuratore aggiunto di Reggio Calabria Giuseppe Lombardo, pur escludendo l\u2019aggravante mafiosa, ha chiesto la condanna di Scajola a quattro anni e sei mesi di reclusione per aver aiutato l'ex parlamentare berlusconiano, ancora oggi latitante a Dubai. Il 24 gennaio 2020 viene condannato a 2 anni di reclusione con sospensione condizionale della pena per procurata inosservanza della pena mentre risulta caduta l'aggravante mafiosa.\nCaso Biagi: prescritto (2014-2015).\nDimessosi nel 2002 in seguito alle polemiche sul caso della morte di Marco Biagi, il 21 maggio 2014 la procura della Repubblica di Bologna con il pm Antonello Gustapane riapre le indagini, a danno di Scajola, per il reato di \"concorso colposo in omicidio colposo\" in riferimento alla negata assegnazione della scorta al professore. Infatti, dai documenti ritrovati e sequestrati il 9 luglio 2013 a casa di Luciano Zocchi segretario del ministro, emerge che l'allora ministro degli interni era a conoscenza e consapevole delle minacce cui era sottoposto il giuslavorista.\nParallelamente la procura della Repubblica di Roma indaga l'ex ministro per sottrazione di atti dal Viminale, tra cui delicati dossier, il cui ritrovamento ha permesso, anche, di riaprire il \"Caso \"Biagi\".\nIl 26 febbraio 2015 a Scajola e a Gianni De Gennaro, l'allora Capo della Polizia, viene notificato un atto in cui si chiede a una sezione speciale del tribunale di Bologna di interrogarli per sapere se intendono o meno avvalersi della prescrizione (scattata nel 2008).\nA maggio viene confermato che le accuse sono prescritte.\nTestimone nel Caso Mose (2015).\nIl 5 novembre 2015 viene chiamato a testimoniare al Tribunale di Milano riguardo al Caso Mose e al ruolo avuto da Marco Milanese.\nFalso e peculato: archiviato (2015).\nNel dicembre 2015 viene archiviato dal gip su richiesta della procura dall'accusa di falso e peculato nell'indagine che coinvolge i quattro poliziotti della sua scorta che avrebbero accompagnato illegittimamente con auto di Stato Chiara Rizzo, moglie di Matacena.\nIndagine per peculato d'uso: archiviato (2019-2020).\nIl 23 luglio 2019 \u00e8 stato indagato per peculato d'uso con il suo autista: la procura di Imperia ha infatti contestato l'uso dell'auto di servizio del Comune per scopi personali. Nel luglio 2020, il pm ha chiesto l'archiviazione."}
{"id": "2224075", "revid": "1826532", "url": "https://it.wikipedia.org/wiki?curid=2224075", "title": "Luciano Ligabue", "text": "\u00c8 uno tra gli artisti italiani di maggior successo ed ha ricevuto due Targhe Tenco, un Premio Tenco, un Premio Le parole della musica e un Premio Lunezia per il valore musical-letterario dell'album \"Miss Mondo\". Con 165.264 persone a Campovolo, nel 2005, ha detenuto inoltre il record europeo di spettatori paganti per un concerto di un singolo artista, venendo superato nel 2017 dal Modena Park 2017 di Vasco Rossi.\nHa vinto negli oltre trenta anni di carriera pi\u00f9 di sessanta premi per ci\u00f2 che concerne la sua attivit\u00e0 musicale, cinque premi per quanto riguarda l'attivit\u00e0 di scrittore ed infine dodici onorificenze per la sua attivit\u00e0 cinematografica.\nBiografia.\nLuciano Ligabue nasce il 13 marzo 1960 a Correggio (RE), primogenito di Giovanni Ligabue, morto nel 2001 (Luciano gli dedicher\u00e0 la canzone \"Tu che conosci il cielo\" un anno dopo), e di Rina Iotti, nonch\u00e9 fratello maggiore di Marco.\nNipote di Marcello Ligabue (1897-1972), eroe della Resistenza, emiliano, dopo aver conseguito il diploma di ragioneria svolge i lavori pi\u00f9 disparati, tra cui quello di bracciante agricolo e di operaio metalmeccanico, quindi ragioniere, conduttore radiofonico nell'emittente cittadina, commerciante, promoter, calciatore (nelle serie inferiori) e consigliere comunale del PCI (come indipendente).\nAppassionato di calcio, ha da sempre dichiarato di essere tifoso dell'Inter.\nCarriera musicale.\nLe origini e i primi successi.\nNel 1978 scrive il suo primo singolo, \"Cento lampioni\", che per\u00f2 non venne mai pubblicato, e nel 1986 fonda insieme ad alcuni amici il gruppo musicale amatoriale Orazero, che prende il nome da un suo brano e con il quale dal 1987 partecipa a diversi concorsi provinciali e nazionali con brani originali come \"Sogni di rock'n'roll\", \"Anime in plexiglass\", \"Sar\u00e0 un bel souvenir\", \"Bar Mario\" e \"Figlio d'un cane\".\nLa prima traccia \"ufficiale\" di Ligabue risale al 1988, anno di incisione, insieme agli Orazero, di \"Anime in plexiglass/Bar Mario\". Il singolo vede la luce in seguito alla vittoria in un concorso musicale locale per gruppi con base a Reggio Emilia dal nome \"Terremoto Rock\". porta il nome di \"Eroi di latta\", che in fase di produzione del primo album, \"Ligabue\", verr\u00e0 trasformato in \"Balliamo sul mondo\".\nViene scoperto da Pierangelo Bertoli, che include il suo brano \"Sogni di rock'n'roll\" in un suo album, \"Tra me e me\", nel 1988 e l'anno successivo \"Figlio d'un cane\" nell'album Sedia elettrica e, sempre nel 1989, lo propone al suo produttore Angelo Carrara per incidere un disco, \"Ligabue\", che uscir\u00e0 nel maggio 1990 e che originariamente era intitolato \"...E non \u00e8 obbligatorio essere eroi\". Per realizzare il suo primo album Ligabue si avvale della collaborazione del suo nuovo gruppo, i Clan Destino, che cureranno insieme a lui gli arrangiamenti dei brani e che saranno al suo fianco nei concerti e nei successivi lavori in studio di registrazione. Nello stesso anno il cantante partecipa al Festivalbar 1990 col pezzo \"Balliamo sul mondo\", ricevendo il \"Disco verde\", premio destinato al migliore cantante emergente della \"kermesse\". In giugno parte inoltre il \"Neverending Tour\".\n\u00c8 del settembre 1991 l'uscita del secondo disco, \"Lambrusco coltelli rose &amp; pop corn\", che ripete il successo dell'album d'esordio, trainato da singoli come \"Libera nos a malo\" e \"Urlando contro il cielo\".\nNel luglio del 1992 si esibisce per la prima volta al Montreux Jazz Festival. Nello stesso anno comincia la sua collaborazione con il Club Tenco per il quale partecipa ad alcune pubblicazioni e incide il brano \"Variazioni su temi tzigani\" in omaggio al poeta e cantautore russo Vladimir Sem\u00ebnovi\u010d Vysockij. Allo stesso periodo risale anche la sua prima apparizione come produttore, pi\u00f9 precisamente nella traccia \"Male non far\u00e0\" dell'album \"Storie per vivere\" degli emergenti Timoria; gli stessi Timoria seguiranno ed apriranno i concerti di Luciano per tutto l'anno. Il 14 novembre si tiene il primo raduno del fan club all'Italghisa di Reggio Emilia, con ospite Zucchero Fornaciari.\nLa crisi (1993-1994).\nIl terzo album, \"Sopravvissuti e sopravviventi\", esce nel 1993 e viene registrato ancora assieme ai Clan Destino. Questo album, con una qualit\u00e0 della registrazione pi\u00f9 elevata dei precedenti, vuole consacrare definitivamente l'artista. Il disco, per\u00f2, non viene apprezzato come i precedenti, soprattutto dalle radio, per le quali verr\u00e0 estratto solo il singolo \"Ho messo via\". Anche in ragione dei temi, pi\u00f9 intimisti e oscuri, le vendite ne risentono. Successivamente rivalutato dai fan, appena pubblicato causa all'autore un periodo critico, dopo il quale il rocker reggiano rompe con produttore e band.\nNel 1994 pubblica \"A che ora \u00e8 la fine del mondo?\", il suo quarto album, che contiene 8 pezzi che Ligabue definisce \"schegge sparse\". La traccia d'apertura \u00e8 una cover di \"It's the End of the World as We Know It (And I Feel Fine)\" dei R.E.M., che diventa \"A che ora \u00e8 la fine del mondo?\" con un testo che evoca il ruolo assunto dalla televisione nella vita delle persone prendendo spunto dalla vittoria elettorale dell'allora presidente della Fininvest, Silvio Berlusconi. Le altre canzoni sono vecchie \"B-sides\", le due versioni di \"Gringo\" ('91 e '94), \"L'han detto anche gli Stones\", cantata con gli allora semisconosciuti Negrita, e la ballata \"Male non far\u00e0\" scritta da lui ma gi\u00e0 incisa dai Timoria; vi \u00e8 poi \"Fuoritempo\", anche questa scritta da lui stesso ma gi\u00e0 incisa dai Rats, e una versione live di \"Urlando contro il cielo\". In questo album \u00e8 presente inoltre \"Cerca nel cuore\", scritta a 4 mani con l'allora tastierista dei Clan Destino Gianfranco Fornaciari.\nNello stesso anno, insieme a Valerio Soave, fonda l'etichetta Mescal, che diverr\u00e0 poi tra le pi\u00f9 attive nel panorama rock italiano, producendo i primi brani di La Crus, Massimo Volume, Modena City Ramblers e Stefano Belluzzi.\n1995: La consacrazione.\nLa svolta nella carriera di Luciano Ligabue arriva nel 1995, con la pubblicazione di \"Buon compleanno Elvis\", il disco che render\u00e0 popolare il cantante emiliano nel panorama musicale italiano. Quasi tutti i pezzi di questo album, che presenta delle sonorit\u00e0 molto vicine ad un rock'n'roll di stampo americano, diventeranno, infatti, classici del suo repertorio e sfonderanno tra il pubblico giovanile, a partire da \"Vivo, morto o X\" e \"Hai un momento, Dio?\", passando per \"Leggero\" fino ad arrivare a \"Certe notti\", brano vincitore della Targa Tenco come miglior canzone dell'anno. Il disco, considerato dai pi\u00f9 come il vertice compositivo dell'artista, vender\u00e0 oltre copie, ricevendo il \"Disco di platino europeo\" IFPI e vincendo tre premi all'allora \"Premio Italiano della musica PIM\".\nNel 1996 si esibisce al Pavarotti &amp; Friends con un'insolita versione di \"Certe notti\", duettando con Luciano Pavarotti. Dello stesso anno \u00e8 la sua seconda partecipazione al Montreux Jazz Festival, questa volta con l'ex Rolling Stones Mick Taylor come special guest, con cui esegue anche alcune cover.\nIl momento d'oro del cantante continua nel 1997 con la pubblicazione di \"Su e gi\u00f9 da un palco\", doppio disco registrato dal vivo con l'aggiunta di tre inediti: \"Il giorno di dolore che uno ha\" (nel disco 1), \"Tra palco e realt\u00e0\" e \"Ultimo tango a Memphis\", quest'ultima cover di \"Suspicious Minds\" di Elvis Presley (nel disco 2). Anche questo album, nel 2006, sfonda il muro del milione di copie vendute, ed \u00e8 il primo live italiano a raggiungere questo risultato.\nIl debutto sul grande schermo con \"Radiofreccia\".\nIl 1998 pubblica la colonna sonora del suo primo film da regista \"Radiofreccia\", contenente tra le altre \"Ho perso le parole\", \"Metti in circolo il tuo amore\" e \"Siamo in onda\". Il secondo CD dell'opera \u00e8 una raccolta di brani stranieri inseriti nel film; sono presenti artisti come David Bowie, Iggy Pop, Lou Reed, Lynyrd Skynyrd che rappresentano il retroterra musicale e la fonte di ispirazione del cantante, insieme a cantautori come Bob Dylan e Neil Young.\n\"Il mio nome \u00e8 mai pi\u00f9\" e \"Miss Mondo\" (1999).\nNel 1999, insieme a Jovanotti e Piero Pel\u00f9, incide \"Il mio nome \u00e8 mai pi\u00f9\", brano pacifista dal quale viene prodotto un singolo il cui ricavato va in beneficenza: i tre si firmano \"LigaJovaPel\u00f9\". Pubblico e critica si dividono tra chi plaude l'iniziativa e chi invece sottolinea la retorica e il presunto antiamericanismo del pezzo e del video annesso, che comunque risulter\u00e0 il pi\u00f9 venduto dell'anno.\nNello stesso anno esce il sesto disco \"Miss Mondo\", a quattro anni di distanza da \"Buon compleanno Elvis\". Questo lavoro presenta alcuni nuovi spunti, a partire dagli arrangiamenti, fino ad arrivare ai testi, che abbandonano la struttura del \"racconto\" e mirano diritti alla disillusione personale dell'artista, che si interroga su ci\u00f2 che gli succede intorno. Anche quest'album \u00e8 un successo grazie all'autobiografica \"Una vita da mediano\", a \"Si viene e si va\" ed a \"Almeno credo\". Il video di quest'ultima canzone riprende un celebre mini-film di Bob Dylan \"Subterranean homesick blues\", registrato con la collaborazione e l'apparizione di numerosi artisti italiani, tra i quali la scrittrice Fernanda Pivano.\nSempre nel 1999 si esibisce a Dublino, davanti a una platea internazionale, agli MTV Europe Music Awards cantando \"L'odore del sesso\" tratta da \"Miss Mondo\".\nI primi anni duemila.\nNel 2000 scrive una canzone a quattro mani con Francesco Guccini (che, tra l'altro, ha recitato in \"Radiofreccia\"). Il pezzo, intitolato \"Ho ancora la forza\" viene incluso nell'album \"Stagioni\" di Guccini e riceve la Targa Tenco come miglior canzone dell'anno. Tale brano, inizialmente apparso solo in versione acustica su un CD per il fan club, verr\u00e0 poi ripreso dallo stesso Ligabue, che ne modificher\u00e0 alcune strofe e lo incider\u00e0 come brano inedito, per la raccolta \"Secondo Tempo\" nel 2008.\nNello stesso anno viene premiato con il Telegatto come miglior interprete dell'anno al concorso \"\"Vota la voce\" e riceve il \"Premio Lunezia\"\" per la canzone \"L'odore del sesso\".\nAl 2000 risale anche l'uscita del disco \"Barones\" dei Tenores di Neoneli, al quale Ligabue partecipa cantando, in lingua sarda e insieme ad Angelo Branduardi, il brano \"Ai cuddos.\"\nIl primo album del nuovo millennio, \"Fuori come va?\", del 2002, ricalca molti degli stereotipi musicali percorsi negli anni precedenti e vede un ritorno alle origini del cantante. Grazie ai singoli \"Tutti vogliono viaggiare in prima\", \"Questa \u00e8 la mia vita\" ed \"Eri bellissima\", il \"Liga\" vince il \"Festivalbar 2002\" e riceve diversi premi (miglior artista maschile, miglior album e miglior tour) all'edizione degli \"Italian Music Awards\" organizzati dalla FIMI.\nNel 2003 esce il secondo album live, \"Giro d'Italia\", registrato durante il tour teatrale che Ligabue ha tenuto con i suoi musicisti insieme a Mauro Pagani e al compianto D.Rad degli Almamegretta. Il disco presenta una rivisitazione semi-acustica di buona parte del repertorio dell'artista, molto apprezzata oltre che dal pubblico, anche dalla critica. All'album, infatti, \u00e8 stato attribuito il Premio Ciampi come miglior album dell'anno. Di \"Giro d'Italia\" fu pubblicata anche una versione a tiratura limitata ( copie pi\u00f9 ulteriori stampate dopo un anno) con un terzo CD bonus, che contiene, oltre a varie canzoni, dei reading e un monologo.\nIl primo Campovolo e \"Nome e cognome\" (2005-2006).\nIl 10 settembre 2005, per celebrare i 15 anni di attivit\u00e0 e tornare sul palco dopo un'assenza durata circa 2 anni e mezzo, fatta eccezione per la partecipazione al \"Live8\" presso il Circo Massimo di Roma il 2 luglio del 2005, si esibisce all'aeroporto \"Campovolo\" di Reggio Emilia di fronte a spettatori paganti (fonte SIAE), all'epoca record europeo per un concerto a pagamento di un singolo artista. Su quattro differenti palchi, si esibisce insieme alla Banda (il gruppo che suona con lui da \"Buon Compleanno Elvis\"), ai Clan Destino e con Mauro Pagani. Lo show dura quasi tre ore. Tuttavia a causa di problemi audio nei pressi di uno dei 4 palchi, un numero imprecisato (nell'ordine di alcune migliaia) di spettatori decide di lasciare anzitempo il concerto. Pochi giorni dopo l'artista invia una lettera di scuse ai fan attraverso il suo portale Ligachannel.\nL'ottavo disco, alcuni brani del quale erano stati presentati nel concerto-evento di Campovolo, viene intitolato \"Nome e cognome\" e pubblicato il 16 settembre dello stesso anno, proponendo testi sulla scia \"intimista\" (il titolo dell'album \u00e8, da questo punto di vista, una dichiarazione di intenti), mentre musicalmente delle sonorit\u00e0 molto vicine ad un rock anglosassone. In questo album sono presenti brani come \"Il giorno dei giorni\", \"L'amore conta\", \"Le donne lo sanno\", \"Cosa vuoi che sia\" e \"Happy hour\", con il quale Liga vincer\u00e0 il Festivalbar 2006, e che verr\u00e0 scelto da Vodafone per gli spot pubblicitari dell'estate successiva.\nIl 7 febbraio 2006 inizia il suo nuovo tour articolato in quattro parti: nel mese di febbraio il cantante emiliano si esibisce nei club, e per ricreare l'atmosfera degli inizi, si fa accompagnare dai Clan Destino, nel mese di marzo affronta i palazzetti con La Banda, durante l'estate gli stadi con La Banda e i Clan Destino, per poi tornare a ottobre nei teatri con parte della Banda e Mauro Pagani, e con Giovanni Allevi come ospite in alcune date. Per raccontare quest'esperienza esce \"Nome e cognome tour 2006\", un cofanetto di cinque DVD che racchiude la registrazione di un concerto per ogni fase del tour e ulteriori contenuti speciali.\nA marzo 2006 partecipa alla Cerimonia di apertura dei IX Giochi Paralimpici invernali di Torino 2006, dove si esibisce in mondovisione con \"Il giorno dei giorni\".\nIl 20 ottobre 2006 esce \"Gli ostacoli del cuore\", brano scritto da Luciano espressamente per Elisa, con la quale duetta nella parte finale, e utilizzato come primo singolo estratto da \"Soundtrack '96-'06\" della cantante giuliana. Ligabue realizza inoltre il videoclip di questa canzone come regista e vi appare anche come protagonista insieme alla stessa Elisa. A novembre gli viene attribuito, per la seconda volta, il Premio Ciampi.\n\"The best of\" Liga.\nNel settembre 2007 Ligabue annuncia il suo ritorno sul palco nei palasport, con il tour \"ElleSette\": 7 concerti al PalaLottomatica di Roma nel mese di novembre e altri 7 al Datch Forum di Assago a Milano nel mese di dicembre. Il 16 novembre dello stesso anno viene pubblicata la prima parte del \"best of\" \"Primo tempo\". L'album, direttamente al primo posto nelle classifiche contiene 16 successi del periodo 1990-1995 oltre ai due inediti \"Niente paura\" e \"Buonanotte all'Italia\", e un DVD che raccoglie tutti i videoclip del periodo.\nNell'aprile del 2008 parte il suo \"European Tour/08\" nei club delle maggiori citt\u00e0 del vecchio continente. In occasione di questo tour e del \"Best of\" il nuovo produttore Corrado Rustici decide di rinnovare la band sostituendo Antonio Righetti e Roberto Pellati con Kaveh Rastegar e Michael Urbano, nonostante il parere riluttante di Ligabue. Nell'estate 2009 ripete l'esperienza europea, con un minor numero di date, ma in spazi pi\u00f9 grandi, tra cui il prestigioso Olympia di Parigi.\nIl 30 maggio viene pubblicato \"Secondo tempo\", basato sulla produzione musicale dal 1997 al 2005. Il singolo di lancio della raccolta, \"Il centro del mondo\", si somma ad altri due inediti: \"Ho ancora la forza\", scritta con Francesco Guccini nel 2000, e \"Il mio pensiero\". Anche in questo caso \u00e8 presente un DVD con i videoclip realizzati nello stesso periodo temporale.\nNell'estate 2008 Ligabue \u00e8 protagonista con il suo nuovo tour \"ElleElle Stadi 2008\" con otto concerti in sette citt\u00e0 diverse d'Italia, mentre nell'autunno dello stesso anno, tra settembre e ottobre, si esibisce all'Arena di Verona in sette date, insieme ai 70 elementi dell'Orchestra sinfonica dell'Arena diretta dal maestro Marco Sabiu. Da questi spettacoli \u00e8 stato tratto un album live, \"Sette notti in Arena\", pubblicato il 5 giugno 2009, contenente un DVD con le riprese video dell'intero concerto e un CD con le sole canzoni che Ligabue ha cantato accompagnato dall'orchestra.\nDopo il successo dell'anno precedente Ligabue ripete l'esperienza all'Arena di Verona anche nel 2009; dopo un nuovo tour primaverile nei maggiori club europei, infatti, dal 19 settembre al 4 ottobre il cantante di Correggio tiene 10 date nell'anfiteatro veronese. I primi due concerti sono \"Solo Rock'n'roll\", ad esibirsi con Ligabue c'\u00e8 la sola band per uno spettacolo prettamente rock e senza \"infrastrutture multimediali\"; parte dell'incasso sar\u00e0 devoluto in beneficenza per il terremoto in Abruzzo. Nelle successive otto date (questa parte del tour verr\u00e0 ribattezzata \"Sette Notti in Arena... non bastano\", con riferimento al 2008) si esibir\u00e0 accompagnato, come nel 2008, dall'Orchestra dell'Arena di Verona, diretta da Marco Sabiu.\nIn questa occasione Ligabue diventa il primo artista ad esibirsi per dieci date consecutive all'Arena di Verona con il record di oltre spettatori presenti.\n\"Arrivederci, mostro!\", il ritorno al Campovolo e altri progetti (2010-2012).\nA gennaio 2010 il cantante ha rivelato ai suoi fan di essere al lavoro sul nuovo album di inediti entro l'estate, con conseguente tour negli stadi. La pubblicazione \u00e8 avvenuta l'11 maggio 2010, stesso giorno in cui vent'anni prima usc\u00ec il primo album, \"Ligabue\".\nIl 15 aprile 2010 si \u00e8 svolto il \"Ligabue Day\", ribattezzato \"Liga Day\". Oltre 100 sale cinematografiche in tutta Italia hanno trasmesso il concerto live di Ligabue tenuto allo Stadio Olimpico di Roma nel 2008. La visione \u00e8 stata anticipata da una diretta via satellite a schermi unificati, nella quale il cantante di Correggio ha regalato ai suoi fan un'intervista e l'ascolto in anteprima del nuovo singolo, \"Un colpo all'anima\", in rotazione radiofonica dal giorno seguente ed estratto dal nuovo album \"Arrivederci, mostro!\".\nLigabue, in un'intervista ha spiegato le motivazioni del titolo del nuovo album: \nLa copertina del nuovo album riprende la foto di Erik Johansson \"Fishy Island\".\nIn occasione del suo 50\u00ba compleanno, 13 marzo 2010, \u00e8 stato pubblicato il testo di \"Nel tempo\", anche questo brano presente nel nuovo album.\nA poche ore dalla sua uscita il primo singolo del nuovo album, \"Un colpo all'anima\", \u00e8 entrato direttamente al primo posto della classifica dei brani pi\u00f9 venduti online su iTunes e ha debuttato alla prima posizione della classifica ufficiale singoli FIMI.\nIl nuovo album \u00e8 arrivato immediatamente al vertice delle classifiche degli album nei negozi e in download digitale, ed \u00e8 rimasto per molte settimane a cavallo tra il primo e il secondo posto.\nIl 9 luglio \u00e8 partito il nuovo tour \"Ligabue: Stadi 2010\". Il tour estivo si \u00e8 concluso il 18 settembre, dopo tre concerti al PalaOlimpico di Torino. In altri palasport \u00e8 stato eseguito il tour invernale a dicembre.\nIl 30 novembre 2010 \u00e8 uscito il cofanetto \"Arrivederci, mostro! (Tutte le facce del mostro)\", contenente, oltre alla versione originale dell'album, anche un'edizione acustica degli stessi brani e un DVD live che ripercorre la prima parte di tour, con una canzone per ogni citt\u00e0 visitata. In seguito all'uscita della versione acustica dell'album e ad alcuni accenni ad una tourn\u00e9e teatrale, il 14 dicembre sono state rese note le date del nuovo tour: in ogni citt\u00e0 visitata tra gennaio e marzo 2011 ci saranno uno o pi\u00f9 concerti, ogni sera in un teatro diverso.\nConcluso il tour a marzo 2011 e dopo un nuovo \"Ligabue Day\" il 23 marzo 2011, Ligabue ha deciso di esibirsi in un unico concerto nel resto dell'anno tornando all'Aeroporto di Reggio Emilia il 16 luglio, sei anni dopo la prima volta. Il nuovo concerto \u00e8 stato chiamato \"Campovolo 2.0\".\nIn questa occasione, l'area del concerto \u00e8 stata predisposta per un numero di spettatori limitato a , per evitare problemi tecnici e per agevolare l'afflusso e il deflusso del pubblico. In questo caso \u00e8 stato allestito un solo palco, lungo 80 metri e dotato di di schermi giganti. Erano disponibili inoltre: un'area dove montare le tende per la notte, un enorme parcheggio e uno spazio allestito appositamente per i fan: il \"LigaVillage\". Dal concerto verr\u00e0 tratto un disco, Campovolo 2.011, che verr\u00e0 pubblicato il 22 novembre 2011, e un film in 3d, in programmazione nelle sale dal 7 dicembre dello stesso anno.\nLa settimana successiva al concerto \"Campovolo 2.0\" ben 14 album incisi da Ligabue sono entrati nella Classifica FIMI Album, cinque dei quali tra i primi 15 posti . Nel frattempo, nella classifica DVD, ai primi 10 posti si posizionano 3 suoi DVD.\nIl 21 novembre \u00e8 uscito in tutte le radio \"Ora e allora\", singolo che ha anticipato l'uscita dell'album live \"Campovolo 2.011\", pubblicato il 22 novembre sia nei negozi tradizionali (in versione 3 CD) e digital store e il 6 dicembre in versione 4 LP. Il CD debutta direttamente al primo posto della classifica FIMI e contiene tre inediti (\"M'abituer\u00f2\", \"Sotto bombardamento\" e \"Ora e allora\", tutti estratti come singoli), i primi due dei quali suonati anche a Campovolo.\nA giugno del 2012 Ligabue decide di aderire insieme a 16 artisti italiani al \"Concerto per l'Emilia\", che si \u00e8 tenuto a Bologna il 25 giugno allo \"Stadio Renato Dall'Ara\" per raccogliere fondi per aiutare le popolazioni colpite dal sisma.\nInoltre sar\u00e0 uno degli organizzatori del mega-concerto benefico \"Italia Loves Emilia\" il 22 settembre 2012 al \"Campovolo\" di Reggio Emilia, a cui aderiranno molti fra i pi\u00f9 importanti artisti italiani.\nNel 2012, nei mesi di maggio e luglio, Ligabue ha tenuto un breve tour, formato da 5 date fra Italia ed Europa: 25 maggio a Londra, 5 luglio a Locarno, 7 luglio a Cividale del Friuli, 17 luglio a Taormina e il 20 luglio a Napoli. Queste cinque date sono state un'occasione per \"ripescare\" alcuni brani che non venivano suonati da anni, tra cui: \"Almeno credo\", \"A.A.A. Qualcuno cercasi\", \"Lo zoo \u00e8 qui\", \"Miss mondo '99\", \"Il campo delle lucciole\", \"Nato per me\", \"Hai un momento, Dio?\", \"Freddo cane in questa palude\" e \"Angelo della nebbia\".\n\"Mondovisione\" e \"Giro del Mondo\" (2013-2015).\nNel 2013 Ligabue si esibisce dal vivo in concerto all'Arena di Verona il 16, 17, 19, 20, 22 e 23 settembre, oltre ad annunciare per la fine dell'anno la pubblicazione di un nuovo disco d'inediti e un tour negli stadi per l'anno successivo. Dopo averne annunciato gi\u00e0 a luglio la tracklist, il 26 novembre 2013 esce il disco \"Mondovisione\", anticipato dal singolo \"Il sale della Terra\" (pubblicato il 5 settembre 2013), a cui segue \"Tu sei lei,\" presentato 2 giorni prima del lancio dell'album durante la trasmissione televisiva \"Che tempo che fa\". L'album esordisce alla prima posizione della classifica FIMI, dove rimane per 4 settimane consecutive, raggiungendo 7 dischi di platino per le oltre copie vendute. Parlando del suo nuovo album, dice:\n\u00abHo sempre scritto canzoni sentimentali, e questa volta \u00e8 uscito il lato un po' rabbioso di me. Non sono riuscito a trattenermi, e questo \u00e8 forse un male, perch\u00e9 si sa: \u00e8 facile trasmettere rabbia attraverso le canzoni, e in questo momento ce n'\u00e8 gi\u00e0 troppa tra la gente. Volevo infondere coraggio, speranza e autodeterminazione. [...] Abbiamo iniziato a lavorarci pi\u00f9 di un anno e mezzo fa: come sempre, le canzoni sono state scritte di getto, ma \u00e8 stato necessario un gran lavoro in studio, fra pizzichi e bocconi, per trovare il suono che stavamo cercando. [...] Mi piacerebbe molto che fosse un disco che tenga compagnia, che ci sia ogniqualvolta una persona ne senta il bisogno. Sono sempre stato appassionato di certi libri, di certi film, per\u00f2 credo che la canzone abbia un potere che, fortunatamente, non \u00e8 decriptabile. Se non fosse cos\u00ec, ogni canzone sarebbe un successo. \u00c8 molto bello che una cosa pensata da qualcuno possa in qualche modo finire cantata dalle persone pi\u00f9 disparate, possa raccontare le loro storie. Per questo mi son sempre piaciute e sempre mi piaceranno. \u00bb\nNel frattempo partecipa come ospite d'eccezione al Festival di Sanremo 2014, aprendo la kermesse con la cover di \"Cr\u00eauza de m\u00e4\" in omaggio a Fabrizio De Andr\u00e9 ed esibendosi durante l'ultima serata con quattro brani del suo repertorio (\"Certe notti, Il giorno di dolore che uno ha\", \"Il sale della terra\" e \"Per sempre\").\nIl 5 marzo 2014 Ligabue annuncia il \"Mondovisione Tour\", diviso in due fasi, il \"Mondovisione Tour - Piccole citt\u00e0 2014\" e il \"Mondovisione Tour - stadi 2014\". Il 27 marzo la tourn\u00e9e parte da Correggio. Accogliendo l'invito ricevuto da parte del Comune di Reggio Emilia, compone 3 brani strumentali (\"Edison\", \"Di passaggio\" e \"Sotto il cielo di Reggio\") ispirati e dedicati al nuovo Palazzo dei Musei, progettato dall'architetto Italo Rota, che fungono da accompagnamento ai visitatori, ai quali \u00e8 dedicata un'apposita sezione, come \"installazione acustica\". Dopo \"Mondovisione Tour - Piccole citt\u00e0 2014\", il 30 maggio parte il \"Mondovisione Tour Stadi 2014\" che far\u00e0 registrare il tutto esaurito sin dalle prime tappe a Roma, a Milano e a Catania. Durante l'estate, inoltre, inizia a circolare la notizia di una possibile collaborazione con Francesco De Gregori per una canzone da inserire nel nuovo album del cantautore di pezzi vecchi ricantati chiamato \"Vivavoce\", in uscita in autunno. La notizia viene confermata a inizio settembre quando, in uno speciale sul cantante di Correggio trasmesso su Rai Uno appare anche De Gregori con cui viene cantata \"Alice\" del cantante romano..\nDopo un breve tour in alcuni club e teatri in America, Australia ed Estremo Oriente tra il 2014 ed il 2015, l'11 marzo 2015 Ligabue annuncia l'uscita di un nuovo album live intitolato \"Giro del mondo\" contenente quattro inediti, tra cui \"C'\u00e8 sempre una canzone\" e \"A modo tuo\", scritte dallo stesso e interpretate rispettivamente da Luca Carboni e Elisa, completamente riarrangiati. L'album \u00e8 uscito il 14 aprile ed \u00e8 a testimonianza del \"Mondovisione Tour\".\nIl 22 agosto 2015, accogliendo l'invito del maestro concertatore Phil Manzanera, partecipa al concerto finale de La Notte della Taranta, a Melpignano, dove esegue, davanti a decine di migliaia di spettatori, due brani della tradizione salentina (\"Ndo ndo ndo\" e \"Beddha ci dormi\") e due brani del suo repertorio riarrangiati per l'occasione (\"Il muro del suono\" e \"Certe notti\"). L'esibizione \u00e8 accompagnata dai musicisti dell'orchestra popolare e dagli altri ospiti internazionali: Paul Simonon (storico bassista dei Clash), Tony Allen, Raul Rodriguez e Anna Phoebe, oltre che dallo stesso Manzanera, nonch\u00e9 da Federico Poggipollini e Luciano Luisi.\nCampovolo 2015 e Liga Rock Park.\nIl 6 maggio 2015 Ligabue annuncia alla stampa il suo ritorno live al Campovolo di Reggio Emilia in occasione del venticinquesimo anno di carriera, nonch\u00e9 del ventesimo anniversario dalla pubblicazione di \"Buon compleanno Elvis\", l'album della definitiva consacrazione.\nIl 19 settembre 2015, allestito un palco di e un mega-schermo di , Ligabue si esibisce davanti a spettatori in un concerto di oltre tre ore e mezza, eseguendo integralmente Ligabue del 1990 con i ClanDestino e Buon compleanno Elvis con La Banda, oltre ad alcuni dei successi tratti da \"Mondovisione\" e \"Giro del mondo\" accompagnato da il \"Gruppo\" composto da Luciano Luisi, Federico Poggipollini, Nicol\u00f2 Bossini, Michael Urbano e Davide Pezzin. L'incasso del concerto, oltre 7 milioni di euro, \u00e8 uno dei maggiori nella storia degli eventi musicali in Italia e secondo dietro al concerto Modena Park 2017, record assoluto con un incasso totale di oltre 12 milioni di euro, tenuto dal cantautore Vasco Rossi il 1\u00ba luglio 2017 a Modena.\nIl 22 settembre 2015 Ligabue \u00e8 uno degli ospiti del concerto evento \"Rimmel 2015\" di Francesco De Gregori all'Arena di Verona, in cui duetta con il cantautore romano e con altri ospiti, fra cui Giuliano Sangiorgi ed Elisa.\nPer il 2016 Ligabue annuncia un concerto il 24 settembre (a cui si aggiunger\u00e0 una seconda data il 25) presso il Parco di Monza. L'evento, denominato \"Liga Rock Park\", intende portare l'esperienza di Campovolo nel parco del comune brianzolo, in occasione dei venticinque anni di una delle sue canzoni pi\u00f9 amate, \"Urlando contro il cielo\".\nProprio durante il \"Liga Rock Park\" viene registrato uno speciale, poi in onda su FOX e FOXLife, che racchiude una parte del concerto svoltosi a Monza, durante il quale vengono suonati dal vivo quattro inediti dal successivo album in studio, ossia \"G come giungla\", \"La vita facile\", \"Dottoressa\" e \"Ho fatto in tempo ad avere un futuro\". Ai 2 concerti partecipano in totale oltre persone\n\"Made in Italy\": album, tour, e il film (2016-2018).\nIl 2 settembre e l'11 novembre 2016 escono i singoli \"G come giungla\" e \"Made in Italy\", che anticipano il nuovo concept album \"Made in Italy\" in uscita il 18 novembre.\nViene successivamente realizzato un documentario riguardante il concepimento, la creazione, l'arrangiamento e la registrazione del disco. Verr\u00e0 poi mandato in onda su FOX e FOXLife nella stessa serata della messa in onda del concerto-evento \"Liga Rock Park\".\nIl 6 ottobre 2016 vengono annunciate le prime date del tour che Ligabue terr\u00e0 nel 2017, successivamente incrementate. Il tour, che avr\u00e0 luogo nei palasport, sarebbe dovuto partire dalla data zero di Jesolo il 1\u00ba febbraio, ma a causa di un edema alle corde vocali che ha colpito il cantante, l'inizio \u00e8 stato rinviato al 14 febbraio ad Acireale. Il 14 marzo, tuttavia, durante il concerto al Mediolanum Forum di Assago, il cantante avverte nuovamente un problema alle corde vocali, interrompendo pi\u00f9 volte il concerto. Da successive visite mediche emerge che Ligabue soffre di un polipo intracordale alla corda vocale sinistra, ed \u00e8 quindi obbligato a subire un'operazione chirurgica e ad un periodo di riposo di alcuni mesi. Le rimanenti tappe del tour sono rinviate a settembre, ottobre e novembre.\nDurante il periodo di riposo dirige il suo terzo film, Made in Italy, ispirato all'omonimo disco uscito nel 2016 e le cui riprese sono iniziate il 12 giugno e sono durate sette settimane, terminando il 29 luglio 2017, con protagonisti Stefano Accorsi e Kasia Smutniak; \u00e8 infine uscito nei cinema il 25 gennaio 2018.\nLigabue, nella successiva ripresa del tour, conceder\u00e0 agli spettatori durante il concerto di vedere in anteprima alcune scene del film in attesa della sua uscita. Il 4 settembre 2017 riparte definitivamente il \"Made in Italy tour 2017\" che terminer\u00e0 il 4 novembre a Cagliari per un totale di 52 date in 26 palasport italiani.\n2019: \"Start\" e tour negli stadi.\nDopo un anno di pausa l'11 gennaio 2019 Ligabue pubblica un nuovo singolo, \"Luci d'America,\" prodotto da Federico Nardelli, annunciando la pubblicazione l'8 marzo del dodicesimo album in studio dal titolo \"Start\". A ci\u00f2 segue inoltre il ritorno negli stadi italiani, con un tour estivo che ricever\u00e0 un discreto successo a livello di pubblico..\nLo stesso 8 marzo ha pubblicato il secondo singolo \"Certe donne brillano\". Il 24 maggio esce il singolo \"Polvere di stelle\", canzone con la quale aprir\u00e0 i concerti negli stadi nei mesi di giugno e luglio. Il 27 maggio \u00e8 ospite in piazza Duomo a Milano a \"Radio Italia Live - Il concerto\" suonando \"Certe donne brillano\" seguita da un medley pieno di classici del suo repertorio: \"Questa \u00e8 la mia vita\", \"Piccola stella senza cielo\", \"Happy Hour\", \"Tra palco e realt\u00e0\" e \"Urlando contro il cielo\".\nIl ritorno a Campovolo nel 2022: 30 anni in un nuovo giorno, 7 e 77+7.\nL'11 novembre dello stesso anno, il rocker pubblica sui social l'annuncio del ritorno al Campovolo per festeggiare i 30 anni di carriera. Ligabue inaugurer\u00e0 la nuova location, denominata RCF Arena, ricavata ristrutturando l'area che per anni aveva ospitato tanti eventi live (tra cui il suo primo Campovolo nel 2005 e l'Italia Loves Emilia da lui organizzato nel 2012). L'evento, prima fissato per il 12 settembre 2020, in seguito all'emergenza sanitaria causata dal COVID-19 \u00e8 stato inizialmente riprogrammato per il 19 giugno 2021, poi, a seguito del perdurare dell'emergenza sanitaria, per il 4 giugno 2022.\nSempre alla RCF Arena, Luciano presenta in anteprima su Rai 1 il singolo \"La ragazza dei tuoi sogni\", che anticipa il nuovo album \"7\" e il cofanetto di 77 singoli \"77+7\", pubblicati il 4 dicembre successivo. Inoltre per fare una sorpresa ai fan, nello stesso luogo registra una versione dal vivo di \"Urlando contro il cielo\" con le band che hanno suonato con lui in 30 anni di carriera e che quel giorno lo avrebbero accompagnato nel concerto di Campovolo. \nIl 20 novembre 2020 esce il singolo \"Volente o Nolente\" (tratto sempre dall'album \"7\") cantato in duetto con Elisa, basato su un provino di 14 anni prima. Il 5 febbraio 2021 esce come terzo singolo \"Mi ci pulisco il cuore\". Il 23 aprile 2021 esce il singolo \"Essere umano\".\nAltre attivit\u00e0.\nEsordisce come regista nel 1998 con \"Radiofreccia\", storia leggermente autobiografica e intrisa di malinconia sull'ultimo giorno di trasmissioni di una radio privata, la cui vita trascorre pari passo con quella di un gruppo di amici. Il film viene presentato fuori concorso al Festival di Venezia, ottiene grandi consensi di critica e pubblico, e si aggiudica 3 David di Donatello (allo stesso Ligabue come miglior regista esordiente, a Stefano Accorsi come miglior attore protagonista e infine per la miglior colonna sonora), 2 Nastri d'argento, un Globo d'Oro e tre Ciak d'Oro.\nIl bis lo concede quattro anni pi\u00f9 tardi con \"Da zero a dieci\", storia generazionale su quattro amici che si ritrovano dopo vent'anni per un weekend a Rimini per fare il punto e assegnare un voto alle loro vite. Il film, selezionato per chiudere la \"Semaine de la critique\" al Festival di Cannes, non riscuote il successo di pubblico e critica della pellicola precedente e porta al regista solo la candidatura a un Nastro d'argento.\nNel 2003 viene premiato con la Grolla d'oro per la filmografia.\nA inizio 2006 ottiene un importante riconoscimento internazionale per \"Radiofreccia\": la pellicola viene proiettata negli Stati Uniti ed entra nell'archivio cinematografico permanente del MoMA, il Museo d'Arte Moderna di New York.\nIl 16 novembre 2006 il Premio Videoclip Italiano, organizzato in collaborazione con l'Universit\u00e0 IULM di Milano, dedica al cantautore una giornata dal titolo \"Luciano Ligabue, artista totale: dal videoclip al cinema\", nel corso della quale vengono proiettati i suoi film e tutta la sua videografia.\nNel novembre 2006 dirige anche il suo primo video musicale: \u00e8 quello de \"Gli ostacoli del cuore\", canzone da lui scritta per Elisa.\nIl 27 maggio 2007 ha cantato allo Stadio di San Siro per le celebrazioni del quindicesimo scudetto dell'Inter, squadra di cui \u00e8 tifoso.\nNel 2009 \u00e8 uno dei 5 componenti della giuria, presieduta da Ang Lee, della 66\u00aa Mostra internazionale d'arte cinematografica di Venezia che assegna il prestigioso Leone d'Oro.\nNel luglio 2010 \u00e8 tra gli ospiti del Giffoni Film Festival, il festival annuale del cinema per ragazzi, dove tiene, di fronte a una giuria di teenager provenienti da 43 nazioni, la sessione quotidiana di Masterclass, al termine della quale gli viene conferito il \"Premio Truffaut\".\nSempre nel 2010, a settembre, torna nelle sale cinematografiche con il film-documentario \"Niente paura\", diretto da Piergiorgio Gay, che racconta, attraverso le canzoni e i contributi dell'artista emiliano e le testimonianze di volti noti e non, la storia recente dell'Italia.\nIl 23 novembre gli \u00e8 stato consegnato al Palazzo del Quirinale, dal Presidente della repubblica Giorgio Napolitano, il Premio De Sica per la su\u00e0 attivit\u00e0 di regista.\nIl 7 dicembre 2011 \u00e8 uscito nelle sale cinematografiche \"Campovolo 2.0 - Il film 3D\", pellicola girata durante il concerto evento del 16 luglio 2011 all'aeroporto di Campovolo a Reggio Emilia. Il film ripercorre non solo la serata concerto ma anche tappe fondamentali della vita di Luciano.\nIl 12 giugno 2017 annuncia sulla sua pagina ufficiale di Facebook l'inizio delle riprese del suo terzo film, in cui prender\u00e0 parte come regista. Il film si intitoler\u00e0 \"Made in Italy\" come il suo ultimo album e le riprese si svolgeranno tra Correggio, Reggio Emilia, Novellara, Roma e Francoforte per una durata di sette settimane. Il film sar\u00e0 prodotto da Fandango e distribuito dalla Medusa Film e vedr\u00e0 come protagonista Stefano Accorsi, gi\u00e0 diretto da Ligabue nel suo primo film, \"Radiofreccia\". Sempre in collaborazione con Stefano Accorsi, il 12 Ottobre 2021 uscir\u00e0 \"E' andata cos\u00ec-la serie\" su RaiPlay, docu-serie che racconter\u00e0 i suoi 30 anni di carriera e i retroscena del cantautore: tale serie sar\u00e0 suddivisa in 7 capitoli da 15 minuti ciascuno.\nCarriera letteraria.\nOttiene grande successo di critica e pubblico con la raccolta di quarantatr\u00e9 racconti \"Fuori e dentro il Borgo\" (1997) vincendo tra l'altro il Premio Procida-Isola di Arturo-Elsa Morante e il \"Premio Citt\u00e0 di Fiesole\".\nAltri racconti vengono pubblicati ogni anno dal 1994 sul diario della Smemoranda.\nIl suo primo romanzo, \"La neve se ne frega\", arriva nel 2004, presentato a Torino, durante la Fiera Internazionale del Libro, da Francesco Piccolo, a Roma da Alessandro Baricco, a Milano da Fernanda Pivano. Il libro, che riscuote autorevoli consensi e conferma le doti narrative dell'artista emiliano, balza subito in testa alle classifiche di vendita e, complessivamente, si attesta a quasi 200.000 copie vendute. \"La neve se ne frega\" inoltre vince il \"Premio speciale Fregene 2004\", il \"Premio Fernanda Pivano\" e il \"Premio Giuseppe Giacosa\". Il 1\u00ba marzo 2008, in occasione della fiera Mantova Comics, viene presentata la graphic novel del libro, sceneggiata da Matteo Casali e disegnata da Giuseppe Camuncoli.\nIl 28 maggio 2004 Ligabue viene insignito della laurea honoris causa dall'Universit\u00e0 di Teramo in Editoria, Comunicazione Multimediale e Giornalismo. Per l'occasione tiene una lectio magistralis dal titolo \"Il tempo dell'emozione\", nella quale spiega il significato che egli attribuisce al proprio modo di comunicare attraverso musica, scrittura e cinema.\nIl 3 ottobre 2006 esce \"Lettere d'amore nel frigo\", raccolta di 77 poesie scritte nel 2003, con cui Luciano cerca di dar sfogo a quello che \u00e8 stato un periodo particolare della sua vita senza l'obbligo di dover coniugare parole e musica o di essere \"comprensibile\" a ogni costo. Presentato dall'autore in molti atenei italiani, il libro entra subito ai primi posti nelle classifiche di vendita e riscuote molti consensi sia tra il pubblico (alcune di queste poesie, infatti, sono lette dall'autore durante il tour teatrale), che tra la critica.\nIl 13 aprile 2012 pubblica una nuova raccolta di 13 racconti intitolata \"Il rumore dei baci a vuoto\"; sempre di racconti si compone anche il successivo \"Scusate il disordine\", libro uscito il 10 maggio 2016.\nL'impegno sociale e politico.\nDa sempre schierato a sinistra, Ligabue \u00e8 stato consigliere comunale a Correggio: eletto nel giugno 1990 come indipendente nel gruppo del PCI (poi diventato PDS), ha preso parte solo a sei sedute consiliari in due anni, prima di dimettersi per imboccare definitivamente la strada del successo come artista. La sua sensibilit\u00e0 verso le tematiche sociali \u00e8 comunque rimasta e si manifesta, oltre che nelle iniziative benefiche cui partecipa, anche nelle storie raccontate all'interno delle sue canzoni, dei suoi libri e dei suoi film. Meritano di essere citati, a tal proposito, i brani \"A che ora \u00e8 la fine del mondo?\" del 1994 (cover di \"It's the end of the world\" dei R.E.M.), \"Buonanotte all'Italia\" del 2007 e \"Gringo\" (in due versioni, una del 1991 e una del 1994), brano ispirato alla figura di Ronald Reagan.\nLa sua nota riservatezza non gli ha impedito di prendere parte a iniziative dal forte valore politico e sociale. Si ricordano, infatti, le sue partecipazioni al concerto del Primo Maggio nel 1992 e nel 2006 e pi\u00f9 recentemente all'evento in Piazza del Quirinale del 25 aprile 2015 per l'Anniversario della liberazione d'Italia.\nNel 1999 incide il brano \"Il mio nome \u00e8 mai pi\u00f9\" (i cui proventi sono stati destinati ad Emergency) insieme a Jovanotti e Piero Pel\u00f9 per dare un forte segnale pacifista in opposizione alla decisione del governo di prendere parte alla guerra del Kosovo.\nNel luglio del 2005 prende parte al \"Live8\", organizzato per sensibilizzare i capi di governo occidentali sulle tematiche riguardanti il terzo mondo.\nLa canzone \"Una vita da mediano\" \u00e8 stata utilizzata come colonna sonora per la presentazione della candidatura di Romano Prodi a Presidente del Consiglio nel 2006..\nNell'estate del 2007, attraverso la diffusione per 24 ore di una cover del brano ambientalista di Pierangelo Bertoli \"Eppure soffia\", d\u00e0 il suo appoggio morale al \"Live Earth\", manifestazione organizzata da Al Gore per la salvaguardia della salute della Terra (l'esecuzione verr\u00e0 poi usata, nel 2008, come colonna sonora di uno spot del Ministero dell'Ambiente).\nSempre nel 2007, l'8 settembre, aderisce al \"V-Day\" di Beppe Grillo con un video in cui critica il sistema politico in Italia. In occasione del suo tour \"Ellesette\", nell'inverno del 2007, aderisce al progetto \"Impatto Zero di LifeGate\" permettendo la creazione di di foresta nella Costa Rica.. Tale impegno per LifeGate \u00e8 rinnovato ad ogni tour dell'artista, associato, inoltre, alla creazione di una community di Car pooling che consente di trovare dei compagni di viaggio per raggiungere le localit\u00e0 del tour, riducendo, cos\u00ec, le emissioni di CO2 e il traffico.\nNel 2008 tiene due concerti (voce e chitarra) contro la mafia per l'associazione \"Libera\" di Don Luigi Ciotti.\nNel 2009 partecipa al singolo Domani 21/04.2009, il cui ricavato \u00e8 destinato al fondo benefico \"Salviamo l'arte in Abruzzo\".\nIl 21 settembre 2009 firma l'appello per la \"libert\u00e0 di stampa\" in Italia lanciato, sulle pagine e sul sito internet del quotidiano La Repubblica, dai giuristi Franco Cordero, Stefano Rodot\u00e0 e Gustavo Zagrebelsky in seguito alla citazione in giudizio dello stesso giornale da parte del premier Silvio Berlusconi.\nIn occasione delle proteste e delle manifestazioni dell'autunno 2010, scatenate dalla proposta di riforma del sistema scolastico e universitario del DDL Gelmini, esprime la propria solidariet\u00e0 a ricercatori e studenti dichiarando che, finalmente, i giovani stavano manifestando l'angoscia per il proprio futuro. Da segnalare, tra l'altro, sia un convegno all'Universit\u00e0 di Reggio Emilia, sia a Livorno, a margine della proiezione del documentario Niente paura.\nIl 12 aprile 2011 partecipa, con l'onorevole Rita Borsellino, a un incontro-dibattito presso la sede di Bruxelles del Parlamento europeo dal titolo \u201cL'Italia che non si arrende. L'Italia che non ha paura di guardare al futuro e all'Europa\u201d.\nIl 22 settembre 2012, insieme ad altri 13 artisti italiani, partecipa ad Italia Loves Emilia, concerto-evento per raccogliere fondi in favore della popolazione emiliana, colpita da due gravi terremoti nel maggio del 2012.\nIl concerto si \u00e8 tenuto a Campovolo (RE) e vi hanno preso parte oltre persone; dal concerto sono stati tratti un DVD e un libro il cui ricavato \u00e8 stato devoluto in beneficenza per sostenere la stessa causa.\nIl 3 giugno Ligabue partecipa ai Wind Music Awards 2013 (trasmessi in diretta da Rai Uno) dove, insieme ad altri artisti che hanno animato l'evento Italia loves Emilia, riceve un premio speciale per l'impegno e i risultati ottenuti a sostegno della popolazione emiliana. Durante l'intervento agli Awards Ligabue, residente a Correggio e promotore dell'evento attraverso un tweet cui hanno risposto poi diversi cantanti, esprime con queste parole il motivo che lo ha spinto ad organizzare tale evento e a parteciparvi: \"Ho vissuto quell'esperienza, l'epicentro era a pochi chilometri da casa mia. Ne abbiamo subito gli effetti. Nasce una nuova precariet\u00e0 in quel momento, non ti senti pi\u00f9 al sicuro. Io dovevo raccontare tutto questo. Quando ho lanciato quel tweet, immediatamente sono arrivati gli altri a darmi una mano e dicendo: \u2018Se fai qualcosa, io ci voglio essere\u2019. Ognuno di noi si \u00e8 sentito a casa propria, per fare qualcosa di importante.\"\nVita privata.\nIl 4 gennaio 1991, in Municipio a Correggio, si \u00e8 sposato con Donatella Messori, conosciuta a ragioneria, dalla quale nel 1998 avr\u00e0 un figlio, Lorenzo Lenny. I due hanno divorziato nel 2002.\nLigabue commenta questo divorzio con le seguenti frasi:\n\"\u201cMi ero ripromesso di non sposarmi pi\u00f9\u201d\"\n\"\u201cConsidero la fine di un matrimonio alla stregua di un fallimento per non aver avuto la capacit\u00e0 di mantenere quell'impegno, mi ero ripromesso di non sposarmi pi\u00f9 ma poi nella vita si cambia idea\u201c\"\nNell'aprile 2003 Ligabue manda un annuncio ai suoi fan, con le seguenti frasi:\n\"\u201cVisto il rapporto di onest\u00e0 che cerchiamo di mantenere fra di noi, vi devo dare una notizia personale. Come ben sapete non mi piace parlare del mio privato e ho sempre cercato in merito di proteggere mia moglie che ha sempre rifiutato fortemente di apparire come \u2018la donna di\u2019. Abbiamo sempre chiesto rispetto per questa nostra volont\u00e0 di riservatezza. Ora proprio perch\u00e9 quel bisogno di rispetto \u00e8 rimasto inalterato, sono costretto a dirvi una cosa importante: io e lei siamo in fase di separazione. Da alcuni mesi ognuno di noi sta vivendo vita propria\u201d\"\n\"\u201cVi chiediamo di non essere 'morbosi' rispetto ai motivi che portano a una decisione cos\u00ec grossa. Vi chiediamo di non emettere sentenze troppo facili. Vi chiediamo di capire che in momenti cos\u00ec si soffre tutti e che il lavoro che stiamo facendo per proteggere il nostro rapporto futuro e per le nostre responsabilit\u00e0 di genitori non ha certo bisogno della \u2018cultura\u2019 del pettegolezzo gratuito. Grazie per il rispetto che vorrete portare al nostro momento pi\u00f9 difficile\u201d\"\nIl 7 settembre 2013, ancora in municipio a Correggio, si sposa con la sua ex fisioterapista Barbara Pozzo, blogger e scrittrice, con la quale ha avuto nel 2004 la seconda figlia, Linda.\nLa scelta dei nomi, cos\u00ec come nell'ultimo album, non \u00e8 casuale ma dettata da motivi scaramantici: recentemente Ligabue ha dichiarato di ritenere che la scelta di chiamare i propri figli con nomi che iniziano con la stessa lettera del suo porti fortuna.\nLigabue, inoltre, ha perso per aborto tre figli. In un'intervista a Vanity Fair, ha dichiarato in merito:\n\"\"Ho perso tre figli, ma nessuno considera l'aborto un vero lutto ... Nessuno lo considera un vero lutto ed invece \u00e8 un dolore che ti segna per sempre\u201d\"."}
{"id": "2224082", "revid": "296238", "url": "https://it.wikipedia.org/wiki?curid=2224082", "title": "Bedford (auto)", "text": ""}
{"id": "2224085", "revid": "614400", "url": "https://it.wikipedia.org/wiki?curid=2224085", "title": "Olu Oguibe", "text": "La sua pratica artistica comprende inoltre un intenso lavoro come storico e curatore.\nBiografia.\nOluchkuwu Oguibe ha conseguito gran parte dei suoi titoli di studio in Gran Bretagna dove ha portato a termine un PhD in storia dell'arte presso la University of London sotto la supervisione di John Picton con una tesi su Uzo Egonu. Attualmente vive negli Stati Uniti e dirige l'\"Institute for African American Studies\" dell'universit\u00e0 del Connecticut.\nNel 2017 ha vinto l'Arnold Bode Preis.\nAttivit\u00e0.\nOlu Oguibe \u00e8 artista, poeta e un ricercatore e studioso. In particolare il suo lavoro di ricerca si focalizza sull'arte contemporanea africana.\nOpere.\nHa esposto in alcune delle pi\u00f9 note Kunsthalle Europee e Statunitensi tra cui: Whitney Museum of American Art; Whitechapel Gallery and the Barbican Center, London; Migros Museum, Zurich; the Irish Museum of Modern Art, and Bonnefantenmuseum, Maastricht, inoltre si possono citare Havana, Busan, Johannesburg biennials, recentemente ha partecipato alla Biennale di Venezia 2007. Altri installazioni a carattere pubblico sono presenti nelle citt\u00e0 tedesche, coreane e Giapponesi"}
{"id": "2224093", "revid": "25152", "url": "https://it.wikipedia.org/wiki?curid=2224093", "title": "Atheling", "text": ""}
{"id": "2224094", "revid": "25152", "url": "https://it.wikipedia.org/wiki?curid=2224094", "title": "Etheling", "text": ""}
{"id": "2224095", "revid": "767487", "url": "https://it.wikipedia.org/wiki?curid=2224095", "title": "Xidazoon stephanus", "text": "Lo xidazoon (Xidazoon stephanus) \u00e8 un animale estinto appartenente ai vetulicoli. Visse nel Cambriano inferiore (circa 520 milioni di anni fa); i suoi resti sono stati ritrovati in Cina, nel giacimento di Maotianshan.\nDescrizione.\nI fossili mostrano che il corpo di questo animale era diviso in due parti; quella anteriore era abbastanza rigonfia, con un foro all'estremit\u00e0 che probabilmente costituiva la bocca. Erano presenti divisioni trasversali anteriormente, ma per il resto la superficie si presentava liscia. La bocca era costituita da circa 30 placche divise in regione esterna e interna. \nLa regione anteriore era dotata di cinque strutture per ogni lato, interpretate come branchie. Una regione pi\u00f9 scura, presso il margine ventrale e quello posteriore, \u00e8 stata interpretata come un endostilo. Le condizioni della parte anteriore del fossile fanno supporre che le pareti esterne dell'animale fossero sottili e che questa regione fosse in gran parte cava. \nLa parte posteriore del corpo, invece, si restringeva a entrambe le estremit\u00e0 ed era suddivisa in sette segmenti, ricoperti da una cuticola, e da altri tre segmenti meno definiti nella zona pi\u00f9 avanzata. Nella parte posteriore vi erano corte spine, ed era presente quello che sembra un canale alimentare con aperture terminali e un retto con tanto di muscolo dilatatore.\nClassificazione.\nLo xidazoon era un rappresentante dei vetulicoli, un gruppo di organismi poco noti esclusivi del Cambriano, i cui fossili sono stati rinvenuti in Cina. Sono state riscontrate notevoli affinit\u00e0 con \"Didazoon\" e in particolare con \"Pomatrum\"; la parte anteriore di quest'ultimo organismo era pressoch\u00e9 identica a quella di \"Xidazoon\", e per questo motivo alcuni scienziati hanno ipotizzato che i due animali fossero in realt\u00e0 una sola specie. Tuttavia, le porzioni posteriori del carapace differiscono notevolmente in forma e dimensioni; la coda di \"Pomatrum\", infine, era costituita da molti pi\u00f9 segmenti."}
{"id": "2224097", "revid": "25152", "url": "https://it.wikipedia.org/wiki?curid=2224097", "title": "\u00c6theling", "text": ""}
{"id": "2224098", "revid": "767487", "url": "https://it.wikipedia.org/wiki?curid=2224098", "title": "Didazoon haoae", "text": "Il didazoon (Didazoon haoae) \u00e8 un animale estinto appartenente al phylum dei vetulicoli. Visse nel Cambriano inferiore (circa 520 milioni di anni fa); i suoi resti fossili sono stati ritrovati in Cina, nel giacimento di Maotianshan.\nDescrizione.\nI fossili di questo animale mostrano che il corpo era coperto da una cuticola; la parte anteriore era divisa in sei segmenti separati da membrane piuttosto larghe, mentre quella posteriore era divisa in sette segmenti. La costrizione tra le due parti sembra essere stata piuttosto flessibile. Nella parte anteriore era presente una grande apertura, interpretata dagli studiosi come una bocca, seguita da una cavit\u00e0 molto spaziosa e da un canale alimentare; questo canale proseguiva nella parte posteriore, dove si restringeva. Vi erano inoltre cinque strutture su ogni lato della porzione anteriore, interpretate come branchie. Altri segni stretti, lungo margini laterali, potrebbero rappresentare un sistema circolatorio.\nClassificazione.\nIl didazoon \u00e8 considerato un appartenente al piccolo phylum dei vetulicoli, esclusivo del Cambriano inferiore e medio, i cui resti fossili sono noti quasi esclusivamente in Cina. In particolare, questo animale mostra strette affinit\u00e0 con \"Xidazoon\", una forma molto simile ma distinta per alcune particolarit\u00e0."}
{"id": "2224105", "revid": "767487", "url": "https://it.wikipedia.org/wiki?curid=2224105", "title": "Phil Walker", "text": ""}
{"id": "2224107", "revid": "712828", "url": "https://it.wikipedia.org/wiki?curid=2224107", "title": "Tumnus", "text": ""}
{"id": "2224111", "revid": "200154", "url": "https://it.wikipedia.org/wiki?curid=2224111", "title": "Imperatore Claudio", "text": ""}
{"id": "2224113", "revid": "1318658", "url": "https://it.wikipedia.org/wiki?curid=2224113", "title": "Lingua eteocretese", "text": "L'eteocretese (cio\u00e8 \"cretese vero\", dall'unione delle parole greche antiche \u1f10\u03c4\u03b5\u03cc\u03c2 \"vero\" e \u03ba\u03c1\u03ae\u03c2 \"cretese\") \u00e8 una lingua senza alcuna relazione col greco e probabilmente discendente dall'antico Minoico, parlato a Creta fino all'inizio del primo millennio a.C..\nLa maggior parte dei documenti si trovano scritti utilizzando un sistema di grafia derivato dal sistema di scrittura eubeo, (che era la norma dopo il cosiddetto medioevo ellenico), sebbene le iscrizioni sillabiche in lineare continuassero successivamente, per qualche tempo fianco a fianco, nella forma di alcune iscrizioni religiose.\nIl minoico, del resto, era parlato prima che la civilt\u00e0 nell'isola cedesse il passo a quella dei micenei. Nonostante vari tentativi siano stati fatti per collegarlo ad altre lingue, il minoico viene a tutt'oggi considerato una lingua isolata, almeno fino a che non venga accertata una possibile connessione linguistica. Il minoico era scritto in lineare A, un sillabario largamente usato fino al 1420 a.C. per le iscrizioni religiose e i documenti amministrativi della civilt\u00e0 minoica.\nIscrizioni in eteocretese.\nLe iscrizioni in eteocretese sopravvissute risalgono ad un arco di tempo che va dal VII al III secolo a.C., tipicamente scritte nel locale alfabeto greco arcaico e in quello ionico.\nSi conoscono almeno 5 iscrizioni in eteocretese. 2 provengono da Dreros e 3 da Praisos (nella prefettura di Lasithi). Ci sono inoltre molte altre iscrizioni che potrebbero essere eteocretesi.\nQuelle di Dreros furono trovate a 3-4 metri di profondit\u00e0 in una grande cisterna di et\u00e0 ellenistica vicino al muro est del Delfinion, il tempio di Apollo Delfinio a Dreros. Sembra si trattasse di testi bilingui datati fine VII-inizio VI secolo a.C. Furono pubblicate da Henri van Effenterre nel 1937 e 1946. Le due iscrizioni furono conservate nel museo di Neapolis ma andarono perdute durante la seconda guerra mondiale con l'occupazione italo-tedesca dell'isola.\nQuelle di Praisos, datate fine VII-inizio VI secolo a.C. la prima, probabilmente IV secolo a.C. la seconda ed infine III secolo a.C. l'ultima, si trovano al museo archeologico di Candia e furono pubblicate da Margherita Guarducci.\nEteocretesi.\nGli eteocretesi sono menzionati nell'Odissea di Omero:\nStrabone cita e spiega questo passaggio nel seguente modo:\nLo stesso Strabone riferisce diverse interpretazioni dell'etimologia di \"trichaikes\", un \"hapax legomenon\" (\"detto una sola volta\", una parola che si presenta soltanto una volta nei documenti scritti): potrebbe significare \"di triplice razza\", in riferimento alle tre trib\u00f9 doriche, o \"dall'elmo con triplice cresta\".\nTeorie riguardo alla decifrazione.\nMolto poco si sa dell'eteocretese, eccetto che potrebbe essere il discendente della lingua minoica delle tavolette in lineare A."}
{"id": "2224114", "revid": "729019", "url": "https://it.wikipedia.org/wiki?curid=2224114", "title": "Bentley 4 Litre", "text": " La 4 Litre \u00e8 un'autovettura costruita dalla Bentley nel 1931. All'epoca la Casa automobilistica britannica era in difficolt\u00e0 finanziaria ed il lancio del modello era un tentativo per risanare la situazione economica ed avvicinare nuovi clienti. L'azienda si trov\u00f2 comunque a rischio fallimento poco dopo il lancio della vettura, e la rivale di sempre, la Rolls-Royce, rilev\u00f2 la Bentley stessa.\nIl modello utilizzava un motore \u201cRicardo\u201d con testata \u201cad F\u201d. Il motore con testata ad F era un propulsore usato nel XX secolo con valvole di aspirazione posizionate in testa e valvole di scarico su un lato del monoblocco. Il convenzionale motore in linea a sei cilindri aveva un alesaggio di 85 mm ed una corsa di 115 mm, che portavano la cilindrata a 3915 cm\u00b3. Questo propulsore rappresent\u00f2 un'involuzione rispetto a quelli montati sui modelli precedenti, sia come potenza che come innovazioni tecnologiche."}
{"id": "2224115", "revid": "126257", "url": "https://it.wikipedia.org/wiki?curid=2224115", "title": "Bentley 4 l", "text": ""}
{"id": "2224119", "revid": "767487", "url": "https://it.wikipedia.org/wiki?curid=2224119", "title": "Fabi\u00e1n Rinaudo", "text": "Possiede il passaporto italiano.\n\u00c8 soprannominato \"Fito\".\nCaratteristiche tecniche.\n\u00c8 un centrocampista centrale, destro naturale. Nelle 92 partite nel massimo campionato argentino con il Gimnasia La Plata prese 31 cartellini gialli e 4 cartellini rossi: ci\u00f2 \u00e8 dovuto alle caratteristiche tecniche di Fabi\u00e1n Rinaudo, essendo un mediano di rottura.\nCarriera.\nClub.\nGimnasia La Plata.\nCresce nelle giovanili del Gimnasia La Plata. Esordisce in prima squadra il 5 ottobre 2008 nell'incontro casalingo contro il River Plate, terminato 0-0. Colleziona altre 9 presenze nell'Apertura 2008.\nSporting Lisbona.\nIl 4 luglio 2011 lascia il Gimnasia La Plata e firma un contratto quadriennale con lo Sporting Lisbona. La AFIP (la corte dei conti argentina) indag\u00f2 su questo trasferimento perch\u00e9 il Gimnasia incass\u00f2 1,133 milioni di euro, mentre lo Sporting spese 2,42 milioni di euro; nessuna indagine fu invece condotta in Portogallo.\nCalcio Catania.\nIl 10 gennaio 2014 si trasferisce a titolo temporaneo alla societ\u00e0 italiana del Catania.\nIl 22 luglio 2014, dopo essere tornato allo Sporting Lisbona, viene acquistato a titolo definitivo dal Catania giocando da titolare in Serie B 31 partite con un gol segnato piazzandosi 7\u00ba nella Top 15 dei centrocampisti di Serie B secondo una classifica stilata dalla Lega Serie B.\nRitorno al Gimnasia La Plata.\nIl 17 luglio 2015 Rinaudo fa ritorno al Gimnasia La Plata in prestito con diritto di riscatto. L'8 agosto 2016 torna sempre a titolo temporaneo alla squadra argentina.\nNazionale.\nEsordisce nella Nazionale argentina il 20 maggio 2009 nell'amichevole contro . Fu tra i trenta pre-convocati per il Mondiale 2014.\nStatistiche.\nPresenze e reti nei club.\n\"Statistiche aggiornate al 13 marzo 2017.\""}
{"id": "2224122", "revid": "287204", "url": "https://it.wikipedia.org/wiki?curid=2224122", "title": "Fabian Rinaudo", "text": ""}
{"id": "2224123", "revid": "125828746", "url": "https://it.wikipedia.org/wiki?curid=2224123", "title": "Germani", "text": "Il termine Germani (chiamati anche Teutoni o, per sineddoche, Goti) indica un insieme di popoli parlanti lingue germaniche, nati dalla fusione fra gruppi etnici di origine indoeuropea e gruppi etnici autoctoni di origine paleo-mesolitica e neolitica nella loro patria originaria (Scandinavia meridionale, Jutland, odierna Germania settentrionale), che, dopo essersi cristallizzati in un'unica compagine, a partire dai primi secoli del I millennio si diffusero fino a occupare un'ampia area dell'Europa centro-settentrionale, dalla Scandinavia all'alto corso del Danubio e dal Reno alla Vistola. Da qui, a partire soprattutto dal III secolo, numerose trib\u00f9 germaniche migrarono in molteplici ondate verso ogni direzione, toccando gran parte del continente europeo e arrivando fino in Nordafrica e in Nordamerica.\nDopo il periodo delle migrazioni i popoli germanici attraversarono un nuovo periodo di etnogenesi dal quale emersero alcune nazioni odierne: i popoli scandinavi (Danesi, Faroesi, Islandesi, Norvegesi, Svedesi); i popoli tedeschi federati (compresi gli Austriaci e gli Svizzeri Alemanni); i popoli franconi (Fiamminghi, Olandesi, Lussemburghesi); e i popoli di matrice anglo-frisone (Frisoni, Inglesi), sebbene il lascito dei Germani sia presente in tutta Europa, anche in nazioni che non parlano lingue germaniche dove vari popoli germanici (Franchi, Burgundi, Goti, Longobardi, etc.) si fusero con le popolazioni locali non germaniche, dai paesi del Mediterraneo, alla Francia dove essi assunsero la lingua gallo-romanza locale, alla Russia (Variaghi).\nDall'et\u00e0 moderna furono soprattutto gruppi germanici, almeno in origine, a fondare colonie nell'America del nord e in altre zone non europee. Da questo periodo in poi elementi culturali originariamente propri di gruppi germanici, quali la lingua inglese e la religione protestante che fu creata in ambito germanico nel XVI secolo, si sono diffusi in tutto il mondo anche tra popolazioni non germaniche.\nRipartizione.\nI Germani sono tradizionalmente ripartiti in tre gruppi:\nLa partizione dell'insieme delle trib\u00f9 germaniche in tre grandi sottoinsiemi, geograficamente caratterizzati (occidentali, orientali e settentrionali), deriva da una distinzione linguistica interna alle lingue germaniche prima ancora che una strettamente storica, secondo lo schema classico di August Schleicher: frequenti erano, presso i Germani, i mescolamenti e le ibridazioni di trib\u00f9 di diversa stirpe in formazioni nuove, che arrivavano perfino a includere elementi non germanici (e, talora, perfino non indoeuropei). A volte l'esiguit\u00e0 delle testimonianze non consente di verificare con esattezza l'appartenenza di un dato popolo a una precisa branca della famiglia germanica.\nEtnonimo.\nEsonimo: Germani.\nIl termine \"Germani\" delle fonti classiche (latino \"Germanus(-i)\", pronunciato con G iniziale dura=\u00ab\"ghermani\"\u00bb) Tacito sostiene sia di origine celtica. Utilizzato inizialmente per identificare una specifica trib\u00f9, pass\u00f2 in seguito a essere impiegato per la totalit\u00e0 dei Germani. Tacito sostiene che il termine indicasse originariamente una trib\u00f9 gallica stanziata nell'odierno Belgio prima di essere scacciata da una penetrazione germanica: quella dei Tungri che, una volta insediatisi nel territorio dei \"Germani\" celtici, sarebbero stati indicati dai vicini con il medesimo nome, in un secondo tempo esteso a tutte le genti a loro affini.\nL'etimologia dell'etnonimo \"Germani\" non \u00e8 certa. Se davvero derivasse dalla lingua gallica \u00e8 stato proposto si tratti di un composto di *\"ger\" \"vicini\" + *\"mani\" \"uomini\", comparabile al gallese \"ger\" \"vicino\", l'antico irlandese \"gair\" \"vicino\", e l'irlandese \"gar-\" (prefisso) \"vicino\" e \"garach\" \"vicinamente\". Un altro etimo celtico ricollega la radice \"ger\" a \"rumoroso\", quindi \"Germani\" a \"uomini rumorosi\" o \"urlanti\"; cf. bretone/cornico \"garm\" \"urlare\", irlandese \"gairm\" \"chiamare\". Tuttavia non v'\u00e8 corrispondenza tra le vocali e la lunghezza delle stesse.\nAltri studiosi hanno proposto un'etimologia dal germanico comune stesso, *\"g\u0113r\"-\"manni\", \"uomini di lancia\" o \"di spada\" o in senso lato \"uomini d'arme\", cf. olandese medio \"ghere\", alto tedesco antico \"Ger\", norreno antico \"geirr\", o anche inglese contemporaneo \"gear\", \"arnese\", \"congegno\", \"equipaggiamento\". Tuttavia, la forma \"g\u0113r\" sembra foneticamente di molto posteriore al I secolo, perch\u00e9 ha una vocale lunga dove dovrebbe essercene una corta per le lingue germaniche del periodo, e la forma latina \"Germanus(-i)\" ha una sola -\"n\"-, non una geminata.\n\u00c8 altres\u00ec possibile una parentela etimologica con il termine latino omografico \"germanus\", che non sembrerebbe connesso con l'etnonimo, che deriva da \"germen\" (\"germe\", \"seme\") e significa \"congenere\", \"dello stesso sangue\", \"fratello\".\nEndonimo: \"Teutoni, Tedeschi\".\nI Germani identificavano s\u00e9 stessi semplicemente come \"il popolo\" o \"i popoli\", con una variet\u00e0 di parole tutte aventi la stessa origine nel germanico comune \"*\u00feiudiskaz\" (\"thiudiskaz\"). La radice \"*\u00feeud\u014d\" (\"theudo\") significava appunto \"popolo\" (nel senso del moderno \"volk\", ovvero \"gruppo etnico\", gruppo di gente accomunata dalla stessa origine e dagli stessi costumi), e il suffisso \"*-iskaz\" formava l'aggettivo (tale suffisso continua p.es. nell'inglese \"-ish\" e nel tedesco odierno \"-isch\", nonch\u00e9 nell'italiano \"-esco\" per prestito dal germanico, cfr. p.es. il nome proprio in origine etnonimo \"Francesco\"). La parola proto-indoeuropea \"*tewt\u00e9h\u2082\" (\"trib\u00f9\"), che \u00e8 accettata negli studi linguistici come base di \"theudo\", \u00e8 all'origine anche di parole affini in altre lingue indoeuropee quali il lituano \"taut\u00e0\" (\"nazione\"), l'irlandese antico \"t\u00faath\" (\"trib\u00f9\", \"popolo\") e l'osco (una delle antiche lingue italiche) \"touto\" (\"comunit\u00e0\"). Dalla forma in germanico occidentale *\"\u00feiudisk\" e sue variazioni successive deriva il prestito latino medievale \"theodiscus\" e le sue varianti neolatine.\n\"Thiudiskaz\" nell'inglese medio divenne \"thede\"/\"thedisc\", ma gi\u00e0 dal Medioevo gli Inglesi si riferivano a s\u00e9 stessi come \"Englisc\" poi \"English\", e dal primo inglese moderno \"thede\" era gi\u00e0 perso (conservandosi solo in alcuni toponimi in Inghilterra come Thetford, \"passo pubblico\"). Continua nell'islandese \"\u00fej\u00f3\u00f0\" (\"thiod\") che sta per \"popolo, nazione\" e nel norvegese nuovo \"tjod\" dallo stesso significato, e specialmente nel tedesco della Germania \"Deutsch\" dove non indica un concetto generico di popolo ma proprio il \"popolo germanico\". Indicano specificamente la nazione della Germania anche l'olandese \"Duits\" (che pure possiede una variante antiquata, \"Deits\", a significare il solo \"popolo olandese\"), lo yiddish (germanico giudaico) \u05d3\u05f2\u05b7\u05d8\u05e9 \"daytsh\", il danese \"tysk\", il norvegese \"tysk\", lo svedese \"tyska\", e i derivati neolatini come l'italiano \"tedesco\".\nLa parola \"teutone\", in forma aggettivale \"teutonico\", deriva anch'essa dal germanico \"thiudiskaz\" ma non attraverso il latino medievale \"theodiscus\", quanto attraverso il latino antico \"Teutones\" gi\u00e0 adottato dai Romani ad identificare una delle prime trib\u00f9 germaniche con le quali erano entrati in contatto, i Teutoni appunto.\nStoria.\nLe origini.\nLe prime testimonianze storiche e archeologiche (III-II millennio a.C.).\nI Germani furono il risultato dell'indoeuropeizzazione, nella prima met\u00e0 del III millennio a.C., della Scandinavia meridionale e dello Jutland da parte di genti provenienti dall'Europa centrale, gi\u00e0 indoeuropeizzata nel corso del IV millennio a.C. Sebbene la cronologia esatta di questa penetrazione sia ancora oggetto di disputa, \u00e8 riconosciuto che entro il 2500 a.C. gli elementi culturali propri di questi popoli - la cultura della ceramica cordata - avevano raggiunto un'ampia area dell'Europa settentrionale, dal Mar Baltico orientale all'odierna Russia europea, dalla Penisola scandinava alle coste orientali del Mare del Nord.\nAl momento del loro insediamento in quella che sarebbe divenuta la patria originaria dei Germani, gli elementi indoeuropei trovarono gi\u00e0 sviluppata una civilt\u00e0 agricola, autrice dei megaliti propri dell'Et\u00e0 della Pietra nordica. Non si conoscono i caratteri etnici propri di questi popoli, ma \u00e8 possibile che fossero affini a quelli delle (relativamente) vicine genti finniche. La fusione, pi\u00f9 o meno pacifica, di questi elementi pre-indoeuropei con i gruppi indoeuropei provenienti da sud determin\u00f2 la cristallizzazione dei Germani, che conservarono la lingua indoeuropea dei nuovi venuti.\nIl grado di compattezza dell'insieme dei Germani \u00e8 oggetto di dibattito storiografico. Comunemente si ritiene che, nonostante la scissione in numerose trib\u00f9 e l'assenza di un endoetnonimo attestato, i Germani avessero coscienza della propria identit\u00e0 etnica, secondo quanto ampiamente attestato sia dalla storiografica coeva greca e romana, sia dalla stessa produzione germanica di poco successiva; tuttavia alcuni recenti filoni storiografici criticano tale impostazione e, interpretando le attestazioni di appartenenza come conseguenti alla descrizione etnografica classica, negano ogni forma di coscienza identitaria comune. Permane in ogni caso piena convergenza sia sul carattere etnicamente composito delle varie trib\u00f9 germaniche, sia sulla contemporanea omogeneit\u00e0 sociale, religiosa e linguistica.\nEt\u00e0 del bronzo (XVII-VI secolo a.C.).\nLa cultura materiale che si svilupp\u00f2 sulle rive del mar Baltico occidentale e nella Scandinavia meridionale durante la tarda et\u00e0 del bronzo europea (1700 a.C.-500 a.C.), nota come et\u00e0 del bronzo nordica, \u00e8 gi\u00e0 considerata la cultura comune ancestrale del popolo germanico. Esistevano a quel tempo insediamenti piccoli ed indipendenti, oltre ad un'economia fortemente incentrata sulla disponibilit\u00e0 di bestiame.\nFu questa l'epoca in cui la lingua proto-germanica assunse, all'interno della famiglia linguistica indoeuropea, le proprie caratteristiche peculiari. Il germanico comune - da intendersi pi\u00f9 come un insieme di dialetti affini che come una lingua completamente unitaria - rimase sostanzialmente compatto fino alle grandi migrazioni di Germani verso sud, iniziate gi\u00e0 nell'800 a.C.-750 a.C. A met\u00e0 dell'VIII secolo a.C., infatti, i Germani risultano attestati lungo l'intera fascia litoranea che va dai Paesi Bassi alla foce della Vistola. La pressione continu\u00f2 nei secoli successivi, non come un movimento unitario e unidirezionale ma come un intricato processo di avanzamenti, retrocessioni e infiltrazioni in regioni abitate anche da altri popoli. Intorno al 550 a.C. raggiunsero l'area del Reno, imponendosi sulle preesistenti popolazioni celtiche e in parte mescolandosi a esse (\u00e8 considerato misto il popolo di confine dei Belgi).\nDurante questo periodo i Germani furono a lungo in contatto, linguisticamente e culturalmente, con i Celti e gli Italici (sia Osco-umbri, sia proto-Latini e proto-Veneti) a sud e con i Balti a est. I rapporti con gli Italici, certificati dalla linguistica storica, si interruppero alla fine del II millennio a.C., quando questi popoli avviarono la loro migrazione verso sud e sarebbero ripresi soltanto a partire dal I secolo a.C., quando con Gaio Giulio Cesare l'espansione di Roma sarebbe arrivata fino al Reno.\nEt\u00e0 del ferro (V-I secolo a.C.).\nDal V al I secolo a.C., durante l'Et\u00e0 del ferro, i Germani premettero costantemente verso sud, venendo a contatto (e spesso in conflitto) con i Celti e, in seguito, con i Romani. Lo spostamento verso sud fu probabilmente influenzato da un peggioramento delle condizioni climatiche in Scandinavia tra il 600 a.C. e il 300 a.C. circa. Il clima mite e secco della Scandinavia meridionale (una temperatura di due-tre gradi pi\u00f9 elevata di quella attuale) peggior\u00f2 considerevolmente, il che non solo modific\u00f2 drammaticamente la vegetazione, ma spinse le popolazioni a cambiare modi di vivere e ad abbandonare gli insediamenti. Intorno a tale periodo questa cultura scopr\u00ec come estrarre il \"ferro di palude\" (limonite) dal minerale nelle paludi di torba. Il possesso della tecnologia adatta ad ottenere minerale di ferro dalle fonti locali pu\u00f2 aver favorito l'espansione in nuovi territori.\nNell'area di contatto con i Celti, lungo il Reno, i due popoli entrarono in conflitto. Sebbene portatori di una civilt\u00e0 pi\u00f9 articolata, i Galli subirono l'insediamento di avamposti germanici nel loro territorio, che diedero origine a processi di sovrapposizione tra i due popoli: insediamenti appartenenti all'uno o all'altro ceppo si alternavano e penetravano, anche profondamente, nelle rispettive aree d'origine. Sul lungo periodo, a uscire vincitori dal confronto furono i Germani, che qualche secolo pi\u00f9 tardi sarebbero dilagati a occidente del Reno. Identico processo si sarebbe verificato, a sud, lungo l'altro argine naturale alla loro espansione, il Danubio.\nSul finire del II secolo a.C. i Germani risultavano presenti, oltre che nella loro patria originaria baltico-scandinava, in un'ampia ma indefinita regione dell'Europa centrale, all'epoca ricoperta di fitte foreste e corrispondente agli attuali Paesi Bassi, Germania centro-settentrionale e Polonia centro-occidentale. I confini dell'area da loro raggiunta, sia pure fluidi e soggetti a mutamenti e a condivisioni con altri popoli, coincidevano a grandi linee con i bassi corsi del Reno a ovest e della Vistola a est; a sud la situazione era ancor pi\u00f9 incerta, con penetrazioni germaniche anche profonde in regioni abitate prevalentemente da Celti, come Norico e Pannonia. Gi\u00e0 nel secolo successivo, tuttavia, la presenza germanica si sarebbe meglio definita, da un punto di vista territoriale, quale quella predominante nelle aree poste immediatamente al di l\u00e0 del Limes romano, marcato in quelle regioni dal Reno e dall'alto Danubio.\nIl mito e la loro suddivisione nella storiografia romana.\nIn et\u00e0 antica era diffusa l'ipotesi, riferita dallo storico latino, Publio Cornelio Tacito, nel \"De origine et situ Germanorum\" (del 98 d.C.), secondo cui i Germani fossero un popolo indigeno della Germania stessa, dal momento che nelle epoche pi\u00f9 antiche gli spostamenti di intere popolazioni avvenivano esclusivamente via mare ed egli ritiene che nessun popolo del Mediterraneo si sia spinto verso il Mare del Nord. Oltre a ci\u00f2, lo storico romano riferisce anche delle origini mitiche che la tradizione germanica attribuiva al proprio popolo, trasmesse oralmente; essi si consideravano discendenti di Tuistone, divinit\u00e0 della terra. I suoi nipoti, figli di suo figlio Manno, sarebbero i capostipiti delle tre stirpi germaniche: \nSecondo altre tradizioni, sempre riferite da Tacito, Manno ebbe tanti altri figli oltre ai primi tre, dai quali derivarono anche i Marsi, i Gambrivi, i Suebi, i Vandili, e dunque avrebbero dato origine ad altre trib\u00f9.\nVent'anni prima, nel 77/78, Plinio il Vecchio scriveva qualcosa di molto simile nella sua \"Naturalis Historia\", che andrebbe a completare il quadro descritto da Tacito sui popoli germanici. Secondo lo storico e naturista latino: \u00abi Germani hanno 5 razze: i Vandali, di cui fanno parte i Burgundi, i Varinni, i Carini, Gutoni; gli Ingueoni (assimilabili agli Ingevoni di Tacito), comprendenti Cimbri, Teutoni e Cauci (sulle coste dell'Oceano Germanico); gli Istueoni (assimilabili agli Istevoni), vicini al Reno (e che occupano la terra di mezzo); gli Ermioni (assimilabili agli Erminoni), pi\u00f9 nell'interno e di cui fanno parte Suebi, Ermunduri, Catti e Cherusci; la quinta ripartizione \u00e8 costituita da Peucini e Bastarni\u00bb.\nIl conflitto contro Roma (II secolo a.C. - V secolo d.C.).\nCimbri e Teutoni (113 - 101 a.C.).\nI Germani vennero a contatto con Roma fin dall'ultimo scorcio del II secolo a.C., con le incursioni di Cimbri e Teutoni in territorio romano. I due popoli germanici mossero dal natio Jutland e penetrarono in Gallia, spingendosi fino alla provincia romana della Gallia Narbonense, di recente costituzione. Qui discesero il corso del Rodano favorendo una ribellione delle trib\u00f9 celtiche appena assoggettate a Roma e sconfiggendo in pi\u00f9 occasioni le legioni romane che avevano tentato di arginarne l'invasione.\nNegli anni successivi i Cimbri penetrarono in Iberia, mentre i Teutoni proseguirono le loro scorrerie in Gallia settentrionale. I due popoli tornarono poi a volgersi contro i domini di Roma, minacciando la Gallia cisalpina; a opporsi a loro fu inviato il console Gaio Mario, che in due battaglie annient\u00f2 entrambi i popoli: i Teutoni ad Aquae Sextiae (l'odierna Aix-en-Provence) nel 102 a.C., i Cimbri ai Campi Raudii (presso Vercelli) nel 101 a.C.\nSuperato il pericolo dell'invasione di Cimbri e Teutoni, Roma pass\u00f2 a una politica marcatamente espansionistica verso nord, nei territori dell'Europa centro-occidentale. Il processo, articolato in varie fasi, port\u00f2 alla conquista di tutte le aree collocate a ovest del Reno e a sud del Danubio, oltre a varie penetrazioni al di l\u00e0 di tale linea. L'ininterrotta frontiera dell'Impero romano, estesa dal Mare del Nord al Mar Nero, fu il Limes, per secoli argine alla spinta espansionista dei Germani verso sud e verso ovest. Lungo il Limes, numerosi furono i conflitti che si accesero nel corso dei secoli tra i Romani e i Germani, che tentarono a pi\u00f9 riprese di penetrare nel pi\u00f9 ricco e organizzato territorio soggetto all'Urbe. Soltanto per\u00f2 quando l'Impero romano entr\u00f2 - per cause interne - in grave crisi, ai Germani riusc\u00ec la penetrazione con ampie masse al di qua del Limes (III secolo).\nCesare e la Gallia: il Reno come confine naturale con i Germani (58-54 a.C.).\nAl tempo della conquista della Gallia condotta da Cesare, nuovi conflitti si accesero lungo il Reno, confine tra i Celti e i Germani. Fin dal 72 a.C. un gruppo di trib\u00f9 germaniche, capeggiate dai Suebi di Ariovisto, aveva passato il fiume e tormentava con le sue scorribande il territorio gallico, infliggendo anche una dura sconfitta ai Galli presso Admagetobriga (60 a.C.). I Galli invocarono allora l'aiuto di Cesare, che sconfisse definitivamente Ariovisto presso Mulhouse (58 a.C.).\nLa disfatta di Ariovisto non fu comunque sufficiente ad arrestare la pressione esercitata in quegli anni dai Germani sui Galli. Una massa di Usipeti e Tencteri minacci\u00f2 i Menapi belgi presso la foce del Reno, fornendo a Cesare una nuova opportunit\u00e0 di intervento (55 a.C.). Sconfitte le due trib\u00f9 in Gallia belgica, il proconsole sconfin\u00f2 nelle terre dei Germani: valicato il Reno, comp\u00ec razzie e saccheggi per terrorizzare il nemico e indurlo a rinunciare a nuove incursioni verso la Gallia. Fiss\u00f2 quindi stabilmente il confine dei territori soggetti a Roma sullo stesso Reno. Cesare aveva l'obiettivo di espandersi ben al di l\u00e0 dei territori nordici, ma fu frenato dall'espansionismo dei Germani che invasero costantemente il territorio gallico appena conquistato e prefer\u00ec rinunciare all'espansione per controllare i movimenti dei Germani transrenani.\nIl tentativo di conquista romana sotto Augusto (12 a.C.-9 d.C.).\nLe popolazioni germaniche avevano pi\u00f9 volte tentato di passare il Reno: nel 38 a.C. (anno in cui gli alleati germani, Ubi, furono trasferiti in territorio romano) e nel 29 a.C. i Suebi, mentre nel 17 a.C. i Sigambri, insieme a Usipeti e Tencteri (\"clades lolliana\"). Augusto ritenne fosse giunto il momento di annettere la Germania, come aveva fatto suo padre Gaio Giulio Cesare con la Gallia. Desiderava portare i confini dell'Impero romano pi\u00f9 ad est, dal fiume Reno al fiume Elba. Il motivo era di ordine prettamente strategico, pi\u00f9 che di natura economico-commerciale. Si trattava infatti di territori acquitrinosi e ricoperti da interminabili foreste ma il fiume Elba avrebbe ridotto notevolmente i confini esterni dell'impero.\nTocc\u00f2 al figliastro di Augusto, Druso maggiore, il gravoso compito di operare in Germania. Le campagne che si susseguirono furono numerose, discontinue, e durarono per circa un ventennio dal 12 a.C. al 6 d.C. portando alla costituzione della nuova provincia di Germania con l'insediamento di numerose installazioni militari a sua difesa. Tutti i territori conquistati in questo ventennio furono per\u00f2 definitivamente compromessi quando nel 7 Augusto invi\u00f2 in Germania Publio Quintilio Varo, sprovvisto di doti diplomatiche e militari, oltrech\u00e9 ignaro delle genti e dei luoghi. Nel 9 un esercito di 20.000 uomini composto da tre legioni venne massacrato nella selva di Teutoburgo, portando alla definitiva perdita di tutta la zona tra il Reno e l'Elba.\nL'occupazione romana degli Agri decumati.\nDopo il disastro di Teutoburgo, Roma tent\u00f2 nuovamente di ridurre all'obbedienza i Germani, ma questi riuscirono sempre a evitare di piegarsi al giogo romano, salvo episodi momentanei. Una spedizione condotta da Germanico sotto Tiberio (14-16 d.C.) si concluse con la vittoria della Battaglia di Idistaviso, che tuttavia non port\u00f2 a un ampliamento dei domini romani. Nel 47 Claudio decise di ritirare definitivamente le legioni al di qua del Reno. Durante questo periodo, varie trib\u00f9 germaniche stanziate nei pressi della foce del fiume avevano dovuto accettare lo \"status\" di tributari di Roma, salvo poi ribellarsi (i Frisi nel 28, i Batavi nel 69-70).\nTra l'83 e l'85 una nuova campagna contro i Germani fu condotta dall'imperatore romano Domiziano, che si scontr\u00f2 con i Catti e occup\u00f2 l'area degli Agri decumates, riducendo cos\u00ec la lunghezza del Limes tra Reno e Danubio. In seguito, lo stesso imperatore combatt\u00e9 contro altre trib\u00f9 germaniche (i Marcomanni e i Quadi) pi\u00f9 a est, lungo il medio corso del Danubio (Pannonia), in una serie di campagne proseguite poi da Traiano (89-97).\nLe trib\u00f9 germaniche alla fine del I secolo.\nRisale alla fine del I secolo la prima dettagliata descrizione dei Germani, riportata nella \"Germania\" di Gaio Cornelio Tacito (98 d.C. circa). A quel tempo i Germani erano ormai diventati da un pezzo agricoltori sedentari. Lo storico romano, come gi\u00e0 Cesare prima di lui, si occupa esclusivamente dei \"Germani occidentali\", che sono dunque i primi a essere descritti dettagliatamente dalla storiografia. Tacito testimonia che inizialmente questi Germani non erano interessati ai territori romani. Ogni tanto sommovimenti generati all'interno o indotti da pressioni esterne convogliavano l'aggressivit\u00e0 endemica di queste trib\u00f9 guerriere verso i confini dell'Impero romano, che suscitava in loro paura, riverenza e cupidigia. Ma l'Impero era troppo forte e le trib\u00f9 troppo deboli per potere consolidare quelle incursioni in vere e proprie campagne militari. Le incursioni erano piuttosto i Romani a effettuarle nelle terre barbare, con risultati terrorizzanti. Fu solo tra il II e il IV secolo che, spinti dalle trib\u00f9 di nomadi delle steppe che, superiori militarmente, ne occuparono i pascoli, essi iniziarono a premere verso sud.\nLa partizione dell'insieme delle trib\u00f9 germaniche in tre grandi sottoinsiemi, geograficamente caratterizzati (occidentali, orientali e settentrionali), segue una distinzione linguistica interna alle lingue germaniche pi\u00f9 che una strettamente storica, giacch\u00e9 frequenti erano, presso i Germani, i mescolamenti e le ibridazioni di trib\u00f9 diverse.\nNella \"Germania\" Tacito ripartisce i Germani (occidentali) in tre gruppi: \"Ingaevones\", \"Istaevones\" e \"Herminones\". Tale tripartizione \u00e8 stata accolta anche dalla storiografia moderna, che li identifica rispettivamente con le trib\u00f9 del Mare del Nord, del bacino del Reno-Weser e di quello dell'Elba.\nGli \"Ingaevones\" all'epoca di Tacito erano le trib\u00f9 stanziate lungo le coste del Mare del Nord e le piccole isole adiacenti; tra queste, i Frisi (presso la foce del Reno), gli Angli (nell'odierno Schleswig-Holstein), i Sassoni (anch'essi originari dello Schleswig-Holstein, poi espansi verso sud e verso ovest fino a raggiungere il Reno e a entrare in conflitto con altre trib\u00f9 germaniche) e gli Juti (tradizionalmente collocati nello Jutland. Angli, Juti e gran parte dei Sassoni migrarono in massa in Gran Bretagna nel V secolo.\nGli \"Istaevones\" si trovavano, nel I secolo-II secolo nell'area dei bacini dei fiumi Reno e Weser. Tra le varie trib\u00f9 che facevano parte di questo gruppo spiccano i Batavi, gli Ubi, i Treveri, i Catti e i Franchi, che presto si evolsero da singola trib\u00f9 a confederazione includente anche apporti di diversa origine.\nGli \"Herminones\" (spesso indicati anche con il nome generico di Suebi, impiegato tuttavia in modo incoerente dalle fonti classiche) occupavano, sempre intorno al I secolo, la regione compresa tra il basso corso dell'Elba e il Mar Baltico, chiamata allora Golfo di Codano. Tra le trib\u00f9 che ne facevano parte, oltre agli stessi Suebi, si contavano i Marcomanni, i Quadi e i Semnoni; questi ultimi avrebbero costituito il nucleo della confederazione degli Alemanni.\nChiamati anche, dal luogo del loro insediamento tra I e II secolo, \"gruppo dell'Oder-Vistola\", anche questo grande sottoinsieme dei Germani, identificato principalmente su base linguistica, era frazionato in numerose trib\u00f9; tra le principali, Vandali, Burgundi, Gepidi, Rugi, Eruli, Bastarni, Sciri, Goti (poi scissi in due rami: Ostrogoti e Visigoti) e Longobardi (questi ultimi, per\u00f2, a volte sono inseriti tra gli \"Herminones\", Germani occidentali).\nScarse sono le informazioni su questa branca germanica nei primi secoli d.C.: a causa dei rari contatti con il mondo classico, le testimonianze degli storici e dei geografici greci e latine sono poche e confuse. Soltanto a partire dal III-IV secolo, con i primi grandi movimenti migratori dei Germani orientali dall'area baltica verso il Limes romano e con la traduzione in lingua gotica della Bibbia per opera di Ulfila, le trib\u00f9 germaniche orientali sarebbero entrate nella linea della storia.\nNonostante la scarsit\u00e0 dei contatti, gli storici e i geografi latini hanno tramandato alcune informazioni sul ramo settentrionale dei Germani: Plinio il Vecchio li indica con il nome generico di \"Hilleviones\", mentre Tacito ricorda la trib\u00f9 dei Suioni (dal cui nome deriva quello della Svezia). Accomunate dalla lingua proto-norrena, tramandata dalle iscrizioni in alfabeto runico, nei primi secoli d.C. le varie trib\u00f9 erano stanziate nella parte meridionale della Penisola scandinava; soltanto a partire dal V secolo ebbero inizio vari movimenti migratori, che espansero notevolmente l'area occupata da questa branca germanica.\nLe Guerre marcomanniche della fine del II secolo.\nDopo un periodo di tranquillit\u00e0, i Germani ripresero a manovrare contro l'Impero romano nel 135, con i Suebi; contro di loro mosse, in due campagne, Lucio Elio Cesare (136-137). Ma nel corso del II secolo furono soprattutto i Marcomanni a combattere contro Roma, dando vita a un lungo periodo di conflitti militari (dal 167 al 188) combattuti soprattutto in Pannonia.\nNel 166/167, avvenne il primo scontro lungo le frontiere della Pannonia, ad opera di poche bande di predoni Longobardi e Osii, che, grazie al pronto intervento delle truppe di confine, furono prontamente respinte. La pace stipulata con le limitrofe popolazioni germaniche a nord del Danubio fu gestita direttamente dagli stessi imperatori, Marco Aurelio e Lucio Vero, ormai diffidenti nei confronti dei barbari aggressori e recatisi per questi motivi fino nella lontana Carnuntum (nel 168). La morte prematura del fratello Lucio (nel 169 poco distante da Aquileia), ed il venir meno ai patti da parte dei barbari (molti dei quali erano stati \"clienti\" fin dall'epoca di Tiberio), port\u00f2 una massa mai vista prima d'allora, a riversarsi in modo devastante nell'Italia settentrionale fin sotto le mura di Aquileia, il cuore della \"Venetia\". Enorme fu l'impressione provocata: era dai tempi di Mario che una popolazione barbarica non assediava dei centri del nord Italia. Intorno ai Marcomanni si realizz\u00f2 una coalizione di trib\u00f9, che includeva anche Quadi, Vandali, Naristi, Longobardi e perfino popoli non germanici, come gli Iazigi di ceppo sarmatico. Contro di essa mosse l'imperatore Marco Aurelio che, pur sconfiggendo a pi\u00f9 riprese i barbari, non riusc\u00ec a completare il suo progetto a causa della morte dell'imperatore romano (nel 180). Ci\u00f2 pose fine ai piani espansionistici romani e determin\u00f2 l'abbandono dei territori occupati della Marcomannia e la stipula di nuovi trattati con le popolazioni \"clienti\" a nord-est del medio Danubio.\nInvasioni del III secolo: le prime federazioni etniche.\nDopo le Guerre marcomanniche, tra i Germani si verific\u00f2 un nuovo processo: in luogo delle semplici coalizioni di trib\u00f9 si realizzarono vere e proprie federazioni etniche. Le identit\u00e0 proprie di ogni singolo gruppo tribale lasciavano cio\u00e8 il posto, in questi casi, a una nuova identit\u00e0 pi\u00f9 ampia, \"nazionale\": quella della federazione. Esempi di questa nuova modalit\u00e0 furono i Franchi, gli Alemanni e pi\u00f9 tardi, dal V secolo, gli Anglosassoni. Il processo si realizz\u00f2 soltanto in alcuni casi, e fu soltanto una delle linee di sviluppo possibili del grande processo di riorganizzazione compiuto dalle trib\u00f9 germaniche durante i processi migratori noti come Invasioni barbariche; in altri casi continu\u00f2 a operare l'aggregazione di trib\u00f9, parti di trib\u00f9 e perfino di singoli guerrieri attorno a trib\u00f9 gi\u00e0 esistenti, che funzionarono cos\u00ec da catalizzatore e continuarono a conservare la propria identit\u00e0 (anche se ora allargata). Aggregazioni di questo genere furono, per esempio, quelle che si realizzarono intorno ai Suebi, agli Ostrogoti, ai Visigoti e ai Longobardi. Anche Marcomanni e Quadi agirono pi\u00f9 volte in coalizione, uniti anche a popoli non germanici come gli Iazigi di ceppo sarmatico.\nLe invasioni di questo periodo (dal 212/213 al 305) costituirono un periodo ininterrotto di scorrerie all'interno dei confini dell'impero romano, condotte per fini di saccheggio e bottino da genti armate appartenenti alle popolazioni che gravitavano lungo le frontiere settentrionali: Pitti, Caledoni e Sassoni in Britannia; le trib\u00f9 germaniche di Frisi, Sassoni, Franchi, Alemanni, Burgundi, Marcomanni, Quadi, Lugi, Vandali, Iutungi, Gepidi e Goti (Tervingi ad occidente e Grutungi ad oriente), le trib\u00f9 daciche dei Carpi e quelle sarmatiche di Iazigi, Roxolani ed Alani, oltre a Bastarni, Sciti, Borani ed Eruli lungo i fiumi Reno-Danubio ed il Mar Nero.\nLa crescente pericolosit\u00e0 per l'Impero romano di Germani e Sarmati era dovuta principalmente al cambiamento sopra citato, rispetto ai secoli precedenti nella struttura tribale della loro societ\u00e0: la popolazione, in costante crescita e sospinta dai popoli orientali, necessitava di nuovi territori per espandersi, pena l'estinzione delle trib\u00f9 pi\u00f9 deboli. Da qui la necessit\u00e0 di aggregarsi in federazioni etniche di grandi dimensioni, come quelle di Alemanni, Franchi e Goti, per meglio aggredire il vicino Impero o per difendersi dall'irruzione di altre popolazioni barbariche confinanti. Per altri studiosi, invece, oltre alla pressione delle popolazioni esterne, fu anche il contatto ed il confronto con la civilt\u00e0 imperiale romana (le sue ricchezze, la sua lingua, le sue armi, la sua organizzazione) a suggerire ai popoli germanici di ristrutturarsi ed organizzarsi in sistemi sociali pi\u00f9 robusti e permanenti, in grado di difendersi meglio o di attaccare seriamente l'Impero.\nRoma, dal canto suo, ormai dal I secolo d.C. provava ad impedire la penetrazione dei barbari trincerandosi dietro il \"limes\", ovvero la linea continua di fortificazioni estesa tra il Reno e il Danubio e costruita proprio per contenere la pressione dei popoli germanici.\nLo sfondamento da parte delle popolazioni barbariche che si trovavano lungo il \"limes\" fu facilitato anche dal periodo di grave instabilit\u00e0 interna che attraversava l'Impero romano nel corso del III secolo. A Roma, infatti, era un continuo alternarsi di imperatori ed usurpatori (la cosiddetta anarchia militare). Le guerre interne non solo consumavano inutilmente importanti risorse negli scontri tra i vari contendenti, ma - cosa ben pi\u00f9 grave - finivano per sguarnire proprio le frontiere sottoposte all'aggressione dei barbari.\nInvasioni del IV secolo.\nLo sforzo intrapreso dagli augusti che si erano susseguiti gi\u00e0 nel corso del III secolo e poi nel IV secolo, tanto a causa della mancanza di un progetto a lungo termine, quanto per la crisi economica che aveva investito il sistema tributario romano, non riusc\u00ec a salvare l'integrit\u00e0 dell'Impero. Era ormai chiaro che qualsiasi sforzo per il mantenimento dello \"status quo\" non avrebbe prodotto i risultati sperati. Diocleziano e la sua tetrarchia, Costantino I e la sua dinastia, poterono solo rallentare questo processo.\nVerso la met\u00e0 del IV secolo la pressione delle trib\u00f9 germaniche sui confini del Danubio e del Reno era diventata molto forte, incalzata dagli Unni provenienti dalle steppe centro-asiatiche (forse la stessa popolazione, ricordata con il nome di Xiongnu, che un secolo prima avevano insidiato l'Impero cinese presso la Grande Muraglia). L'irruzione degli Unni sullo scacchiere europeo modific\u00f2 profondamente i caratteri degli attacchi germanici contro il territorio romano: se durante il III secolo la modalit\u00e0 prevalente era stata quella delle incursioni con finalit\u00e0 di saccheggio, esaurite le quali le varie trib\u00f9, federazioni o coalizioni facevano ritorno nei loro insediamenti posti immediatamente al di l\u00e0 del Limes romano, nel IV presero avvio migrazioni di massa vero l'Impero. In questo processo, a spostarsi erano non soltanto pi\u00f9 i guerrieri, ma l'intero popolo, in cerca di nuove aree di stanziamento; la migrazione, comunque, non sostitu\u00ec completamente la razzia, ma le due modalit\u00e0 si intersecarono e si sovrapposero ripetutamente.\nIn un primo momento, Roma tent\u00f2 di assorbire gli spostamenti delle popolazioni germaniche inserendole all'interno delle proprie strutture, affidando loro un territorio di stanziamento lungo il Limes e impegnandole, in cambio dell'accoglienza, alla difesa del Limes stesso. La scissione della grande famiglia gotica nei due rami \"occidentale\" (Visigoti) e \"orientale\" (Ostrogoti) non fren\u00f2 la loro pressione contro il Limes danubiano, che tra III e IV secolo esercitarono sia singolarmente, sia congiuntamente. In seguito alla migrazione degli Unni, inizialmente in Pannonia e all'effetto domino cagionato da essa, tuttavia, la politica di progressiva assimilazione non pot\u00e9 pi\u00f9 essere proseguita, e i Germani irruppero in massa e al di fuori di ogni pianificazione all'interno dell'Impero. Al termine del processo, proseguito anche nei secoli seguenti, numerosi popoli germanici si trovarono insediati in vari territori dell'Europa occidentale, meridionale e perfino in Nordafrica, ridisegnando di conseguenza la mappa etnica e linguistica del Vecchio continente.\nLa nuova situazione ebbe come momento di svolta la battaglia di Adrianopoli (378), nella quale i Visigoti sconfissero l'esercito dell'imperatore Valente, che perse la vita nello scontro. Teodosio, infatti, chiamato alla guida dell'impero d'Oriente da Graziano dopo la morte di Valente, e i suoi successori adottarono una nuova strategia di contenimento nei confronti dei barbari. Dopo quell'evento infatti gli imperatori, incapaci di fermare le invasioni militarmente, cominciarono ad adottare una politica basata sui sistemi della \"hospitalitas\" e della \"foederatio\". Dopo la terribile disfatta di Adrianopoli del 378, gli imperatori romani furono cos\u00ec costretti a \"subire\" la presenza dei barbari sia all'interno sia all'esterno dei confini imperiali, una delle principali cause della disgregazione ed allontanamento tra la parte occidentale ed orientale dell'impero.\nInvasioni del V secolo.\nL'estrema agonia di Roma inizi\u00f2 quando, intorno al 395, i Visigoti si ribellarono. La morte di Teodosio I e la divisione definitiva dell'impero romano d'Occidente e d'Oriente tra i due suoi figli Onorio e Arcadio, port\u00f2 il generale visigoto Alarico a rompere l'alleanza con l'impero e a penetrare attraverso la Tracia fino ad accamparsi sotto le mura di Costantinopoli. Contemporaneamente gli Unni invasero la Tracia e l'Asia Minore mentre i Marcomanni la Pannonia. Fu solo grazie all'intervento del generale Stilicone, che, seppur bloccato dall'autorit\u00e0 di Arcadio, pot\u00e9 fermare sul nascere un possibile assedio della capitale d'Oriente.\nEd ancora nel 402 sempre i Visigoti tentarono un nuovo colpo di mano assediando Mediolanum, l'altra capitale imperiale (questa volta della parte occidentale) dove si era rifugiato Onorio. Fu solo grazie ad un nuovo intervento di Stilicone che fu salvata e Alarico fu costretto a togliere l'assedio.\nPochi anni pi\u00f9 tardi, nel 410, i tentativi di Alarico ottennero un importante successo. Grazie soprattutto alla morte di Stilicone, unico baluardo della romanit\u00e0, egli riusc\u00ec a penetrare in Italia ed mettere a sacco la stessa Roma. A quella data, gi\u00e0 da alcuni anni, la capitale imperiale si era trasferita a Ravenna, ma qualche storico candida il 410 quale possibile data della vera caduta dell'impero romano. Privato di Roma e di molte delle sue precedenti province, con un'impronta germanica sempre pi\u00f9 marcata, l'impero romano degli anni successivi al 410 aveva davvero poco in comune con quello dei secoli passati. Nel 410, la Britannia era ormai andata perduta definitivamente, come pure grossa parte dell'Europa occidentale fu messa alle strette \"da ogni genere di calamit\u00e0 e disastri\", finendo in mano a regni romano-barbarici formatisi all'interno dei suoi originari confini e comandati da Vandali, Svevi, Visigoti e Burgundi.\nVi fu solo un timido tentativo di ripristinare l'antico splendore di Roma da parte del \"magister militum\" Ezio, che riusc\u00ec a fronteggiare provvisoriamente i barbari fino al 451, quando batt\u00e9 gli Unni di Attila grazie a una coalizione di genti germaniche federate nella battaglia dei Campi Catalaunici. La morte di Ezio nel 454 port\u00f2 alla successiva fine nell'arco di venticinque anni e a un nuovo sacco di Roma nel 455.\nIl 476 sanc\u00ec infatti la fine formale dell'Impero romano d'Occidente. In quell'anno, Flavio Oreste rifiut\u00f2 di pagare i mercenari germanici al suo servizio. I mercenari insoddisfatti, inclusi gli Eruli, si rivoltarono. La rivolta era capeggiata dal barbaro Odoacre. Odoacre e i suoi uomini catturarono e uccisero Oreste. Poche settimane dopo, Ravenna, la capitale dell'Impero, cadde e l'ultimo imperatore Romolo Augusto venne deposto. Questo evento viene tradizionalmente considerato la caduta dell'Impero romano, almeno in Occidente. Tutta l'Italia era in mano a Odoacre, il quale mand\u00f2 le insegne imperiali all'imperatore d'Oriente Zenone.\nRegni romano-germanici (V-VIII secolo).\nNei territori appartenuti all'Impero romano e in seguito sommersi dalla Invasioni barbariche, i nuovi venuti germani diedero vita, insieme ai vinti romanici (gruppi etnici gallo-romani e ibero-romani e genti d'altra origine residuati della dissoluzione dell'antico Impero Romano), a istituzioni statali di nuovo tipo, dette regni romano-barbarici (o latino-germanici). All'interno di questi regni avvenne, durante l'Alto Medioevo, l'integrazione tra gli invasori germani e gli autoctoni romanici, dando cos\u00ec vita - almeno nelle linee pi\u00f9 generali - alla composizione etnica e linguistica dell'Europa moderna. Le monarchie \"romano-barbariche\" presentavano un duplice carattere legato sia alla tradizione germanica dei conquistatori (leggi non scritte, importanza della pastorizia, credo religioso ariano e usanze guerriere) sia alla tradizione latina delle genti romanizzate, con i vescovi spesso provenienti da antiche famiglie aristocratiche romane.\nLa \"pars occidentis\" si andava riorganizzando secondo i nuovi profili istituzionali delle cosiddette \"monarchie romano-barbariche\", riconosciute formalmente dall'unico imperatore rimasto, quello d'Oriente. Le vecchie municipalit\u00e0 per\u00f2 rimasero operative a lungo, anche se l'economia e la societ\u00e0 furono gravemente colpite e non si ripresero per molti secoli. Si spopolarono gradualmente le citt\u00e0 (per l'insicurezza, la carenza di approvvigionamenti e l'inflazione galoppante) e l'economia si ruralizz\u00f2. Esauriti ormai gli schiavi per i latifondi, si diffusero i coloni (uomini e donne formalmente liberi, ma legati alle terre che lavoravano ed ai latifondisti, ai quali prestavano opere gratuite, obbligatorie e unilateralmente decise dai padroni), che vi si rifugiavano in cambio della protezione dei \"vigilantes\", piccoli corpi militari privati.\nNel latifondo, spartito tra le famiglie dei coloni, si erano ormai spezzate le vecchie monocolture in favore di prodotti diversificati e una maggiore presenza di pascoli per l'allevamento (attivit\u00e0 tipica dei coloni di origine germanica). Non era quasi mai possibile arrivare all'autosufficienza e persistevano i mercati, almeno per le merci pregiate e i prodotti dell'artigianato.\nIl decadere dei commerci con l'oriente rese raro il papiro, che venne sostituito nella preparazione dei libri nei monasteri con la pi\u00f9 pregiata (e costosa) pergamena, ricavata dalla pelle degli animali opportunamente conciata, una risorsa ormai pi\u00f9 facilmente disponibile per la maggiore diffusione dell'allevamento.\nI regni romano-barbarici mantennero molte delle strutture del governo romano, soprattutto a livello municipale, servendosi della collaborazione dei Romani (o, per meglio dire, Romanici) per governare il loro stato. Non risulta che Franchi e Burgundi avessero mantenuto il sistema provinciale romano, mentre Visigoti e Vandali mantennero le province (governate da \"rectores\" o \"iudices\") ma non diocesi e prefetture. Soltanto in Italia Odoacre e, successivamente, i re Ostrogoti (in \"primis\" Teodorico il Grande) conservarono integralmente la struttura amministrativa tardo-imperiale mantenendo la prefettura del pretorio d'Italia e i due vicariati dell'Italia Annonaria e Suburbicaria, nonch\u00e9 le diverse province in cui era stata suddivisa l'Italia. Quando Teodorico conquist\u00f2 la Provenza, nel 508, ricostitu\u00ec anche una diocesi delle Gallie, promossa due anni dopo al rango di prefettura, con capitale Arelate. La prefettura del pretorio delle Gallie venne abolita nel 536, sotto il regno di Vitige, in seguito alla cessione della Provenza ai Franchi. Il motivo per cui Odoacre e, successivamente, Teodorico mantennero integralmente la struttura amministrativa tardo-imperiale era che essi erano ufficialmente vicer\u00e9 dell'Imperatore \"romano\" di Costantinopoli, per cui l'Italia continuava nominalmente a far parte dell'Impero romano, seppur in maniera \"indiretta\". Le cariche civili (come quella di vicario, di prefetto del pretorio, di \"praeses\", di \"praefectus urbi\", di console, di \"magister officiorum\") continuavano ad essere rivestite da cittadini romani, mentre i Barbari privi di cittadinanza ne erano esclusi. I Romani erano invece esclusi dall'esercito, interamente costituito da Ostrogoti.\nLe leggi dei regni romano-barbarici attestano che i Barbari ricevettero un terzo o i due terzi delle terre della regione di insediamento, sulla base dell'istituto della cosiddetta \"hospitalitas\".\nAlcuni dei regni romano-barbarici, come quelli dei Burgundi nel bacino del Rodano o degli Svevi (\"Suebi\") nella parte nord-occidentale della penisola iberica, vennero assimilati nel corso del VI secolo dai vicini (quello dei Burgundi dai Franchi e quello svevo dai Visigoti); altri, come quelli dei Vandali in Nordafrica o degli Ostrogoti in Italia, crollarono sempre nel VI secolo sotto l'offensiva di Bisanzio, che tent\u00f2 di ricostruire l'unit\u00e0 dell'impero. Quelli dei Visigoti in Spagna e dei Franchi nelle ex province galliche invece sopravvissero, sia per la rapida integrazione tra le popolazioni dei residenti e gli invasori, sia per la collaborazione con la Chiesa e con esponenti del mondo intellettuale latino. Il regno visigoto croll\u00f2 agli inizi dell'VIII secolo, conquistato dagli Arabi musulmani. Dopo il crollo del regno ostrogoto, nel 568 l'Italia fu invasa dai Longobardi, il cui regno dur\u00f2 fino al 774, quando fu conquistato dai Franchi di Carlo Magno.\nSociet\u00e0.\nFamiglia.\nTacito aggiunge che accanto alle schiere di combattenti, stanno nelle retrovie i loro famigliari, cos\u00ec vicini da sentire le urla di incitamento delle loro donne e dei loro figli. Questi sono per ogni soldato le persone pi\u00f9 care, a cui porgono le ferite da curare (a madri e mogli) e dalle quali sono nutriti con cibo, esortati ed incoraggiati.\nNelle donne i Germani vedevano qualcosa di santo e di profetico e non disprezzavano i loro consigli, n\u00e9 trascuravano i loro responsi. Non a caso durante il principato di Vespasiano, una donna, Veleda, fu ritenuta dalla maggior parte dei suoi quasi una dea, mentre in tempi pi\u00f9 antichi questo ruolo fu ricoperto da una certa Albrinia. Le donne vivevano con grande riserbo e pudore della loro femminilit\u00e0 (\"pudicitia\"), senza subire influenze negative dagli spettacoli o dai conviti. Tanto gli uomini, come le donne, ignoravano il tradimento. Non a caso gli adulteri erano rarissimi in una societ\u00e0 tanto numerosa.\nConoscere una donna prima del ventesimo anno era per i Germani, assai vergognoso. Essi tenevano infatti alla loro verginit\u00e0, poich\u00e9 credevano desse loro maggiore forza, vigore e statura. I rapporti coniugali erano austeri, e per questo Tacito stesso li ammirava. Ai Germani, infatti, quasi soli tra le genti barbare, bastava una sola moglie, a parte pochi che contraevano pi\u00f9 matrimoni, non tanto per il desiderio del piacere, ma in quanto ricercati per la loro nobilt\u00e0. Presso di loro non era la moglie a portare la dote al marito, ma questi che la offrivano alla stessa. I genitori e i parenti del marito passavano in rassegna ai doni, che non erano dati per il compiacimento della donna, ma erano dei buoi accoppiati, un cavallo bardato, uno scudo, una lancia e una spada. In cambio di questi doni, si acquistava la moglie, mentre la stessa donava al marito qualche arma: questo rappresentava il contenuto pi\u00f9 profondo del loro vincolo, i loro sacri misteri e le divinit\u00e0 delle nozze. La moglie era, inoltre, tenuta a condividere fatiche e pericoli col marito, pronta a soffrire e ad averne la stessa sorte, tanto in pace come in guerra. Questo rappresentava anche il simbolo dei doni della famiglia del marito.\nLa donna, una volta divenuta madre, doveva rendere ai figli quanto aveva ricevuto, per poi trasmettere il tutto alle future nuore e da queste ai loro nipoti, in una continuit\u00e0 delle tradizioni di generazione in generazione. Ciascun bambino veniva allattato dalla propria madre e non era mai affidato a balie o ad ancelle.\nAi giovani \u00e8 concesso di portare le armi, solo dopo che la trib\u00f9 abbia riconosciuto loro di essere in grado di poterle maneggiare. In assemblea, uno dei capi o il padre o uno dei parenti, provvede a fornire al giovane una lancia (\"framea\") e uno scudo. In questo modo si evidenzia una prima forma di onore della giovent\u00f9. Se prima di tale cerimonia i giovani erano considerati come parte della famiglia, ora fanno parte della loro trib\u00f9 o popolo. Una grande nobilt\u00e0 o i grandi meriti e virt\u00f9 che i giovani possono avere, conferiscono ad alcuni di essi anche la dignit\u00e0 di capo; altri di loro si mettono al seguito dei pi\u00f9 forti di loro, il cui valore \u00e8 gi\u00e0 stato messo alla prova.\nIn tempo di pace, piuttosto che rimanere nell'ozio per un lungo periodo, alcuni giovani si recavano presso quelle popolazioni alleate che erano impegnate in guerra, in quanto, come sostiene Tacito, \u00ab\"la razza germanica \u00e8 insofferente alla pace\"\u00bb. Ci\u00f2 serviva per acquisire gloria pi\u00f9 facilmente se in mazzo ai pericoli, e \u00ab\"solo con la violenza e la guerra era possibile mantenere un grande seguito\"\u00bb.\nL'istinto amoroso nei giovani si risveglia tardi e per questo motivo, secondo Tacito, essi godono di una forte virilit\u00e0. Neppure le ragazze si sposano troppo precocemente. Forti di giovinezza come i mariti, hanno la loro stessa statura e si sposano quando sono pari in robustezza ai loro compagni. E i figli nati da loro hanno di conseguenza lo stesso vigore dei genitori.\nFatto curioso che riferisce Tacito \u00e8 che i figli della sorella erano tenuti dallo zio nella stessa considerazione dei padri, tanto che quando erano costretti ad accogliere degli ostaggi, venivano chiesti soprattutto i figli delle sorelle, rappresentando un rapporto di parentela estremamente sacro e profondo per loro. Quanto poi erano numerosi i parenti e di conseguenza gli affini, tanto pi\u00f9 i vecchi erano onorati.\nEra un dovere per gli antichi Germani considerare come proprie, sia le inimicizie che le amicizie del proprio padre o di un parente. Gli odi non erano comunque senza fine. Anche l'omicidio poteva essere perdonato con un numero fisso di buoi e di pecore; e la famiglia poteva perci\u00f2 rimanere soddisfatta di questa offerta. Tacito sintetizza alla fine che tutto ci\u00f2 andava a vantaggio della collettivit\u00e0, in quanto \u00ab\"i rancori erano pi\u00f9 pericolosi in un'atmosfera di libert\u00e0\"\u00bb.\nForme di governo.\nLa struttura fondamentale della societ\u00e0 germanica era il \"*kunja\" (inglese: \"kin\", \"cynn\", sassone: \"cunni\", tedesco: \"kunne\"), che significa \"generazione\", \"razza\", \"discendenza\", etimologicamente imparentato al greco \"ghenos\" e al latino \"genus\", istituito nel \"*sibj\u014d\" (tedesco: \"sippe\"; equivalente al clan), formato dall'unione di pi\u00f9 famiglie patriarcali imparentate fra loro. Il clan costituiva un'entit\u00e0 economica, militare e politica del tutto autonoma e autosufficiente. L'entit\u00e0 superiore delle \"sippen\" era il \"*theud\u014d\" (anche \"thiuda\"), il \"volk\", \"popolo\" (inglese: \"thede\", sassone: \"thiod\", tedesco: \"diot\" [poi \"deutsch\" con il suffisso aggettivale \"-isch\"], norreno: \"thj\u00f3\u00f0\", con la forma tedesca poi latinizzata in \"theodiscus\"), territorialmente esteso nel \"gau\", chiamato dai latini \"civitas\", cio\u00e8 una trib\u00f9 stanziata in un determinato territorio.\nSostanzialmente democratica, la societ\u00e0 germanica conobbe forme di monarchia elettiva entro le quali l'assemblea degli uomini liberi, il \"thing\" (o \"allthing\", o, nei regni anglosassoni \"witan\") periodicamente riunita manteneva di fatto tutti i poteri, compreso quello giudiziario. Le assemblee esprimevano le decisioni del popolo, che quindi consisteva nell'unione libera e volontaria di diversi \"kin\".\nTacito scrive che, attorno alla fine del I secolo, i re germani erano eletti in virt\u00f9 della loro stirpe, i generali invece in relazione al valore dimostrato in battaglia. E se il potere dei primi non era illimitato, n\u00e9 libero, i secondi fondavano la loro autorit\u00e0 sull'esempio, suscitando ammirazione se erano coraggiosi, se combattevano davanti alle loro schiere in battaglia.\nI capi-clan avevano un proprio seguito, all'interno del quale vi era una gerarchia di posizioni, distribuiti secondo il volere di colui che li guidava. Spesso i vari subalterni (\"comites\") gareggiavano tra loro per ottenere una posizione pi\u00f9 avanzata, pi\u00f9 vicina al loro capo, mentre i capi gareggiavano tra loro per avere compagni pi\u00f9 numerosi e forti dei loro pari. La notoriet\u00e0 dei capi si affermava non solo presso la propria gente, ma anche presso le altre popolazioni, quando il suo gruppo era conosciuto per il valore dimostrato. Non a caso alcuni di loro erano richiesti insistentemente tramite ambascerie, recanti offerte di doni, e con la loro fama potevano influenzare sull'esito di una guerra.\nIn battaglia era vergognoso per un capo-clan lasciarsi superare in valore dai suoi stessi subordinati. Ed era altrettanto vergognoso per questi, non eguagliare il coraggio del proprio comandante. Peggio ancora, costituiva marchio d'infamia e di vergogna per tutta la vita, tornare salvi da un combattimento quando il proprio capitano era morto in battaglia, poich\u00e9 l'impegno pi\u00f9 sacro era di difendere e proteggere il proprio capo, arrivando anche ad attribuire allo stesso i propri atti di eroismo. I compagni di clan, pretendevano invece dal proprio comandante un cavallo, una lancia vittoriosa bagnata di sangue nemico, poich\u00e9 risultava abbondante il vitto, per quanto fosse semplice e rozzo e costituisse di fatto un vero e proprio \"stipendium\" militare. Risultava pertanto molto apprezzato il bottino che si potevano dividere al termine di una guerra o di una razzia. Non a caso Tacito scrive che tra i Germani costituisse \u00ab\"prova di ignavia e di vilt\u00e0, acquistare con il sudore della fronte (come lavorare la terra e attendere il raccolto) ci\u00f2 che invece era possibile procurarsi con il sangue e l'onore delle ferite [in battaglia]\"\u00bb.\nI capi-clan diedero vita, probabilmente gi\u00e0 in et\u00e0 molto antica, a periodiche riunioni assembleari. Le adunanze assembleari dell'intero popolo avvenivano in giorni fissi, durante il novilunio o il plenilunio, periodo che considerano il pi\u00f9 favorevole per prendere certe iniziative.\nDurante l'assemblea generale, prima si ascoltano i discorsi del re, o del capo, in ordine di maggiore et\u00e0 o per nobilt\u00e0 di stirpe, o per valore militare, o per eloquenza, che viene misurata per l'efficacia dei loro argomenti persuasivi, pi\u00f9 che per l'autorit\u00e0 di comando che essi ricoprono. Quando le idee incontrano il favore della maggioranza, queste vengono accolte da un rumore di lance che si urtano.\nIn caso di guerra l'assemblea nominava comandanti uomini di particolare valore o autorit\u00e0, e questi, semplici \"primi fra pari\", dovevano sempre rispondere del loro operato all'assemblea stessa. Solo in epoca pi\u00f9 tarda i comandanti militari eletti iniziarono ad assumere tratti da re e con la formazione dei regni romano-barbarici, dopo la fine dell'Impero romano d'Occidente, si affermarono stirpi reali prestigiose. In ogni caso, le figure dei sovrani germanici furono sempre limitate nel loro potere dall'assemblea.\nInteressante era l'uso del \"comitatus\", cio\u00e8 l'abitudine di aggregare i giovani delle famiglie meno in vista a quelli delle famiglie pi\u00f9 importanti, facendoli diventare compagni inseparabili in pace e in guerra. Questo modello di fedelt\u00e0 personale avrebbe influenzato, tramite le legislazioni romano-barbariche, le istituzioni del Medioevo, divenendone anzi una delle caratteristiche salienti.\nDopo gli uomini liberi, la minoranza col diritto di portare le armi e che deteneva l'intero potere (tra i Longobardi si chiamavano per esempio arimanni), venivano gli aldi (\"hald\", latinizzato: \"haldii\"), uomini semiliberi legati alla terra quasi alla stregua di servi della gleba; infine gli schiavi, quasi sempre prigionieri di guerra o civili catturati durante le razzie.\nTacito aggiunge che non si riuscirebbe a riconoscere un servo dal suo padrone per alcuna particolare raffinatezza di educazione. Entrambi crescono insieme alle stesse greggi, sullo stesso terreno, fino a quando l'et\u00e0 non separa gli uomini liberi e il valore non li mette in evidenza.\nNormalmente i padroni non affidavano agli schiavi incombenze particolari, come facevano i Romani; ciascuno governa la sua casa e la sua famiglia; i lavori domestici erano affidati a moglie e figli. Il padrone imponeva allo schiavo, come ad un colono, di fornirgli un determinato quantitativo di frumento o bestiame o tessuto. Entro questi limiti l'obbedienza era obbligatoria. Era difficile che un padrone percuotesse uno schiavo o lo facesse gettare in carcere, o lo costringesse ai lavori forzati. Era pi\u00f9 facile che lo uccidesse, pi\u00f9 che altro spinto dall'impeto della collera. E in questo caso l'omicidio rimaneva impunito.\nLa condizione dei liberti non era molto dissimile da quella degli schiavi. Raramente avevano ascendenza in famiglia, nessuna nel villaggio, a parte presso quelle popolazioni che avevano un regime monarchico. Qui infatti potevano ottenere maggior potere degli stessi uomini liberi o dei nobili.\nCalendario.\nI Germani al tempo di Tacito, diversamente dai Romani, computavano le notti al posto dei giorni. Con questo criterio fissano il tempo, e di conseguenza le citazioni in giudizio. Essi dividono l'anno in sole tre stagioni, a differenza dei Romani che ne avevano quattro: in pratica essi conoscevano, secondo Tacito, l'inverno, la primavera e l'estate. Essi ignoravano quindi il nome e i doni propri dell'autunno.\nInsediamenti.\nI germani vivevano in piccole comunit\u00e0 o insediamenti sparsi. Non esistevano pertanto tra loro delle citt\u00e0. Le costruzioni erano in legno e assai semplici, e gi\u00e0 Tacito testimonia l'esistenza di edifici simili a quella che sarebbe poi diventata la \"fachwerkhaus\", la casa caratteristica dei popoli germanici. Non tollerano che le loro abitazioni siano contigue tra loro. Dimorano separati infatti, in luoghi isolati, vicini a dove hanno trovato una fonte, un campo, un bosco a loro piacimento. Ciascuno di loro circonda la propria casa di uno spazio vuoto, sia per premunirsi dal periodo degli incendi, o forse perch\u00e9 ignorano l'arte di costruire come i Romani. Ancora Tacito riferisce che i Germani non sembravano conoscere l'uso delle pietre da costruzione o quello delle tegole. E per ogni necessit\u00e0 si servono di legno grezzo senza curarsi minimamente dell'aspetto che ne deriva. Solo alcuni punti delle loro abitazioni sono ricoperte di una terra cos\u00ec pura e lucente che sembra imitare tinte e disegni colorati.\nA volte scavano anche delle grotte sotterranee, ricoprendole con letame. E di queste si servono come rifugi in inverno o come magazzini per il raccolto, in quanto alleviano i rigori del gelo e quando vengono presi d'assalto dal nemico, spesso riescono a nascondervi i propri beni.\nLe scoperte archeologiche testimoniano inoltre l'esistenza nelle zone occupate dai Germani di luoghi fortificati, i \"burga\", da cui i nomi delle citt\u00e0 che terminano in \"burg\", \"borg\" (come W\u00fcrzburg, in Germania) oppure \"burgh\", \"borough\" o \"bury\" (come Peterborough o Canterbury, in Gran Bretagna).\nAl tempo di Cesare, non esisteva la propriet\u00e0 privata della terra tra i Suebi: le terre via via occupate venivano spartite tra i clan, ciascuno dei quali provvedeva a sua volta a suddividere la propria quota tra le famiglie dello stesso ceppo o ai gruppi di parenti che lo componevano. I pi\u00f9 alti magistrati e i capi clan, infatti, ogni anno assegnavano alle famiglie un determinato luogo, per poi l'anno successivo concederne uno differente. Giustificano tale pratica col fatto che non volevano che la popolazione si abituasse a una vita sedentaria, perdendo la passione per la guerra; che i pi\u00f9 forti non cacciassero dai loro poderi i pi\u00f9 deboli, ingrandendo i propri possedimenti; che non si curassero troppo di costruire case comode per ripararli dal caldo e dal gelo; che non nascesse l'amore per il denaro. Cos\u00ec facendo, tutti avevano una ricchezza pari a quella dei pi\u00f9 potenti.\nOspitalit\u00e0.\nSempre Tacito ci racconta dell'ospitalit\u00e0, caratteristica fondamentale per gli usi e i costumi dei Germani. \u00ab\"Nessun'altra nazione pi\u00f9 dei Germani esercit\u00f2 questa forma tanto cordiale nel ricevere i forestieri\"\u00bb. Essi infatti erano assai predisposti nell'apprestare i conviti, i banchetti. Costituiva al contrario una forma di mancanza di rispetto l'escludere una persona dalla propria abitazione; e ciascuno riceveva l'ospite secondo le sue possibilit\u00e0, imbandendo la tavola come poteva. Ogni volta che il cibo terminava, l'ospite era invitato a recarsi in una nuova abitazione dove poteva essere accolto nello stesso modo, e lo si accompagnava. E sebbene si recassero dai vicini senza alcun preavviso, erano sempre ricevuti con pari cortesia.\nRiguardo al diritto di ospitalit\u00e0, nessuno faceva differenza tra persone conosciute e sconosciute. E quando un ospite partiva, nel caso avesse avuto bisogno di qualcosa, era consuetudine dargliela. Allo stesso modo all'ospite potevano essere rivolte richieste con altrettanta facilit\u00e0. Si rallegravano pertanto dei doni, sia per quelli che avevano donato, sia per quelli ricevuti, dei quali non si stivano in dovere.\nVestiario tradizionale.\nTutti i Germani si vestono con un corto mantello, bloccato da una fibula o, se non ne possiedono, da una spina. Con le altre parti del corpo nudo, trascorrono intere giornate accanto al fuoco acceso. I pi\u00f9 ricchi si differenziano dagli altri in quanto indossano una veste, non larga come quella dei Sarmati o dei Parti, ma cos\u00ec attillata da mettere in evidenza le singole membra. Indossano anche pelli di animali selvatici, quelli che abitano lungo le rive del Reno le indossano senza alcun'eleganza, mentre quelli che si trovano pi\u00f9 internamente le indossano con maggior gusto. I primi sono quelli che non conoscono tutti gli ornamenti derivati dal commercio.\nLe donne poi non si differenziano dagli uomini nell'abbigliamento, anche se spesso si vestono con mantelli di lino, ornati da strisce rosse, senza allungare la parte superiore della veste in una manica; tengono infatti nude le braccia fino alle spalle e scoprono anche la parte superiore del petto.\nQuando combattevano, erano spesso spogli o comunque ricoperti da una leggera tunica. Cesare aggiunge che \nerano abituati a lavarsi nei fiumi, uomini e donne in modo promiscuo, e a portare come vestito, in quelle regioni freddissime, solo delle pelli o indumenti corti detti \"renones\" che, piccoli come erano, lasciavano scoperta gran parte del corpo.\nGiornata tipica e alimentazione.\nTacito racconta che appena svegli dal sonno, e spesso avveniva anche sul tardi, si lavavano con acqua calda, poich\u00e9 nelle loro regioni l'inverno occupava gran parte della stagione. Una volta terminato di lavarsi, iniziavano a mangiare, seduti su una sedia, davanti a un tavolo separato dagli altri. In seguito, armati andavano alle loro rispettive occupazioni, e spesse volte si banchettavano insieme. Per nessuno di loro era vergognoso passare il giorno e la notte a bere. Le risse erano frequenti, poich\u00e9 era abitudine ubriacarsi. Raramente si risolvevano in discussioni animate, spesso finivano con uccisioni e ferimenti.\nSuccede anche che, durante i banchetti, i Germani trattino le questioni di maggiori importanza, come le riconciliazioni tra loro, gli accordi matrimoniali, la scelta dei capi, della pace o della guerra, \u00ab\"quasi che in nessun altro momento migliore essi possano manifestare i loro pensieri con maggior sincerit\u00e0. Questa gente [\u2026] si apre ai segreti del proprio intimo, grazie alla licenza del bere; ne deriva che il loro pensiero si riveli con chiarezza in modo sincero\u00bb. Il giorno dopo la questione viene ripresa e decisa, senza poter pi\u00f9 dissimulare\".\nBevono un liquido, ricavato dall'orzo e dal frumento, che fatto fermentare assomiglia al vino. Si tratta di un'antica ricetta della futura birra. Coloro che invece abitavano vicino alla riva del Reno, compravano anche del vino. Si nutrono semplicemente con frutti selvatici, con cacciagione appena uccisa, con latte cagliato. Partecipano a banchetti, di certo non sontuosi e senza quindi prelibatezze. Non riescono invece a contenersi quando si tratta di bere, tanto che lo stesso Tacito auspica a che si favorisca la loro tendenza all'ubriachezza, in modo da vederli sopraffatti facilmente da questo vizio, a cui sono legati tanto quanto lo sono alle loro armi.\nSpettacoli e svaghi.\nVi era, secondo Tacito, un solo tipo di spettacolo che caratterizzava queste popolazioni. I giovani, nudi, per divertirsi, saltavano in mezzo a spade e lance, puntate minacciosamente contro di loro. Facendo esercizio continuo, se ne impratichivano e diventavano abili. La sola ricompensa a questo gioco pericoloso era il divertimento degli spettatori.\nGiocano anche con i dadi e li giocavano con un cos\u00ec cieco accanimento, da arrivare a puntare, come ultima posta del gioco, anche la propria libert\u00e0 personale. Il vinto accettava una servit\u00f9 volontaria e, per quanto potesse essere anche pi\u00f9 giovane o pi\u00f9 forte, sopportava di essere legato e venduto. Questa ostinata perseveranza nel giocare anche la propria vita, la definivano lealt\u00e0. E sembra che per liberarsi della vergogna di aver vinto un loro pari in questo modo, i vincitori vendessero gli schiavi cos\u00ec ottenuti.\nFunerali.\nI funerali erano celebrati dai Germani senza fasto alcuno. A loro interessava una sola cosa, che i corpi degli uomini illustri fossero cremati con un particolare tipo di legna. Non gettavano sul rogo di chi era cremato, n\u00e9 abiti preziosi, n\u00e9 profumi. Bruciavano invece le armi del morto e per alcuni aggiungevano anche il cavallo.\nIl sepolcro era costituiti da un insieme di zolle, in quanto i Germani mal sopportavano gli onori di monumenti sepolcrali, che a loro sembravano pesare sul morto con la loro complicata architettura.\nIl pianto e i gemiti di dolore cessavano presto. Duravano invece a lungo il dolore e la malinconia. Spettava alle donne piangere il morto, agli uomini il ricordare.\nTecniche militari.\nAl tempo di Mario e Cesare (I secolo a.C.).\nCesare racconta che i Germani trascorrevano la loro vita tra la caccia e la guerra. Fin da piccoli si dedicavano a quelle attivit\u00e0 che tempravano il corpo alla fatica. Egli testimonia, parlando del potente popolo dei Suebi, di come i cavalieri germani combattessero a piedi. \nDa questa forma tecno-tattica, si ritiene che in seguito nacquero le cosiddette coorti equitate al tempo della riforma augustea dell'esercito romano:\nIl normale schieramento delle fanterie germaniche era invece di tipo falangitico come ci racconta ancora Cesare:\nAl tempo di Tacito (I secolo d.C.).\nI Germani, a differenza dei Celti, combattevano soprattutto a piedi, in formazione falangitica a \"cuneo\", come viene indicato da Tacito nella sua \"Germania\". Tacito aggiunge che la migliore fanteria fosse quella dei Catti. Dalle trib\u00f9 nomadiche delle steppe (sciti e sarmati) appresero poi un maggior utilizzo del cavallo a discapito della fanteria.\nIl periodo delle grandi invasioni.\nAnche la loro tecnica militare si era evoluta notevolmente, soprattutto grazie alle tecniche apprese durante gli anni trascorsi nelle file delle truppe ausiliarie dell'esercito romano.\nL'arma principale rimaneva l'asta da urto (\"framea\") di varia lunghezza. L'uso della spada era invece meno diffuso presso alcune trib\u00f9. Adoperavano anche giavellotti da lancio, come i Franchi, simili al \"pilum\" romano. L'arco rimase un'arma secondaria per la maggior parte di questi popoli. Altre armi usate in combattimento erano l'ascia, in particolare dai Franchi, e la mazza.\nL'armamento difensivo si era notevolmente evoluto, accompagnando al tradizionale uno scudo di legno al cui centro era posto un umbone in metallo, un elmo e spesso una corazza di maglie di ferro. E comunque indossavano tutti delle brache (simili ai nostri pantaloni), una tunica, a volte dei mantelli (come nel caso degli Alemanni) oltre a calzari simili a sandali che si legavano fino a sotto le ginocchia, ed erano indossati sopra una sorta di primitive calze (utilizzate soprattutto durante l'inverno).\nRestano famose alcune trib\u00f9 per le caratteristiche della loro cavalleria: i cavalieri combattevano mischiati ai fanti leggeri, e spesso abbandonavano il loro cavallo, abituato ad attenderli, per combattere loro stessi a piedi. Il nucleo dell'esercito rimaneva, per\u00f2, la fanteria. Suoni di corno ed il famoso \"barritus\" o \"barditus\" (grido di guerra), stimolavano l'ardore dei combattenti.\nI Germani appresero l'arte di costruire valli difensivi per i loro campi dai Romani, come pure il concetto di comando della battaglia. I capi, una volta erano abituati a dare l'esempio, lanciandosi all'attacco. Durante questo periodo cambiarono tattica, dirigere i propri soldati come facevano i Romani, lontani dalle prime linee.\nFurono utilizzati per il loro coraggio e capacit\u00e0 guerresche come alleati delle truppe romane di confine. Si racconta infatti che nel 288 d.C. Massimiano fece dei Franchi un regno vassallo, al quale venne affidata la difesa della frontiera contro gli altri Germani. I Franchi da quel momento, oltre ad essere arruolati nelle truppe ausiliare dell'esercito, cominciarono ad entrare al servizio di Roma come federati, conservando la loro organizzazione, i loro capi nazionali, la loro lingua e i loro costumi, la loro indipendenza, tanto da renderli sempre meno assimilabili e sempre pi\u00f9 pericolosi per l'Impero romano.\nFu poi la volta dei Goti, al tempo di Teodosio I, ad essere riconosciuti come federati. E l'uccisione di Stilicone nel 408 d.C. risult\u00f2 l'ultimo tentativo da parte dell'elemento romano di combattere la superiorit\u00e0 dei Germani nell'esercito e nello Stato. Con il 410 d.C., anno del sacco di Roma da parte di Alarico, ebbe inizio l'epoca dei Regni romano-barbarici.\nAspetto fisico e indole.\nDel loro aspetto Gaio Giulio Cesare scrisse:\nAll'epoca di Gaio Giulio Cesare (58-53 a.C.) i Germani ad est del Reno erano pi\u00f9 alti rispetto ai soldati romani dell'epoca; se infatti i Romani superavano di rado il metro e sessantacinque di statura, i Germani arrivavano anche a poco pi\u00f9 di 170\u00a0cm. Il conquistatore della Gallia aggiunge che \u00ab\"quanto pi\u00f9 a lungo erano rimasti vergini, tanto pi\u00f9 elevata era la loro gloria tra i vicini, poich\u00e9 ritenevano che con la verginit\u00e0 si accrescesse la statura, le forze e il vigore\"\u00bb.\nTacito afferma che generalmente i Germani avevano occhi severi di colore azzurro e capelli biondo-rossi (\"truces et caerulei oculi, rutilae comae\"), dotati di un fisico robusto ma incapace di resistere alla sete e al caldo, sebbene ottimo sia per il combattimento che per resistere al gelo. Essi crescevano nudi e sudici fino a raggiungere quella solidit\u00e0 e grandezza dei corpi che destavano in Tacito e nei Romani grande meraviglia.\nCento cinquanta anni dopo, lo storico romano Tacito, ci tramand\u00f2 quanto segue:\nTacito aggiunge che quando non erano in guerra, trascorrevano il tempo nell'ozio, pi\u00f9 che nel cacciare o nel coltivare i campi, occupati a dormire e a mangiare, lasciando alle donne, ai vecchi e ai pi\u00f9 deboli tutte le faccende di casa e della famiglia.\nEra poi costume, sia dei singoli individui sia delle trib\u00f9, portare ai capi degli omaggi di bestiame o del loro raccolto in segno di ossequio. E dimostrano gratitudine e contentezza una volta che ricevono doni dalle popolazioni confinanti, che siano inviati da privati o in modo ufficiale da altre trib\u00f9, come cavalli scelti, splendide armature, piastre e collane, ma anche da denaro, come usano fare con i Romani.\nStudi genetici.\nGli studi della moderna genetica delle popolazioni sostengono una stretta correlazione tra i movimenti migratorii dei popoli germanici e la distribuzione che ha oggi il lignaggio maschile rappresentato dall'aplogruppo I1 (e specialmente I1a) del cromosoma Y, la cui origine \u00e8 tracciata a un uomo (quello che la genetica delle popolazioni definisce \"antenato comune pi\u00f9 recente\") che visse tra i 4,000 e i 6,000 anni fa nell'Europa settentrionale, probabilmente nella zona che \u00e8 oggi la Danimarca. In altre parole, l'aplogruppo I1a \u00e8 quello che pi\u00f9 caratterizza i popoli germanici.\n\u00c8 anche probabile che l'aplogruppo I1 sia pre-indoeuropeo, ossia l'aplogruppo I1 potrebbe appartenere a quelle popolazioni paleolitiche native dell' Europa settentrionale che furono assimilate dagli Indoeuropei quando questi vennero dall'Asia centrale, compartecipando alla formazione etnica, culturale e linguistica dei Germani. In altre parole, l'analisi dell'Y-DNA sia delle popolazioni germaniche moderne (tedeschi, scandinavi, inglesi, ecc.) sia dei resti lasciati presso gli antichi insediamenti rivela un misto omogeneo di aplogruppo I1 con elementi di aplogruppi tipici di altre popolazioni indoeuropee (specialmente Celti e Slavi), quali gli aplogruppi R1a1a, R1b-P312 e R1b-U106. Tale composizione \u00e8 quella che probabilmente portava l'\"antenato comune pi\u00f9 recente\".\nL'aplogruppo I1 \u00e8 rilevato nel 40% dei maschi islandesi, nel 40%\u201350% degli svedesi, nel 40% dei norvegesi, e nel 40% dei danesi. Ha poi picchi sopra il 30% tra i tedeschi della Germania del nord e tra gli inglesi dell'Inghilterra dell'est. Gli aplogruppi R1b e R1a, comuni ad altri popoli di matrice indoeuropea, insieme sono rilevati nel 40% dei maschi svedesi, nel 50% di quelli norvegesi, nel 60% di quelli islandesi, nel 60-70% dei tedeschi, e tra il 50% e il 70% nei maschi inglesi e olandesi con variazioni regionali. La presenza di aplogruppi R1b-P312 e R1b-L21 nelle genti germaniche odierne fa pensare a un substrato celtico e si trova con frequenza in Olanda e Inghilterra sudoccidentale. L'aplogruppo R1b-U106 ha picchi in Scandinavia e fornisce informazioni rilevanti sui tragitti di migrazione seguiti dai Germani.\nReligione.\nOrigini.\nLa carenza di fonti impedisce di conoscere a fondo la religione originale dei Germani: le loro fonti (archeologiche, rune e poemi) sono spesso di difficile interpretazione, mentre le fonti latine e greche sono tarde e scarsamente obiettive per l'implicita difficolt\u00e0 di capire culture estranee a quelle del loro mondo.\nConosciamo gli dei germanici, gli Asi (cfr. norreno \"\u00e1ss\", protogermanico \"*ansuz\", protoindoeuropeo \"*h\u2082\u00e9nsus\", \"generati\" o \"generanti\", cio\u00e8 i \"genii\" o \"d\u00e8i\") e i Vani (norreno\" vanir\", protoindoeuropeo \"*wen\", \"forze\", \"potenze\"), grazie soprattutto alle fonti scandinave. Nella loro mitologia si trovano molte affinit\u00e0 con altre culture euro-asiatiche, che testimoniano indirettamente una serie di influenze esterne difficilmente districabili dai contenuti \"originali\" della cultura germanica, anche per via della disomogeneit\u00e0 tra le varie trib\u00f9.\nAsi e Vani ricordano gli Asura e i Deva indo-iranici, mentre le Norne ricordano le Parche/Moire greco-romane che presiedono il destino umano; Odino/Wotan, in quanto presente al passaggio tra vita e morte, \u00e8 assimilabile a Hermes/Mercurio, mentre Thor \u00e8 simile ad Ares/Marte, al quale immolano animali per placarlo. I Vani (Njordhr o Freyja) sono pi\u00f9 ascrivibili al culto della Terra/Madre e della fecondit\u00e0, in quanto dispensatori di ricchezza, pace e fertilit\u00e0 di terra e mare.\nCesare ci racconta nel suo \"De bello gallico\" che i Germani non solo non avevano sacerdoti che presiedessero ai riti religiosi, ma non si occupavano neppure con zelo ai sacrifici. Avevano tra i loro d\u00e8i solo quelli che vedevano e dalla cui potenza ricevevano in modo manifesto aiuto, come le divinit\u00e0 romane del Sole, della Luna o di Vulcano. Ci\u00f2 risulta per\u00f2 esagerato se consideriamo che Tacito ci racconta di sacerdoti, mentre Strabone di sacerdotesse tra i Cimbri. Quest'ultimo racconta che avevano capelli grigi, erano vestite di bianco con mantelli di lino fissati con fermagli a guaine di bronzo ed erano a piedi nudi. Ora con una spada in mano, queste sacerdotesse vagavano alla ricerca di prigionieri di guerra in tutto il campo; una volta trovati, prima li incoronavano e poi li conducevano ad un vaso di bronzo, capiente come venti anfore. Il recipiente si trovava su una piattaforma rialzata dove doveva montare la sacerdotessa, la quale avrebbe poi tagliato la gola di ogni prigioniero, raccogliendone il sangue in questo grande recipiente-bollitore. Il sangue effuso sarebbe poi servito per interpretare una profezia, mentre il corpo del prigioniero ormai morto, era oggetto di un'ispezione delle viscere, sempre per poter emettere una profezia sulla vittoria del proprio popolo. Le donne poi, durante le battaglie, dovevano battere sulle pelli che erano appese ai carri per produrre un rumore assordante e quasi ultraterreno, che potesse intimorirne il nemico.\nTacito scriveva nella \"Germania\" che i Germani non avevano una casta sacerdotale, n\u00e9 effigi religiose, n\u00e9 ritenevano adeguato alla maest\u00e0 degli d\u00e8i il rinchiuderli tra pareti chiuse, n\u00e9 il ritrarli in forme che ricordassero l'immagine umana, anche se non \u00e8 del tutto corretto, perch\u00e9 sono state trovate rappresentazioni religiose antropomorfe, resti di templi ed esistevano dei sacerdoti. Uno dei pi\u00f9 importanti centri sacri era Uppsala, in Svezia, dove sorgeva un tempio dedicato ai tre d\u00e8i Odino, Thor e Freyr. Esistevano poi sciamani che mediavano tra il mondo dei vivi e quello degli spiriti.\nI Germani, in particolare i Suebi, erano scrupolosi osservatori dei presagi e delle divinazioni. Se si trattava di una consultazione collettiva, era il sacerdote della citt\u00e0 a chiederlo, se si trattava di una consultazione privata era lo stesso capo famiglia. Si invocavano quindi gli d\u00e8i; si estraevano delle schegge di un albero da frutto, precedentemente fatto a pezzi e sparso sopra una candida veste, tre frammenti e, sollevatili, se ne interpretava il significato. Se i segni erano sfavorevoli, non si facevano altre consultazioni per tutto il giorno, se invece risultavano favorevoli, si richiedeva una nuova prova per garantire l'auspicio. Anche tra i Germani si usava poi interpretare i canti e il volo degli uccelli.\nVi \u00e8 poi un'altra forma di presagio presso i Germani, soprattutto per prevedere l'esito di guerre importanti. Qualora abbiano un prigioniero contro la cui nazione essi dovranno combattere una guerra, era spinto a combattere contro un campione dei loro, servendosi ciascuno dei due delle sue proprie armi. La vittoria di uno o dell'altro era considerata come un presagio sull'esito finale della guerra da affrontare.\nAdozione del cristianesimo.\nLe popolazioni germaniche che per prime penetrarono nell'Impero romano ne adottarono la religione di stato, il cristianesimo. La maggior parte di essi opt\u00f2 nelle fasi iniziali per l'arianesimo, una dottrina che dal 380 era stata dichiarata eretica dalla Chiesa di Roma e che riconosceva al Verbo (e quindi al Cristo) una natura posteriore rispetto a quella di Dio Padre (semplificando, non valevano per gli ariani i primi versi del Vangelo di Giovanni: \"In principio era il Verbo, e il Verbo era presso Dio, e il Verbo era Dio\"; il Verbo per gli ariani non si identificava con Dio ma ne era la creazione). I vescovi e i preti ariani, allontanati dalle aree d'influenza dell'impero, trovarono seguaci presso i popoli germanici.\nCon lo stabilirsi dei regni romano-germanici e a partire dalla conversione alla Chiesa di Roma (cattolica) dei Franchi per opera di Clodoveo nel 511, anche i popoli germanici ariani aderirono gradualmente alla dottrina ufficiale della Chiesa romana.\nLe popolazioni che erano rimaste fuori dall'Impero romano avevano conservato la religione germanica. Furono convertiti al cristianesimo relativamente tardi da un'intensa attivit\u00e0 missionaria ad opera soprattutto dell'Impero carolingio (caso dell'Inghilterra), oppure per decreto regio (Norvegia e Islanda), oppure ancora con la forza militare da parte della potenza carolingia (caso dei Sassoni, la cui conversione accompagn\u00f2 l'annessione all'Impero carolingio).\nLa riforma protestante.\nNel 1517 un frate agostiniano sassone, Martin Lutero, si fece portatore del generale malcontento che in area germanica generavano le politiche finanziarie della Chiesa di Roma, specialmente quelle legate alla pratica dell'indulgenza, dando inizio a un movimento di riforma della religione cristiana noto da allora come \"riforma protestante\" che prevedeva innanzitutto l'abbandono della Chiesa romana e l'espropriazione dei suoi patrimoni, i quali dovevano essere incamerati da nuove \"Chiese protestanti\" nazionali strettamente legate al potere temporale (spesso i principi o i re le patrocinavano o ne fungevano da capi politico-religiosi, emblematico \u00e8 il caso della Chiesa d'Inghilterra, il cui capo religioso \u00e8 lo stesso regnante d'Inghilterra).\nIl protestantesimo trov\u00f2 subito l'adesione dei potentati di area germanica e nell'arco di relativamente poco tempo quasi tutti i popoli germanici (eccezion fatta per principati della Germania meridionale e l'attuale Austria, zone dell'Olanda meridionale compresi i Fiamminghi) furono convertiti alla nuova fede, la quale trov\u00f2 espressione in una grande diversit\u00e0 di chiese e dottrine, inizialmente il luteranesimo, il calvinismo (Chiese riformate) e l'anglicanesimo (Chiesa inglese).\nLa riforma determin\u00f2 una spaccatura religiosa dell'Europa occidentale tra un nord germanico-protestante e un sud cattolico-romano che ha avuto conseguenze politiche e culturali i cui effetti proseguono anche ai nostri giorni.\nSviluppi moderni.\nI cambiamenti radicali che la riforma protestante comport\u00f2 nelle societ\u00e0 germaniche e nella visione del mondo di ogni singolo individuo, e specificamente le dottrine protestanti che sono alla base di questi cambiamenti, come la dottrina dei \"due regni\" di Martin Lutero, sono considerati da alcuni studiosi come i semi che aprirono la strada per i processi di separazione tra Stato e Chiesa e conseguente secolarizzazione. A partire dal XX secolo i paesi che furono culle della riforma protestante sono stati teatro di un graduale e costante declino del cristianesimo. Nel 2013 solo il 34% degli Olandesi dichiarava di aderire al cristianesimo. Anche negli stati della Germania Est che furono incorporati nell'Unione Sovietica dopo la seconda guerra mondiale si \u00e8 verificato un declino del cristianesimo anche dovuto alle politiche contrarie alla religione dell'unione, tanto che nel 2010 in Sassonia-Anhalt, la terra d'origine di Martin Lutero, i cristiani erano solo il 18% (14% protestanti e 4% cattolici). Un declino simile si verifica nei paesi scandinavi e in Inghilterra.\nA partire dalla seconda met\u00e0 del XX secolo s'\u00e8 verificata d'altro canto una riscoperta della religione germanica antica, il culto agli Asi (dall'indoeuropeo \"*h\u2082\u00e9nsus\", cio\u00e8 i \"generati\" o \"generanti\", cio\u00e8 i \"genii\" o \"d\u00e8i\"), e anche ai Vani, che ha preso la forma di una costellazione di gruppuscoli diversi che nondimeno si riconoscono sotto il termine comune di \"Etenismo\" (cfr. ing. \"Heathenism\", \"religione della landa\" o \"dei boschi\"). Ancora minoritario in tutta Europa, il movimento ha una certa visibilit\u00e0 in Islanda dove l\"'\u00c1satr\u00faarf\u00e9lagi\u00f0\" (\"Sodalizio della Fedelt\u00e0 Divina\" o \"agli Asi\") raccoglie circa l'1% della popolazione.\nDiritto.\nSecondo Tacito, i Germani non usavano n\u00e9 condannare a morte, n\u00e9 porre i ceppi. A nessuno, al di fuori dei soli sacerdoti, era concesso di percuotere qualcuno. I sacerdoti potevano infatti punire qualcuno, in obbedienza ad un ordine generale, come se avessero ricevuto il comando dal dio stesso, che essi credono presente in battaglia.\nRiguardo ai problemi di minore importanza decidono i capi. Le deliberazioni pi\u00f9 importanti sono invece prese da tutti, anche se vengono discusse davanti ai capi.\nDurante le adunanze, potevano essere pronunciati atti di accusa o intentare un processo capitale. E secondo i delitti commessi, si distinguevano le pene da somministrare:\nIn queste stesse assemblee erano scelti quei capi a cui spettava di amministrare la giustizia nei vari distretti e villaggi. Cento compagni selezionati in mezzo al popolo davano, quindi, una mano ai primi, grazie al loro consiglio e autorit\u00e0.\nPer gli antichi Germani la giustizia era una questione soprattutto privata. Non trattano nessun affare, che sia pubblico o privato, senza essere armati, a parte i giovani a cui non sia stato dato ancora il permesso di portare le armi. Chi osava offendere qualcuno ne subiva la vendetta dell'offeso, chiamata faida. Se uno non aveva prove certe per accusare qualcuno, si verificava la colpevolezza dell'accusato attraverso l'ordalia o giudizio di Dio (giudizio di Dio non \u00e8 il nome originale, ma \u00e8 stato dato dai Germani cristianizzati e dai Longobardi): se l'imputato rimaneva illeso dopo aver camminato sui carboni ardenti oppure aveva sconfitto l'accusatore poteva essere dichiarato innocente (i Germani, infatti, pensavano che il Fato non avrebbe aiutato i colpevoli). Esisteva anche una pena scontata con una multa pesante, chiamata guidrigildo.\nNei rari casi di adulterio da parte della donna, la punizione era affidata al marito. Egli in presenza dei parenti, cacciava la donna adultera di casa, dopo averle tagliato i capelli, denudato il corpo e, sotto le percosse del marito, viene fatta passare attraverso tutte le strade del villaggio. E seppure bella, giovane e ricca, non poteva pi\u00f9 trovare un nuovo marito. Nessun'indulgenza le era, pertanto, riservata.\nI Germani ritengono sia assai disdicevole limitare le nascite o sopprimere qualcuno dei figli nati dopo il primo. I buoni costumi (\"boni mores\") dei Germani hanno un valore maggiore di quello che hanno altrove le buone leggi (\"bonae leges\"). Per ciascun padre, eredi naturali erano i figli, tanto da non essere necessario fare alcun testamento. E quando mancavano i figli, i primi eredi nella successione erano i fratelli, poi gli zii paterni e poi quelli materni.\nEra ignoto a queste popolazioni il prestare denaro e accrescerne a dismisura fino a praticarne l'usura. Essi infatti se ne astenevano pi\u00f9 che se fosse stato vietato dalle leggi.\nTra i Tencteri, abili cavallerizzi, i cavalli passavano in eredit\u00e0 come gli schiavi, la casa e tutto ci\u00f2 che fa parte del diritto successorio. Tacito racconta che i cavalli per\u00f2 non passavano in eredit\u00e0 al figlio maggiore, ma solo a quello tra i figli che fosse pi\u00f9 meritevole, vale a dire pi\u00f9 valoroso e fiero.\nEconomia.\nAgricoltura.\nDell'agricoltura i Germani, almeno al tempo di Cesare, non si occupano con zelo. L'agricoltura del resto era primitiva, e tendeva semplicemente a sfruttare il pi\u00f9 possibile, nell'immediato, il terreno strappato alla foresta. Il proconsole romano raccontava infatti che: \nTacito aggiunge che la terra era in generale fertile per la coltivazione di semenze, ma non produttiva di alberi da frutta. \u00c8 ricca di bestiame, soprattutto di bassa statura. I bovini poi non portano le corna. I Germani si accontentano di averne molti, poich\u00e9 questa rappresenta la loro vera ricchezza. Essi non avevano miniere n\u00e9 di argento, n\u00e9 di oro sempre secondo lo storico latino. E neppure il ferro si trovava in abbondanza in quei territori, almeno attorno alla fine del I secolo. Pochi erano, infatti, i guerrieri che si servivano di lance o di grandi lance fatte di questo metallo.\nI campi erano occupati e a disposizione di tutti gli abitanti dei villaggi, a seconda del numero di coloro che coltivavano la terra. Erano quindi divisi tra loro secondo il rango di ciascuno. La vastit\u00e0 delle terre ne rendeva facile la suddivisione. Ogni anno poi, cambiavano le terre da seminare, anche se vi era una sovrabbondanza di terreno da coltivare. La fertilit\u00e0 e l'enorme ampiezza dei campi non li costringono a una grande fatica per piantare frutteti, per dividere il terreno tra i vari abitanti del villaggio, per irrigare gli orti. Essi chiedono alla terra soprattutto grano.\nCommercio.\nCommercializzano con i Romani, soprattutto le genti pi\u00f9 prossime al \"limes\", ricevendo in cambio vasi d'argento, oltre a monete d'oro e d'argento, in particolare quelle con l'orlo seghettato o con l'incisione della biga romana. Quelli delle regioni pi\u00f9 interne invece, a causa della loro rozzezza e semplicit\u00e0, si servono ancora del baratto delle merci. Frequenti furono, infatti, gli scambi di merci con i popoli settentrionali, a nord dei \"confini imperiali\" di Reno e Danubio, della \"Germania Magna\", di \"Sarmatia\" e Scandinavia. Le merci che erano importate dall'Impero romano erano solitamente, grano e bestiame che, secondo lo storico Tacito, era di dimensioni sgradevoli, come pure schiavi, spesso impiegati come guardie del corpo o gladiatori. Durante invece il periodo della tarda antichit\u00e0 erano invece importate pelli e maiali.\nLo storico Tacito ci racconta che al tempo di Maroboduo, dopo che Tiberio aveva stabilito con lo stesso un trattato di \"amicitia\" con il popolo romano, erano presenti nella capitale dei Marcomanni, in Boemia, un gran numero di vivandieri e commercianti romani. Non dimentichiamo che i Marcomanni si erano qui stabiliti alla fine del I secolo a.C., che un giovane Maroboduo era stato in Italia e che lo stesso incoraggi\u00f2 il commercio anche in segno di distensione con il vicino alleato romano. Alla Boemia si accedeva facilmente seguendo la via dell'ambra che, passando attraverso \"Carnuntum\" sul Danubio (alla confluenza con la Morava), giungeva da Aquileia.\nL'ambra era un bene di lusso che giungeva ad Aquileia, per poi essere smerciato in Italia ed essere utilizzato qual ornamento in vasi, gioielli e amuleti. Plinio il Vecchio raccont\u00f2 di una spedizione di un cavaliere romano fino al Mar Baltico al tempo dell'Imperatore Nerone, per procurarsi una grande quantit\u00e0 di ambra. Venivano, inoltre, importate ciocche di capelli biondi, per farne parrucche.\nAl contrario venivano esportati in \"Germania Magna\" e Scandinavia grandi quantit\u00e0 di \"terra sigillata\", soprattutto della Gallia meridionale e centrale, oltre a vasi in bronzo e vetro, utensili vari, armi d'argento, anelli e tessuti.\nQuasi due secoli pi\u00f9 tardi, dopo la sconfitta dei Marcomanni (173 ca.), l'imperatore romano Marco Aurelio \u00ab\"fiss\u00f2 i luoghi e i giorni per il commercio degli stessi, poich\u00e9 non erano stati fissati in precedenza\"\u00bb. Ancora Tacito alla fine del I secolo, nello scrivere la sua \"Germania\", scrisse che si potevano trovare tra queste popolazioni dei vasi d'argento, dati in dono agli ambasciatori e ai loro capi trib\u00f9, mentre la loro forza dipendeva ancora dall'autorit\u00e0 di Roma che spesso li finanziava con \"denarii\". Comunque sia dai ritrovamenti archeologici in Boemia, risultano numerosi i vasi italici in bronzo del I secolo, insieme soprattutto a monete d'argento e d'oro. Poi questi oggetti di importazione dall'Impero romano si diffusero verso nord, attraverso le valli fluviali fino al Mare del Nord e al Mar Baltico.\nLingua.\nLe antiche trib\u00f9 germaniche parlavano dialetti mutuamente intelligibili e condividevano una comune cultura e la stessa mitologia, come \u00e8 chiaramente indicato dal \"Beowulf\" e dalla \"Volsunga saga\". L'esistenza di un'identit\u00e0 comune \u00e8 testimoniata dall'esistenza di un termine proprio, ad indicare le popolazioni non-germaniche: \"*walhaz\" (plurale di \"*walhoz\"), da cui sono derivati toponimi ancora in uso oggi come Galles (\"Welsh\"), Vallese (\"Wallis\"), Vallonia (\"Walloon\") e Tirolo italiano (\"Welschtirol\").\nUn ulteriore esempio di questa unit\u00e0 etnica \u00e8 dato dal fatto che i Romani li riconoscevano come unica popolazione e davano loro il nome collettivo di \"Germani\".\nIn assenza di una politica egemonica come quella imposta dai Romani alle popolazioni italiche, le diverse trib\u00f9 rimasero libere, sotto la guida dei propri capi, ereditari oppure eletti.\nCultura.\nI Germani non usavano estesamente la scrittura, facendo invece affidamento sulla tradizione orale e cantoriale di miti e leggende che esaltavano il valore ed il coraggio dei protagonisti. Alcune testimonianze artistiche dei germani giunte sino a noi sono degli oggetti in metallo (come armi, fibbie e gioielli) finemente lavorati ed incisi."}
{"id": "2224127", "revid": "8660", "url": "https://it.wikipedia.org/wiki?curid=2224127", "title": "Bedford Vehicles", "text": "La Bedford \u00e8 stata una casa automobilistica inglese filiale del gruppo Vauxhall (a sua volta societ\u00e0 controllata al 100% dalla General Motors) e specializzata nella produzione di veicoli commerciali, autocarri e autobus.\nStoria.\nLa produzione cominci\u00f2 nel 1931 assemblando veicoli industriali su base meccanica di origine Chevrolet.\nDurante la seconda guerra mondiale, la societ\u00e0 produsse in modo massiccio materiale bellico per la causa britannica, costruendo 250.000 autocarri MWD e 5.640 carri armati Mk IV Churchill. Vennero anche prodotte versioni particolari derivate da veicoli di serie come l'OXA e il QL.\nDopo la guerra la societ\u00e0 torn\u00f2 alla produzione civile, mantenendo peraltro contratti di approvvigionamento con l'esercito per diversi decenni. Nel periodo di maggiore espansione vennero anche aperti nuovi stabilimenti per la produzione di veicoli pesanti a Dunstable, mentre la fabbricazione dei veicoli leggeri rimase a Luton.\nTra i modelli del dopoguerra che si distinsero sul mercato vi furono i Bedford CA e CF, furgoni coevi e in diretta concorrenza con i Ford Transit, Volkswagen Transporter, Fiat 238 e 241. Tra i veicoli di maggior portata si distingueva il Bedford TM (disponibile anche nella versione modificata per usi militari TM Militare), anche per l'inconsueta caratteristica di essere dotato di un motore Diesel a due tempi.\nDal 1961 al 1968, la General Motors Argentina ha fabbricato camion e autobus con il marchio Bedford (sulla base di un camion) in una fabbrica a San Mart\u00edn, Buenos Aires.\nIn parte la crisi mondiale degli anni settanta e in parte l'affidamento delle forniture militari britanniche alla British Leyland portarono al ridimensionamento della produzione fino a giungere alla scomparsa del marchio, avvenuta entro la fine degli anni novanta.\nLe catene di montaggio dove venivano assemblati i veicoli leggeri erano intanto state destinate dapprima alla produzione dei veicoli costruiti da GM in collaborazione con Isuzu ed in seguito a quelli per conto delle altre societ\u00e0 del gruppo, come ad esempio la Opel Frontera o il veicolo commerciale leggero Renault Trafic prodotto su una piattaforma comune tra Renault e GM e commercializzato sotto vari marchi."}
{"id": "2224132", "revid": "124307382", "url": "https://it.wikipedia.org/wiki?curid=2224132", "title": "Tour dei Pink Floyd", "text": "I Pink Floyd sono considerati tra i pionieri nell'ambito delle esibizioni dal vivo, nei quali hanno proposto un'esperienza visiva e musicale innovativa che \u00e8 diventata un punto di riferimento per le epoche successive. Nei concerti floydiani \u00e8 proposto uno show in cui i musicisti sono una figura secondaria nella coreografia dello spettacolo, in cui i protagonisti sono luci, scenografie, effetti speciali, sistemi di diffusione sonora quadrifonici e strumentazione elettronica d'avanguardia.\nI Pink Floyd sono inoltre tra le prime band a portare in tour un impianto luci proprio, che negli anni si \u00e8 espanso sempre pi\u00f9, raggiungendo dimensioni impressionanti nell'ultimo tour, successivo all'album \"The Division Bell\", immortalato nel DVD Pulse. La massima espressione degli allestimenti risale infatti a questo periodo, e ad esso si riferisce gran parte di quanto segue.\nScenografie.\nIl light show.\nI Pink Floyd sono tra i primi a realizzare quello che viene chiamato \"light show\": uno spettacolo in cui luci e laser giocano un ruolo portante.\nIl palco dei Floyd era infatti circondato da altissime impalcature cariche di luci, fumi e laser: Marc Brickman, il designer della band, utilizz\u00f2 centinaia di lampade intelligenti e laser, entrambi comandati da computer, che seguivano i brani in scaletta accompagnandoli, battuta per battuta, con giochi di luci sempre diversi. Addirittura furono utilizzati laser a vapori di rame, solitamente usati nella ricerca nucleare, ciascuno dei quali cost\u00f2 120 000 dollari.\nDietro il palco era collocato uno schermo circolare sul quale venivano continuamente proiettate immagini, film e animazioni sincronizzati con i brani eseguiti.\nFuochi artificiali.\nI fuochi d'artificio sono stati una costante nei concerti dei Floyd, dei quali sono diventati parte fondamentale. Essi sono stati usati per sottolineare i passaggi pi\u00f9 significativi e incalzanti dei loro brani, come ad esempio nella parte finale di \"Run Like Hell\" la quale si conclude, ponendo fine all'intero concerto, con una gigantesca esplosione.\nPalloni gonfiabili.\nGi\u00e0 nel tour seguente \"Dark Side of the Moon\" vennero proposti al pubblico dei palloni gonfiabili rappresentanti diversi oggetti. Nel tour americano del '75 vi era un dirigibile a forma di piramide; in caso di vento finiva sulla folla che, riducendolo in frammenti, lo trasformava in souvenir; nel tour di \"Animals\" il protagonista era invece il Pink Floyd pig, e anche nel tour del '94 furono i suini a essere rappresentati da tali oggetti. Il periodo di massimo splendore dei gonfiabili fu per\u00f2 il tour successivo, \"The Wall\", in cui a prendere vita erano i personaggi dell'album sotto forma di giganteschi pupazzi a forma di stringa, con tanto di occhi sporgenti.\nIl muro di \"The Wall\".\nNel tour seguente la pubblicazione di \"The Wall\", durante la prima parte dello spettacolo veniva allestito un gigantesco muro tra i musicisti e il pubblico, composto da 340 grossi mattoni bianchi, l'ultimo dei quali veniva posto alla fine di \"Goodbye Cruel World\". Nella seconda parte dello show i musicisti suonavano dietro il muro, senza essere visti dalla platea, salvo alcune apparizioni, come l'assolo di Gilmour su \"Comfortably Numb\" suonato in cima al muro stesso. Nella canzone finale del concerto il muro veniva infine abbattuto, tra effetti sonori e spettacolari luci.\nEffetti speciali.\nGli effetti speciali sono la parte pi\u00f9 elaborata delle esibizioni floydiane: sempre nel \"Division Bell tour\", alla fine della canzone \"On The Run\" un aereo (scala 1:1) sostenuto da cavi attraversa la platea e si schianta a lato del palco in una gigantesca esplosione di luci; durante l'assolo di \"Comfortably Numb\" una sfera ricoperta di specchi, calata al centro dell'arena, viene illuminata da potenti fari da 12 kilowatt l'uno, cosicch\u00e9 il riflesso illumina tutta la platea, mentre essa si apre fino a formare un fiore. Tale sfera aveva un diametro di 4,9 metri, e una volta aperta misurava 21,3 metri, con i petali che avevano un diametro di 7,3 metri.\nCronologia dei tour e dei principali concerti.\nDi seguito, la cronologia dei principali concerti dei Pink Floyd."}
{"id": "2224143", "revid": "125356943", "url": "https://it.wikipedia.org/wiki?curid=2224143", "title": "Sofia Boutella", "text": "Carriera.\nNasce a Bab El Oued, un quartiere periferico di Algeri, il 3 aprile del 1982, figlia del compositore e pianista jazz Safy Boutella e di un architetto. Studia danza classica dall'et\u00e0 di 5 anni, fino a quando nel 1992, all'et\u00e0 di 10 anni, si trasferisce con la famiglia in Francia, dove inizia a praticare ginnastica ritmica, arrivando all'et\u00e0 di 18 anni nella squadra nazionale. Contemporaneamente studia danza hip hop e partecipa ad alcuni spot pubblicitari e film. Viene notata da Madonna, che le offre di apparire in alcuni suoi video e di esibirsi al \"Confession Tour\". La sua consacrazione artistica arriva grazie ad una partecipazione a uno spot di 60 secondi di Nike Women del 2005, a cui segue la campagna pubblicitaria per l'automobile Mazda 2; si \u00e8 esibita anche durante i concerti di Jamiroquai e Rihanna. Nel 2011 \u00e8 la protagonista del video musicale di \"Hollywood Tonight\", singolo postumo dello scomparso re del Pop, Michael Jackson.\nNel 2012 entra a fare parte del cast di \"StreetDance 2\", sequel di \"StreetDance 3D\", ricoprendo il ruolo della ballerina Eva; nel 2014 veste i panni della letale spia Gazelle nel film \"Kingsman - Secret Service\", a fianco di Colin Firth, Samuel L. Jackson e Michael Caine. Nel 2016 interpreta Jaylah in \"Star Trek Beyond\", tredicesima pellicola della saga. Nel 2017 recita dapprima accanto a Tom Cruise nel film \"La mummia\" interpretando la malvagia Principessa Egizia Ahmanet, poi in \"Atomica bionda\" affiancata da Charlize Theron nel ruolo di Delphine Lasalle. Nel 2018 interpreta la sagace assassina Nice nel film \"Hotel Artemis\", affiancando Jodie Foster e Jeff Goldblum. Recita in seguito nel telefilm targato HBO \"Fahrenheit 451\", al fianco di Michael Shannon. Sempre nel 2018 \u00e8 protagonista del controverso film horror di Gaspar No\u00e9 \"Climax\".\nDoppiatrici italiane.\nNelle versioni in italiano dei suoi film, \u00e8 stata doppiata da:\nDa doppiatrice \u00e8 stata sostituita da:"}
{"id": "2224145", "revid": "1652635", "url": "https://it.wikipedia.org/wiki?curid=2224145", "title": "Ruota dell'esistenza", "text": "La Ruota dell'esistenza (sanscrito: \u092d\u0935\u091a\u0915\u094d\u0930 bhavacakra; pali: \"bhavacakka\"; tibetano: \u0f66\u0fb2\u0f72\u0f51\u0f0b\u0f54\u0f60\u0f72\u0f0b\u0f60\u0f41\u0f7c\u0f62\u0f0b\u0f63\u0f7c\u0f0b \"srid pa'i 'khor lo\"; cinese: \u6709\u8f2a \"y\u01d2ul\u00fan\"; giapponese:\u6709\u8f2a \"urin\", coreano \uc720\ub95c \"yuryun\"; vietnamita: \"h\u1eefu lu\u00e2n\") \u00e8 una rappresentazione iconografica di alcuni principi di base del Buddhismo.\nNota anche come ruota del divenire \u00e8 diffusa sia nel buddhismo Theravada che Mahayana e Vajrayana. Usualmente viene dipinta sui muri esterni dei templi e serve come supporto visivo all'insegnamento di base.\nSi compone di vari anelli e raggi, in cui si esemplificano i meccanismi del Sa\u1e43s\u0101ra, che possono essere interpretati sia sul piano psicologico che fisico.\nI princip\u00ee esposti sono quelli dei tre veleni, dei sei mondi e dei dodici elementi della coproduzione condizionata.\nIl termine Bhavacakra pu\u00f2 essere anche tradotto come \"ciclo degli stati mentali\" e quindi letto come un diagramma di sintesi della psicologia buddhista, specificamente del buddhismo vajrayana: ognuno dei quattro cerchi concentrici interagisce con gli altri in un processo analogo alla ruminazione e al default mode network attualmente studiati dalle neuroscienze. In tale chiave interpretativa le pratiche contemplative e le moderne pratiche MBI (mindfulness based interventions) avrebbero la funzione di rallentare i meccanismi iterativi rappresentati in questa iconografia.\nI tre veleni.\nAl centro della ruota si trova la rappresentazione dei \"Tre veleni\" (sanscrito: \"mulakle\u015ba\"; cinese: \u4e09\u6bd2 \"S\u0101nd\u00fa\"): la cupidigia (sanscrito: \"t\u1e5b\u1e63\u1e47\u0101\", cinese: \u8caa t\u0101n), l'odio (sanscrito: \"dve\u1e63a\"; cinese: \u778b ch\u0113n) e l'ignoranza (sanscrito: \"avidy\u0101\"; cinese: \u7121\u660e \"w\u00fam\u00edng\" o \u75f4), rese iconograficamente come, rispettivamente, un gallo, un serpente e un cinghiale. Usualmente ciascuno morde la coda dell'altro, a significare che ciascuna passione velenosa produce le altre in una spirale in cui alimentare una di queste non permette di liberarsi delle altre.\nAttorno alla rappresentazione dei \"tre veleni\" si trova un anello diviso in una met\u00e0 nera e una met\u00e0 bianca. Al suo interno in senso orario si trovano varie rappresentazioni del corpo umano, dal feto alla piena maturit\u00e0 alla vecchiaia. Il numero e il significato di queste varia in base alle varie tradizioni iconografiche. Spesso nella parte nera si vedono demoni che tormentano mentre talora nella parte bianca \u00e8 rappresentato un Bodhisattva in atteggiamento di aiuto.\nI sei mondi.\nLa \"Ruota dell'esistenza\" \u00e8 quindi divisa in sei spicchi, in cui in senso orario si susseguono le rappresentazioni di sei diversi \"mondi\". Questi possono essere presi sia in senso letterale che in senso figurato a rappresentare stati mentali diversi.\nIl mondo dei \"Deva\".\nI \"Deva\" (sanscrito \u0926\u0947\u0935; \u5929 cinese \"ti\u0101n\", coreano: \"cheon\", giapponese: \"ten\", vietnamita: \"thi\u00ean\", tibetano: \"lha\") sono gli \"dei\" nei loro \"paradisi\". A differenza degli dei conosciuti nei monoteismi nel buddhismo gli dei non sono dei creatori, n\u00e9 onniscienti, n\u00e9 onnipotenti, n\u00e9 perfetti n\u00e9 rappresentazioni di princ\u00ecpi superiori. Sono privi pertanto di quegli attributi che in un contesto giudaico-cristiano-islamico sono ritenuti tipici e caratteristici della divinit\u00e0, ma sono anche diversi dagli dei del politeismo e della monolatria o dell'enoteismo.&lt;br&gt;\nI mondi in cui vivono sono divisi in tre diversi gradi: il superiore, \"\u0100r\u016bpadh\u0101tu\", \u00e8 senza forma, il mediano, \"R\u016bpadh\u0101tu\", comprende i \"deva\" dotati di forma fisica, mentre l'inferiore, \"K\u0101madh\u0101tu\" hanno sia forma fisica che passioni. Il \"K\u0101madh\u0101tu\" comprende in effetti anche tutti i restanti cinque mondi inferiori.&lt;br&gt;\nSia lo stato \"senza forma\" che quello dotato di \"forma\" comprendono numerosi paradisi. L'esistenza come Deva \u00e8 caratterizzata nei paradisi inferiori da enormi piaceri sensoriali, alternati alla continua necessit\u00e0 di doversi difendere dagli attacchi degli inferiori Asura; nei paradisi superiori, invece, i Deva trascorrono una vita lunghissima, in uno stato di profonda meditazione, quasi d'incoscienza, che impedisce loro di provare il piacere quanto il dolore. \nGeneralmente i Deva sono soliti scambiare la loro lieta esistenza per l'autentica liberazione dal dolore, mentre in queste condizioni si \u00e8 praticamente impossibilitati a compiere azioni karmicamente fruttifere. Pertanto, una volta terminato il ciclo di retribuzione dei meriti, sono destinati a rinascere in condizioni inferiori. &lt;br&gt; Nel Theravada, i praticanti umani che raggiungono lo stato di \"an\u0101g\u0101m\u012b\" (che non ritornano), dopo la morte rinasceranno in uno dei mondi celesti come deva, da dove per\u00f2 conseguiranno il nibb\u0101na. Nel Mahayana i deva sono obbligati a rinascere nei paradisi inferiori per divenire dei Buddha.\nSolo nei paradisi inferiori, infatti, frequentati dai Bodhisattva, \u00e8 possibile ottenere insegnamenti e produrre azioni che possano condurre alla Liberazione.\nIl mondo degli \"asura\".\nGli \"Asura\" (Tibetano: \"Lha.ma.yin\"; \u963f\u4fee\u7f85 cinese: \"Axiuluo\", giapponese: \"Ashura\") sono dei semi-dei o demoni. Pervasi da passioni e da gioie di grado superiore a quelle umane vivono nei mondi degli dei nella stessa relazione con cui gli animali vivono nel mondo degli umani. Generalmente sono destinati a rinascere in condizioni inferiori, a causa del karma negativo accumulato per colpa dell'invidia verso i Deva, che li divora e impedisce loro di rallegrarsi di ci\u00f2 che possiedono.&lt;br&gt;\nTra le varie classi di \"asura\" ci sono i Gandharva, le Apsaras, gli Yak\u1e63a, i Kimnara e i R\u0101k\u1e63asa\u1e25.\nIl mondo umano.\nIl mondo umano \u00e8 il solo che permetta direttamente la liberazione dalla ruota dell'esistenza. Gli umani fanno esperienza sia del dolore che del piacere, ma non sono intossicati da nessuno dei due (come accade invece agli esseri superiori o a quelli dei mondi infernali); questo fa s\u00ec che nel mondo umano il libero arbitrio sia ben superiore che negli altri mondi. Pertanto una rinascita in questo mondo, e particolarmente in luoghi dove sia possibile ascoltare il Dharma \u00e8 considerata molto importante. Ancor pi\u00f9 se temporalmente coincide con la presenza fisica di un Buddha.\nIl mondo animale.\nIl mondo animale \u00e8 fisicamente compresente con quello umano, e le relazioni tra animali e uomini corrispondono a quelle tra \"deva\" e \"asura\". Una rinascita animale \u00e8 possibile se in una vita precedente si \u00e8 stati particolarmente propensi ad assecondare senza moderazione i propri capricci, i propri desideri, i propri sensi.&lt;br&gt;\nNel mondo animale si possono avere molteplici esperienze, ma generalmente si \u00e8 condannati dalla propria scarsa intelligenza ad essere soggetti alla fame e alla sete, alle intemperie, ad essere asserviti agli umani, nonch\u00e9 ad essere soggetti alla legge del pi\u00f9 forte, per la quale gli animali si combattono e si divorano l'un l'altro.\nIn quanto privi di volont\u00e0 gli animali non producono karma, ovvero non sono responsabili dei loro gesti n\u00e9 tenuti a pagarne le conseguenze.\nIl mondo dei \"preta\".\nI \"preta\" \u092a\u094d\u0930\u0947\u0924 (sanscrito; p\u0101li: \"peta\"; tibetano \"yi.dvags\"; \u997f\u9b3c cinese: \"\u00e8gui\", giapponese: \"gaki\") sono esseri senzienti che a causa dei loro atti malvagi compiuti in vite precedenti (in particolare quelli affini all'avidit\u00e0 e all'ingordigia) sono condannati a vivere in sembianze semi-umane inseguendo desideri basilari sempre inappagati. Vengono generalmente raffigurati con grandi ventri e bocche sproporzionalmente piccole, o con gole \"sottili come uno spillo\", cos\u00ec da rappresentare la loro impossibilit\u00e0 di soddisfare la fame e la sete. Vengono descritti alternativamente come affamati, ma condannati a vedere trasformare il cibo, una volta posto in bocca, in tizzoni ardenti.&lt;br&gt;\nSpesso confusi con gli abitanti del mondo \"Naraka\" si differenziano per vivere nello stesso mondo degli animali e degli umani, anche se la possibilit\u00e0 di vederli coi sensi \u00e8 remota.&lt;br&gt;\nPer la loro salvezza si tiene la festa di Ullambana.\nIl mondo \"Naraka\".\n\"Naraka\" \u0928\u0930\u0915 (sanscrito; p\u0101li: \"Niraya\" \u0928\u093f\u0930\u092f; cinese: \u90a3\u843d\u8fe6 o \u637a\u843d\u8fe6 \"N\u00e0l\u00f9oji\u0101\" e anche \u5730\u7344 \"D\u00ec Y\u00f9\"; giapponese: \u5730\u7344 \"Jigoku\" o \u5948\u843d \"Naraku\"; tibetano: \u0f51\u0f58\u0fb1\u0f63\u0f0b\u0f56\u0f0b \"dmyal ba\"; thailandese: \u0e19\u0e23\u0e01 \"n\u00e1r\u00f3k\"; malese: \"neraka\") viene talora tradotto come \"Inferno\" o come \"Purgatorio\". Del secondo ha l'aspetto della transitoriet\u00e0 e non eternit\u00e0, col primo condivide in parte l'immaginario.&lt;br&gt; Gli esseri che rinascono nel Naraka sono coloro che in una vita precedente sono stati particolarmente propensi all'ira e all'odio, che li hanno spinti ad azioni crudeli, ad esempio l'omicidio.\nIl mondo \"Naraka\" \u00e8 considerato sotterraneo, e diviso in otto \"Naraka\" freddi e otto caldi. Nei primi si soffre per il gelo, nei secondi per le fiamme. In modo speculare al mondo dei \"Deva\" la durata della vita degli esseri nel mondo \"Naraka\" si allunga via via che si scende in profondit\u00e0, proporzionalmente alla sofferenza, tanto che il mondo \"Naraka\" pi\u00f9 spaventoso \u00e8 l'ultimo, noto come Av\u012bci.&lt;br&gt;\nIl voto del bodhisattva K\u1e63itigarbha comprende il liberare tutti gli enti intrappolati in Av\u012bci.\nI dodici elementi della coproduzione condizionata.\nL'anello esterno della \"Ruota dell'esistenza\" presenta dodici immagini simboliche che rappresentano i dodici anelli della ruota della coproduzione condizionata. Queste, dall'alto in senso orario, sono:\nYama.\nL'intera ruota viene rappresentata saldamente stretta dagli artigli di Yama, il Signore della Morte.&lt;br&gt;\nAl di sopra, in genere nell'angolo destro, viene raffigurato il Buddha \u015a\u0101kyamuni che indica verso un punto esterno, un altrove assoluto. Talora, in ambito Vajrayana, questo viene marcato con i simboli del Sole e della Mezzaluna. Altrimenti \u00e8 possibile anche incontrare una rappresentazione di un Bodhisattva, ad indicare la sua volont\u00e0 di aiuto e ausilio al messaggio del Buddha."}
{"id": "2224146", "revid": "1991", "url": "https://it.wikipedia.org/wiki?curid=2224146", "title": "Ruota del divenire", "text": ""}
{"id": "2224148", "revid": "1991", "url": "https://it.wikipedia.org/wiki?curid=2224148", "title": "Bhavacakra", "text": ""}
{"id": "2224149", "revid": "1714743", "url": "https://it.wikipedia.org/wiki?curid=2224149", "title": "Joan Beaufort", "text": "Biografia.\nJoan era la figlia terzogenita Giovanni Beaufort, I Conte di Somerset, e di sua moglie, Margaret Holland. Suoi nonni paterni furono Giovanni di Gand, duca di Lancaster e la terza moglie Katherine Swynford. Suoi nonni materni furono Thomas Holland, II conte di Kent e Alice Fitzalan, figlia di Richard FitzAlan, X conte di Arundel e di Eleanor di Lancaster. Suo zio, Enrico Beaufort, era cardinale e cancelliere d'Inghilterra.\nMatrimoni.\nPrimo Matrimonio.\nGiacomo I incontr\u00f2 Joan durante il suo periodo come prigioniero in Inghilterra, intorno al 1420. Si dice che sia stata l'ispirazione per il famoso lungo poema di Giacomo I, \"The Kingis Quair\", scritto durante prigionia, dopo averla vista dalla sua finestra sul giardino. Il matrimonio era almeno in parte politico, poich\u00e9 il loro matrimonio faceva parte dell'accordo per la sua liberazione dalla prigionia. Dal punto di vista inglese un'alleanza con i Beaufort doveva stabilire un'alleanza con gli inglesi, piuttosto che con i francesi.\nNella Cattedrale di Southwark, a Londra, il 2 febbraio 1424, Giovanna e Giacomo I si sposarono, divenendo regina consorte di Scozia. La reale coppia fu festeggiate a \"Winchester Palace\" palazzo dimora dello zio di Giovanna, Enrico Beaufort. Nel mese di maggio di quello stesso anno Giovanna fu incoronata regina. La coppia ebbe otto figli:\nReggenza.\nIl 21 febbraio 1437 suo marito venne assassinato. Anche Joan era stata oggetto di un attentato insieme a suo marito, ma riusc\u00ec a sopravvivere. La prospettiva di essere governati da una donna inglese non piaceva agli scozzesi. Il Conte di Douglas fu cos\u00ec nominato al potere, sebbene Joan rimase la reggente di suo figlio.\nSecondo Matrimonio.\nDue anni dopo essere rimasta vedova, nel 1439, Joan si rispos\u00f2 con James Stewart, detto il cavaliere nero di Lorn, dopo aver ottenuto una dispensa papale. James era un alleato dell'ultimo Conte di Douglas, e tram\u00f2 con lui per rovesciare Alexander Livingston, governatore del Castello di Stirling, durante la minoranza di Giacomo II. La coppia ebbe tre figli:\nMorte.\nGiovanna mor\u00ec nel castello di Dunbar, il 15 luglio 1445 e fu tumulata nel Monastero della Certosa di Perth."}
{"id": "2224153", "revid": "1991", "url": "https://it.wikipedia.org/wiki?curid=2224153", "title": "Bhavachakra", "text": ""}
{"id": "2224154", "revid": "124019209", "url": "https://it.wikipedia.org/wiki?curid=2224154", "title": "Ofelimit\u00e0", "text": "L'uso del termine ofelimit\u00e0 (dal greco , \u00abutile, vantaggioso\u00bb, derivato di \u00abessere utile, giovare\u00bb) \u00e8 stato introdotto dall'economista Vilfredo Pareto (1848-1923) per indicare la capacit\u00e0 che i beni economici e i servizi hanno di soddisfare i desideri e i bisogni umani individuali , evitando, cos\u00ec, le ambiguit\u00e0 semantiche soggiacenti all'uso del termine utilit\u00e0. \nPareto preferisce il termine ofelimit\u00e0 a quello pi\u00f9 comune di utilit\u00e0 per sottolineare che non sempre ci\u00f2 che l'individuo desidera (cio\u00e8 ci\u00f2 che gli \u00e8 ofelimo) gli \u00e8 anche utile, nel senso di favorevole. L'ofelimit\u00e0 si differenzia dall'utilit\u00e0 per il suo carattere di soggettivit\u00e0. In altre parole l'ofelimit\u00e0, rappresenta l'utilit\u00e0 dal punto di vista del singolo individuo, non della comunit\u00e0."}
{"id": "2224166", "revid": "320578", "url": "https://it.wikipedia.org/wiki?curid=2224166", "title": "Biquaternione", "text": ""}
{"id": "2224167", "revid": "287204", "url": "https://it.wikipedia.org/wiki?curid=2224167", "title": "Federazione Italiana Taekwondo", "text": "La Federazione Italiana Taekwondo (sigla FITA) \u00e8 una federazione sportiva che promuove e amministra il taekwondo in Italia. \nLa FITA conta circa 30.000 tesserati e 600 societ\u00e0 affiliate (dati 2019).\nFa parte del Comitato olimpico nazionale italiano (CONI) ed \u00e8 membro della World Taekwondo, la federazione internazionale di riferimento.\nObiettivi.\nLa FITA ha come obiettivi, oltre all'attivit\u00e0 sportiva finalizzata alla partecipazione ai Giochi olimpici :\nStoria.\nLa diffusione del Taekwondo in Italia inizia intorno al 1966 grazie al Maestro Sun Jae Park, da l\u00ec a poco viene fondata la FITKD. \nNel 1980 la FITKD entra nella FIKDA.\nNel 1982 la FIKDA si trasforma nella FIKTEDA (Federazione Karate Taekwondo e discipline associate) ed \u00e8 associata alla FILPJ (Federazione Italiana Judo Karate Arti Marziali).\nSuccessivamente, data la crescita del Taekwondo, nasce l\u2019esigenza di fondare una federazione autonoma, la FITA.\nDopo aver partecipato a Giochi della XXIV Olimpiade e Giochi della XXV Olimpiade nel programma dimostrativo dei Giochi olimpici il taekwondo fa il suo debutto nel programma ufficiale a Giochi della XXVII Olimpiade\nNell\u2019edizione dei Giochi della XXIX Olimpiade, Mauro Sarmiento vince l\u2019argento nella categoria -80Kg ed \u00e8 la prima medaglia olimpica per il taekwondo italiano. \nAi Giochi della XXX Olimpiade, Carlo Molfetta conquista il primo storico Oro olimpico per la FITA nella categoria +80kg e Mauro Sarmiento vince il bronzo, sempre nella categoria -80kg. Ai Giochi della XXXII Olimpiade la FITA ha gi\u00e0 qualificato: Vito Dell'Aquila nella categoria -58kg, Simone Alessio nella categoria -80 kg e Antonino Bossolo nei Giochi paralimpici nella categoria K44 -61 kg, dove il taekwondo far\u00e0 il suo debutto.\nStruttura.\nIl suo attuale presidente \u00e8 Angelo Cito, succeduto a Sun Jae Park nel 2016.\n\u00c8 affiliata al Comitato olimpico nazionale italiano, alla European Taekwondo Union e alla World Taekwondo.\nRoma Grand Prix.\nLa FITA ha organizzato due edizioni del World Taekwondo Grand Prix nel 2018 e 2019. Il Roma Grand Prix si \u00e8 svolto in entrambe le edizioni allo stadio \u201cNicola Pietrangeli\u201d nel complesso del Foro Italico. Un evento di tre giorni a cui hanno partecipato 51 nazioni e 256 atleti internazionali."}
{"id": "2224168", "revid": "1543377", "url": "https://it.wikipedia.org/wiki?curid=2224168", "title": "Taekwondo", "text": "Il taekwondo ( \u2013 : ) \u00e8 un'arte marziale coreana e uno sport da combattimento a contatto pieno, nato fra gli anni 1940 e 1950 (nonch\u00e9 sport nazionale in Corea del Sud), basato principalmente sull'uso di tecniche di calcio. Combina tecniche di combattimento volte alla difesa personale e alla pratica agonistica soprattutto come sport olimpico, ma anche come esercizio e, in alcuni casi, filosofia e meditazione. Nel 1989 \u00e8 divenuto l'arte marziale pi\u00f9 popolare al mondo in termini di praticanti.\nIl \"gyeorugi\" (), un tipo di sparring praticato nel taekwondo, \u00e8 un evento olimpico dal 2000.\nStoria.\nLa storia del taekwondo viene ricondotta a due filoni separati, quello delle arti marziali coreane tradizionali e autoctone e quello delle arti marziali giapponesi importate nel XX secolo dopo l'occupazione antecedente alla prima guerra mondiale.\nLe radici della disciplina affonderebbero primariamente nella pratica del taekkyeon, un tipo di arte marziale praticato in Corea nei periodi antichi, soprattutto per esigenze di autodifesa e per ritualit\u00e0 sportiva, che si focalizzava sull'uso dei calci e che era molto diffuso sia fra la popolazione sia fra i guerrieri, soprattutto dopo che venne incorporato e ritualizzato dalla casta guerriera degli hwarang. Reperti pittorici risalenti ai secoli passati mostrano tecniche di calcio molto simili a quelle impiegate dal taekwondo al giorno d'oggi.\nNel 1910 il Giappone occup\u00f2 la Corea vietando la pratica di ogni arte marziale nativa e ogni aspetto dell'identit\u00e0 culturale coreana venne bandito o soppresso\n, anche se spesso il \"taekkyeon\" continu\u00f2 a essere praticato clandestinamente, a volte mascherandolo come una danza. Durante questo periodo per contro vennero importate e imposte massicciamente le discipline giapponesi. Durante l'occupazione, coreani abili nell'apprendere l'arte del combattimento e in grado di ricevere dei gradi in Giappone, vennero introdotti intensivamente alla pratica delle arti marziali giapponesi. Altri vennero introdotti alle arti marziali nei territori occupati in Cina o in Manciuria (da qui nacque il Soo Bahk Do).\nAl termine della seconda guerra mondiale il Giappone, sconfitto, ritira le sue truppe dalla Corea, che torna a essere libera cos\u00ec come la pratica delle arti marziali. Scuole di arti marziali in Corea (\"kwan\") iniziarono ad aprire influenzate da discipline sia native sia esterne. Vi sono differenti punti di vista sulle origini principali delle arti insegnate in queste scuole. Alcuni studiosi ritengono che fossero basate principalmente sulle arti tradizionali coreane, \"taekkyeon\" e \"subak\", o che il taekwondo sia derivato da arti marziali coreane native con alcune influenze dalle nazioni vicine. Altri studiosi ritengono tuttavia che le arti insegnate in queste scuole fossero basate quasi interamente sul karate.\nI soldati statunitensi giunti nel dopoguerra a presidiare la parte meridionale della penisola, che erano gi\u00e0 venuti a contatto con il karate, soprattutto a Okinawa (che era stata trasformata in una base militare americana), definirono gran parte di queste scuole come \"karate coreano\"; la traduzione in coreano del significato originario della parola \"karate-do\", cio\u00e8 \"via della mano vuota\", \u00e8 Tang Soo Do e veniva utilizzata sia da alcune scuole di arti marziali presenti nella penisola nella prima met\u00e0 del secolo come nome generico per il combattimento a mani nude sia da maestri successivamente emigrati in occidente per definire la loro disciplina.\nNel 1952, all'apice della guerra di Corea, ci fu un'esibizione di arti marziali in cui i \"kwan\" mostrarono le loro abilit\u00e0. In una di queste dimostrazioni, Nam Tae Hi ruppe tredici mattonelle con un pugno. In seguito, il presidente sud coreano Syngman Rhee diede istruzioni al generale Choi Hong Hi di introdurre la pratica delle arti marziali nell'addestramento dell'esercito coreano. Verso la met\u00e0 del decennio, cinque \"kwan\" erano saliti alla ribalta. Syngman Rhee ordin\u00f2 che le varie scuole fossero unificate in un singolo sistema. Il nome \"taekwondo\" fu proposto sia da Choi Hong Hi (dell'Oh Do Kwan) sia da Song Duk Son (del Chung Do Kwan), e venne accettato l'11 aprile 1955 come nome dell'arte marziale unificata coreana. Al giorno d'oggi, i \"nove kwan\" sono considerati i fondatori del taekwondo, nonostante non tutti usassero il nome. La Korea Taekwondo Association (KTA) venne formata fra il 1959 e il 1961 per facilitare l'unificazione.\nNei primi anni 1960, il taekwondo fece il suo esordio mondiale con l'assegnazione dei titoli di maestri originari del taekwondo a vari Paesi. Tentativi di standardizzazione in Corea del Sud non ebbero molto successo, dato che i \"kwan\" continuarono a insegnare stili differenti. Un'altra richiesta dal governo coreano per un'unificazione generale risult\u00f2 nella formazione dell'Associazione Coreana Tae Soo Do, che cambi\u00f2 nome in \"Korea Taekwondo Association\" nel 1965 dopo un cambio di leadership.\nIl 22 marzo 1966 venne fondata da parte del generale Choi Hong Hi la International Taekwondo Federation (ITF), privata e indipendente.\nIl 28 maggio 1973, a seguito di insanabili contrasti tra il gen. Choi Hong Hi e il suo vice Kim Un-yong, venne fondata in Corea del Sud la World Taekwondo (WT) presieduta dallo stesso dott. Kim Un-yong. Nel 1990 il maestro Park Jung Tae, dopo aver lavorato per la ITF, fond\u00f2 la Global Taekwondo Federation (GTF). Quest'ultima non ricevette mai alcun finanziamento dai due governi coreani, cosa che avvenne invece per la WTF e la ITF. Dopo la morte del generale Choi, nel 2002, la ITF si framment\u00f2 in tre organismi indipendenti, uno che ereditava l'organico storico con a capo il maestro Tran Trieu Quan, uno con a capo il figlio del generale Choi, Jung Hwa e un altro ancora con a capo Chang Ung, un allenatore di pallacanestro nordcoreano.\nDal 2000, il Taekwondo WTF \u00e8 diventato uno dei due soli sport da combattimento asiatici (l'altro \u00e8 il judo) incluso nel programma dei giochi olimpici; divenne un evento dimostrativo gi\u00e0 nei giochi del 1988 a Seul, ma venne incluso ufficialmente solo con i giochi del 2000 a Sydney. Nel 2010, il taekwondo fu accettato come sport nei Giochi del Commonwealth.\nAl 2009, il governo della Corea del Sud ha pubblicato una stima secondo cui il Taekwondo WT \u00e8 praticato in 190 paesi, con 70 milioni di praticanti nel mondo.\nIl taekwondo come sport olimpico.\nL'unica federazione che riusc\u00ec a non frammentarsi e ad avere un peso importante sul piano internazionale fu la WT, come dimostrato ai Giochi Olimpici del 1988 a Seul, capitale della Corea del Sud, dove il taekwondo della World Taekwondo compare per la prima volta come sport dimostrativo. Il taekwondo WT sar\u00e0 presente come sport dimostrativo anche all'edizione di Barcellona, nel 1992. A partire dall'edizione di Sydney 2000, il taekwondo WT diventa sport olimpico ufficiale.\nRegolamento di gara\nGli atleti sono divisi per sesso, et\u00e0 e categorie di peso (otto nei senior e dieci nelle classi junior e cadetti), indossano la tradizionale divisa (dobok) con cintura, sono muniti di protezioni: casco e corpetto di colore blu e rosso con i sensori elettronici per segnalare i punti acquisiti, pi\u00f9 altre protezioni passive (paradenti, paratibie, guantini ecc). Gli atleti si affrontano su un tappeto di gara ottagonale di 64 m2 all\u2019interno di una area di sicurezza di 12m x 12m. I colpi validi per il punteggio possono essere diretti, usando il piede, solo sul tronco o al volto dell\u2019avversario; usando il pugno il solo bersaglio valido \u00e8 il tronco. I sensori sulla corazza e sul caschetto valutano forza e precisione dell\u2019impatto e assegnano il rispettivo punteggio: 2 punti per calcio sulla corazza, 3 punti per calcio al caschetto; i giudici assegnano due punti aggiuntivi per calci in rotazione e 1 punto per tecniche di pugno sulla corazza.\nIl combattimento, della durata di tre riprese di due minuti ciascuna con 60\u201d di intervallo, \u00e8 diretto da un arbitro centrale coadiuvato da tre giudici d\u2019angolo e dal direttore di campo. Dai punti validi si sottraggono le eventuali penalizzazioni per tecniche proibite (colpire sotto la cintura, colpire il viso col pugno, passivit\u00e0, uscire dall\u2019ottagono ecc.). In caso di pari punteggio alla fine del 3\u00ba round, l\u2019incontro prosegue con un extra round di 1 minuto (golden round) durante il quale il primo che mette a segno due punti vince il combattimento. In caso di ulteriore parit\u00e0 la vittoria viene assegnata contando il numero di impatti complessivo o valutando altri aspetti della prestazione. L\u2019incontro di Taekwondo, oltre che con la vittoria ai punti, pu\u00f2 concludersi prima del limite per abbandono, squalifica, intervento arbitrale.\nEtimologia.\nNella lingua coreana, il termine \"taekwondo\" si compone di tre sillabe: tae (\"colpire/spezzare con i piedi\"), kwon (\"colpire con il pugno\") e do (\"arte\", \"disciplina\", \"metodo\", \"cammino\" o \"via\"). Cos\u00ec, \"taekwondo\" pu\u00f2 essere grossomodo tradotto con \u00abl'arte dei calci e dei pugni\u00bb.\nTalvolta il nome \u00e8 trascritto anche nelle forme \"tae kwon do\", \"TaeKwonDo\", \"taekwon-do\" o \"tae-kwon-do\", ed \u00e8 spesso abbreviato in TKD.\nCaratteristiche.\nEsistono due correnti principali nello sviluppo del taekwondo, non necessariamente mutualmente esclusivi:\nNonostante vi siano differenze tecniche e dottrinali fra le due correnti e fra le varie organizzazioni, l'arte in generale enfatizza l'uso di calci tirati da una posizione mobile, impiegando la maggiore potenza e raggio d'azione della gamba (rispetto al braccio).\nL'allenamento del taekwondo tradizionale generalmente include un sistema di blocchi, calci, pugni e colpi a mani aperte; pu\u00f2 includere anche alcune forme di proiezione, spazzata e leva. Alcuni istruttori di taekwondo includono anche lo studio dei punti di pressione, conosciuti come \"jiapsul\", come anche tecniche di difesa personale mutuate con altre arti marziali come l'hapkido e il judo.\nIl combattimento sportivo del taekwondo WT \u00e8 a contatto pieno e si compone in larga misura di calci, con cui \u00e8 possibile il busto e la testa e di pugni, usati in maniera minore, con cui \u00e8 possibile colpire solamente il busto.\nIl taekwondo contiene anche le forme, chiamate \"poomse\", che prendono generalmente il nome dagli elementi della natura (acqua, acciaio, vento, fuoco, terra), da concetti filosofici orientali o da avvenimenti della storia coreana.\nNegli ultimi anni si sono sviluppate anche le cosiddette forme freestyle, ovvero forme inventate dai singoli atleti e che contemplano calci acrobatici, salti ed evoluzioni mutuate da discipline come il corpo libero della ginnastica artistica.\nEsistono anche le dimostrazioni, veri e propri show dove il taekwondo viene mostrato in tutta la sua spettacolarit\u00e0. In queste esibizioni vengono eseguite acrobazie, rotture di tavolette di legno, calci multipli e coreografie di gruppo.\nIn Corea esistono vari team specializzati nelle \"Demo\", come ad esempio i \"K-Tigers\" o il \"World Taekwondo Demostration Team\" (divenuto noto in Italia per la partecipazione al programma \"Italia's Got Talent\").\nAbbigliamento.\nLa divisa usata nel taekwondo viene chiamata \"dobok\" ed \u00e8 la parola coreana per \"divisa\". \u00c9 generalmente di colore bianco, sebbene esistano varianti colorate.\nNel taekwondo WT possono essere di due tipi:\nIl dobok classico \u00e8 valido sia per le competizioni di combattimento che per quelle di forme, mentre quello da forme \u00e8 utilizzabile solo nelle gare di forme (sebbene non sia obbligatorio ma facoltativo).\nCinture.\nIn una disciplina marziale come il taekwondo sono presenti dei gradi, rappresentati dal colore della cintura che si indossa. Il colore delle cinture \u00e8 associato a vari significati legati alla crescita dell'allievo nel taekwondo: dalla purezza dell'ingenuit\u00e0 alla cosciente impenetrabilit\u00e0 alla paura.\nViene spesso fatta una netta distinzione tra le cosiddette \"cinture colorate\", cio\u00e8 tutte le cinture precedenti alla nera e le \"cinture nere\", a prescindere dal \"dan\". Ci\u00f2 \u00e8 dovuto sia alla differenza di esperienza e maturit\u00e0 acquisita, sia per il diverso modo di conseguire la cintura: dal 1\u00ba \"dan\" in poi, infatti, non si ottiene pi\u00f9 la cintura mediante esami \"sociali\" (cio\u00e8 fatti all'interno della propria societ\u00e0), bens\u00ec di fronte a una commissione esterna su base regionale (per i primi 3 \"dan\") o nazionale (per i \"dan\" dal 4\u00b0 all'8\u00b0).\nLa successione dei colori delle cinture e relativi significati sono identici nei due stili sia nella WT che nell'ITF. L'unica differenza sta nel tipo di cintura utilizzato nei due stili per i gradi intermedi. Nella ITF i gradi intermedi vengono identificati tramite l'utilizzo di una striscia del colore corrispondente al grado superiore applicata sull'estremit\u00e0 sinistra, rispetto a chi indossa la cintura; la striscia \u00e8 alta circa 1\u00a0cm e ricopre da lato a lato la parte pi\u00f9 stretta della cintura a un'altezza di circa 8\u201310\u00a0cm dall'estremit\u00e0 della cintura. Nello stile WTF la cintura dei gradi intermedi \u00e8 divisa cromaticamente in due campi, per tutta la lunghezza della cintura, uno del colore del grado inferiore e una del colore del grado superiore. Fa eccezione la cintura rosso-nera per la quale si utilizza un sistema identico a quello dell'altro stile per non confonderla con il grado Poom, che invece utilizza il sistema del doppio colore come per gli altri gradi intermedi.\nIl sistema dello stile ITF, pi\u00f9 tradizionale (e meno commerciale, in quanto non costringe all'acquisto di una cintura nuova dopo ogni esame), viene adottato anche nel taekwondo WTF.\nPer quanto riguarda la cintura nera, \u00e8 possibile applicare apposite tacchette, generalmente bianche o dorate, per indicare il \"dan\" raggiunto.\nIl numero di tacchette da apporre \u00e8 uguale al \"dan\" del proprio grado (per esempio, un allievo 2\u00ba \"dan\", avr\u00e0 una cintura nera con due tacchette). Per il 1\u00ba \"dan\" solitamente non si appongono tacchette. Lo stesso sistema \u00e8 usato per distinguere il grado degli allievi Poom.\nI dan totali sono dieci, sebbene il decimo venga dato solo ed esclusivamente per meriti onorari.\nCuriosit\u00e0.\nPapa Francesco \u00e8 stato insignito della cintura nera 10\u00b0 \"dan\" nel 2017.\nI principi del taekwondo.\nLa filosofia del taekwondo ha come fondamento l'etica, la morale, le norme spirituali attraverso le quali gli uomini possono vivere senza litigare.\nLe parole stesse del generale Choi ci aiutano a capire meglio: \u00abSpero sinceramente che attraverso il taekwondo ogni uomo possa acquistare la forza sufficiente per arrivare a essere il guardiano della giustizia, opponendosi ai conflitti sociali e coltivando lo spirito umano al livello pi\u00f9 alto possibile. \u00c8 con questo spirito che mi sono dedicato all'arte del taekwondo per tutti i popoli del mondo\u00bb.\nIl generale Choi stabil\u00ec la filosofia e i seguenti principi come le basi del taekwondo e tutti gli studenti seri di quest'arte li dovrebbero osservare e rispettare attraverso il loro cammino sia nell'arte sia nella vita.\nI principi sono i seguenti:\nCortesia (\"Ye Ui\"): per dimostrare questo principio e per rispettarlo bisogna:\nIntegrit\u00e0 (\"Yom Chi\"): saper dire \u00abs\u00ec ho sbagliato\u00bb, saper quindi ammettere i propri errori:\nPerseveranza (\"In Nae\")\nPer raggiungere un obiettivo come pu\u00f2 essere un'alta graduazione o il perfezionamento tecnico, bisogna perseverare costantemente. Uno dei pi\u00f9 importanti segreti per diventare bravo nel Taekwon-Do \u00e8 saper affrontare le difficolt\u00e0 con perseveranza.\nAutocontrollo (\"Guk Gi\")\nUna persona che perde l'autocontrollo in un combattimento ha un elevato rischio di perdere l'incontro. Bisogna sempre rimanere concentrati e pensare accuratamente prima di agire. Questo va tenuto a mente sia dentro sia fuori dal Dojang. Per strada, ad esempio durante un'aggressione, \u00e8 indispensabile sapersi difendere mantenendo sempre l'autocontrollo e senza farsi prendere dal panico.\nSpirito Indomito (Baekjul Boolgool)\nSi manifesta quando una persona affronta un grosso problema utilizzando il suo coraggio e senza rinunciare ai suoi principi. Uno studente di Taekwon-Do deve essere sempre modesto e onesto.\nQuindi nel classico ordine i principi sono cortesia, integrit\u00e0, perseveranza, autocontrollo e spirito indomito.\nLe forme nel taekwondo.\nLe forme sono una serie di tecniche di braccia, calci e passi codificati e rappresentano dei combattimenti con avversari immaginari che attaccano da diverse direzioni. L'arte del taekwondo viene svolta su un grande tappeto chiamato tatami e con una tuta chiamata dobok.\nNell'antico oriente vigeva una legge molto simile a quella di Hammurabi: occhio per occhio, dente per dente. Questa legge fu imposta anche quando la morte era accidentale. A causa di essa il combattimento libero non si pot\u00e9 sviluppare e fu proprio allora che l'allievo di arti marziali dovette inventarsi un metodo per provare le sue vere capacit\u00e0 di combattente.\nPoich\u00e9 non poteva combattere con avversari reali cominci\u00f2 a inventarsene di immaginari, mettendo in ogni movimento tutta la forza e la convinzione possibile.\nLa forma \u00e8 infatti concepita come un combattimento immaginario contro uno o pi\u00f9 avversari e serve per migliorare le proprie tecniche.\nAgli inizi degli anni settanta l'Associazione coreana di taekwondo (KTA - Korean Taekwondo Union) unifica le forme del taekwondo in diciassette poomse, che vengono ulteriormente riconosciuti dalla Federazione mondiale di taekwondo (WT). Attualmente le forme vengono curate, codificate e aggiornate dal Kukkiwon, il quartier generale del taekwondo mondiale.\nCon la scissione della federazione internazionale (ITF) le forme sono rimaste pressoch\u00e9 invariate, le differenze fondamentali tra la ITF con a capo il maestro Tran Trieu Quan e la ITF con a capo il legittimo successore del fondatore, il gran maestro Choi Jung Hwa sono da ricercare nella variazione dei primi di alcuni movimenti all'interno delle stesse il che ha creato una visione differente delle suddette forme snaturando ci\u00f2 che il generale Choi codific\u00f2, mentre nel caso della federazione con a capo il figlio del generale sono rimaste integre, senza variazioni di sorta, non avendo la necessit\u00e0 di porre la propria impronta sul lavoro di un illuminato delle arti marziali.\nLe federazioni e il CIO.\nLa \"World Taekwondo\" (ex \"World Taekwondo Federation\") \u00e8 riconosciuta dal Comitato Olimpico Internazionale, nonch\u00e9 da GAISF (General Association of International Sports Federations), ASOIF (Association of Summer Olympic International Federations), CISM (Conseil International du Sport Militaire) e FISU (\"International University Sports Federation\").\nIl taekwondo WT \u00e8 riconosciuto come sport da combattimento ufficiale in tutti gli eventi multisportivi ufficiali (\"Asian Games\", \"Pan American Games\", \"European Games, African Games\", \"Military Games\", Olimpiadi Universitarie e cos\u00ec via). Le altre organizzazioni private (ITF, GTF) non sono riconosciute dagli organismi sportivi Internazionali.\nNel mondo.\nIn Italia.\nLa medesima situazione si riflette in Italia. In Italia la World Taekwondo \u00e8 rappresentata dalla Federazione Italiana Taekwondo (FITA). La FITA \u00e8 la federazione riconosciuta dal CONI per la gestione, diffusione, amministrazione del taekwondo in Italia. La FITA inoltre provvede al reclutamento ed addestramento degli atleti per le selezioni alle Olimpiadi. Le altre organizzazioni private italiane (FITAE, ITF-ITALIA, FITSPORT, Choi Jung Hwa Organization, GTI), sono affiliate alle rispettive associazioni internazionali di riferimento.\nOpere sul taekwondo.\nDiversi singoli personaggi di picchiaduro sono basati sul taekwondo, tra cui Juri di \"Street Fighter\", Kim Kaphwan di \"Fatal Fury\", Hwoarang e Baek Doo San di \"Tekken\", Rig di \"Dead or Alive\"."}
{"id": "2224169", "revid": "729019", "url": "https://it.wikipedia.org/wiki?curid=2224169", "title": "Odenplan (metropolitana di Stoccolma)", "text": "Odenplan \u00e8 una stazione della metropolitana di Stoccolma.\n\u00c8 geograficamente situata all'interno della circoscrizione di Norrmalm, mentre sulla linea verde della rete metroviaria locale si trova fra le stazioni R\u00e5dmansgatan e S:t Eriksplan.\nL'apertura della stazione risale al 26 ottobre 1952, quando il tratto H\u00f6torget-V\u00e4llingby fu inaugurato ufficialmente.\nLa piattaforma sorge ad una profondit\u00e0 di circa 9 metri sotto il viale \"Karlbergsv\u00e4gen\", nell'area compresa tra l'omonima piazza Odenplan e la via \"V\u00e4stmannagatan\". La stazione, che dispone di due biglietterie, \u00e8 stata progettata dall'architetto Peter Celsing. I suoi interni ospitano opere firmate da giovani studenti, scelti da scuole e istituti d'arte cittadini: gli artisti selezionati hanno la possibilit\u00e0 di esporre la propria opera per tre mesi.\nL'utilizzo medio quotidiano durante un normale giorno feriale \u00e8 pari a 25.800 persone circa.\nNel 2009 sono cominciati i lavori per la creazione di una nuova stazione situata sotto a quella della metropolitana: essa \u00e8 servita dal Citybanan, un nuovo passante ferroviario suburbano sotterraneo che \u00e8 stato inaugurato il 9 luglio 2017 ed \u00e8 entrato ufficialmente in funzione il giorno seguente."}
{"id": "2224170", "revid": "547992", "url": "https://it.wikipedia.org/wiki?curid=2224170", "title": "Terry Schiavo", "text": "Biografia.\nNata a Milano \u00e8 una show-girl televisiva e interprete teatrale.\nNel 1994 conduce con Federica Panicucci \"Unomania\" magazine su Italia 1; nel 1995 \"Smile\" ancora su Italia 1 (contenitore d'intrattenimento per ragazzi). Immediatamente dopo Terry viene promossa alla prima serata di Italia 1, il canale giovane delle reti Mediaset e in quel periodo si consacra tra le conduttrici pi\u00f9 richieste.\nIn televisione \u2013 dove ha debuttato nel 1991 con \"Piacere Raiuno\" \u2013 ha partecipato a diverse trasmissioni televisive fra cui: le \"sit-com\" \"Piloti\", \"Belli dentro\", \"Casa Vianello\" e \"Nonno Felice\".\nTra gli altri suoi programmi vi sono anche il reality show di SKY Vivo \"Reality Game\" e la soap opera di Mediaset \"Vivere\".\n\u00c8 stata ospite come opinionista in diverse trasmissioni di Rai 2, fra cui \"Quelli che il calcio\" e ha condotto il programma \"Diretta stadio... ed \u00e8 subito goal!\" per Italia 7 Gold, al fianco di Giorgio Micheletti. \nNella stagione 2006-2007 \u00e8 stata fra le protagoniste della commedia di Gianfranco Nullo \"Donne in toilette\"), per il cinema \u00e8 stata fra gli interpreti del film \"Bastardi\", pellicola girata nel 2008.\n\u00c8 anche Giornalista pubblicista iscritta all'albo dell'Ordine Giornalisti della Lombardia dal 2010; \u00e8 autrice del libro \"Volevo ballare il Bunga Bunga anch'io!\" pubblicato nel marzo 2012 da \"SBCedizioni\".\nCome cantante ha inciso alcuni brani fra cui \"My Africa\" scritto e arrangiato da Gerardo Tarallo (1993), (\"Jumping\" (1996), \"Il viaggio\" (2005), \"Due come noi\" (2008), \"Sei Speciale\" (2009) scritto con Paola 4 e \"Like A Diva\" (2012) scritto e prodotto da Vale De Vito e Christian Bendotti."}
{"id": "2224173", "revid": "62004", "url": "https://it.wikipedia.org/wiki?curid=2224173", "title": "Alexandr Mikhailovych Kondratov", "text": ""}
{"id": "2224179", "revid": "767487", "url": "https://it.wikipedia.org/wiki?curid=2224179", "title": "Hebrew Reali School", "text": "La Hebrew Reali School di Haifa (Ebraico \u05d1\u05d9\u05ea \u05d4\u05e1\u05e4\u05e8 \u05d4\u05e8\u05d9\u05d0\u05dc\u05d9 \u05d4\u05e2\u05d1\u05e8\u05d9 \u05d1\u05d7\u05d9\u05e4\u05d4), (nota semplicemente come Reali School o Beit Hasefer Hareali) sita a Haifa (Israele), \u00e8 uno dei pi\u00f9 antichi istituti privati d'insegnamento del Paese.\nLa Reali school fu fondata da Arthur Biram nel 1913, prima dello scoppio della Prima guerra mondiale. A quel tempo, l'Yishuv, o comunit\u00e0 ebraica pre-statuale in Palestina, era impegnata in un dibattito riguardante la lingua da usare nelle scuole ebraiche palestinesi. Quando fu deciso che lo studio delle scienze sarebbe avvenuto usando il tedesco, Biram rispose fondando la Hebrew Reali School.\nLa prima sezione della scuola fu inaugurata a Hadar, nella periferia di Haifa. Nel 1923, la scuola si trasfer\u00ec in un edificio del vecchio campus del Technion che era stato in origine un ospedale militare britannico.\nSezioni.\nOggi la scuola ha sette sezioni: \"Yesod Hadar\" (scuola elementare); \"Tichon Hadar\" (medie inferiori); \"Yesod Ahuza\" (scuola elementare); \"Tichon Ahuza\" (medie inferiori); \"Tichon Merkaz\" (scuola elementare e media); \"Tichon Bet Biram\" (media superiore). Nel 1953, un convitto militare \u00e8 stato istituito presso la Tichon Bet Biram."}
{"id": "2224195", "revid": "1271241", "url": "https://it.wikipedia.org/wiki?curid=2224195", "title": "Aston Martin AMR1", "text": "L'Aston Martin AMR1 \u00e8 una vettura sport-prototipo da competizione realizzata dalla Aston Martin nel 1989 per gareggiare nel Campionato mondiale Sport-prototipi.\nContesto.\nDopo essersi affacciata nei primi anni ottanta, come fornitore di motori ad alcune piccole squadre inglesi (come la \"Nimrod\") impegnate con prototipi in Gruppo C, nel 1988 l'Aston Martin decise di scendere in pista in prima persona, sviluppando una propria vettura da schierare nel Campionato del mondo Sport. Nonostante la Ford avesse da poco rilevato la maggioranza delle quote azionarie della Aston Martin e si accingeva a varare una profonda ristrutturazione dell'azienda, il programma sportivo appena lanciato non venne accantonato, cos\u00ec a fine anno fu presentata la nuova vettura, la AMR1 (Aston Martin Racing 1), con la quale la squadra inglese tornava ufficialmente nel mondo delle corse endurance a distanza di 30 anni da quella che era stata la sua stagione agonistica pi\u00f9 propizia, coronata con la vittoria del mondiale costruttori e della 24 Ore di Le Mans.\nTuttavia questo programma avr\u00e0 vita breve, in quanto nel 1990 con l'acquisto della Jaguar da parte della Ford, il costruttore americano si trov\u00f2 ad avere due marchi con programmi sportivi concorrenti in Gruppo C, alla fine venne appoggiata la Jaguar che poteva contare su un palmares pi\u00f9 blasonato e un'immagine pi\u00f9 consolidata, invece il programma dell'Aston Martin venne soppresso mentre erano gi\u00e0 allo studio i modelli AMR2 e AMR3.\nTecnica.\nRealizzata conformemente ai regolamenti FIA per la categoria Gruppo C, questa biposto \u00e8 dotata di un telaio monoscocca in fibra di carbonio sul quale \u00e8 posizionato un motore V8 diretta evoluzione dell'unit\u00e0 di serie da 5,3 litri montata sull'Aston Martin Virage, questa versione \u00e8 stata rivista profondamente e preparata per l'impiego nelle competizioni dallo specialista statunitense \"Reeves Callaway\", la cilindrata \u00e8 stata portata a 6,3 litri, l'alimentazione atmosferica, nell'ultima evoluzione \u00e8 in grado di sviluppare fino a 740 CV a 8.000 giri/min, per quanto riguarda la trasmissione il prototipo \u00e8 dotato di un cambio a 5 rapporti e la trazione \u00e8 posteriore, il peso totale della vettura \u00e8 di circa 900\u00a0kg.Monta delle soluzioni aerodinamiche di nuova concezione rispetto alle altre Gruppo C, in particolare spiccano: i passaruota anteriori aperti, che consentono di estrarre efficacemente il flusso d'aria che scorre nella parte anteriore del fondo vettura, delle fiancate arrotondate con andamento a forma di bottiglia di Coca-Cola che hanno inizio dalla zona dell'abitacolo, (soluzioni attualmente riprese ed evolute sugli odierni prototipi LMP), infine la caratteristica collocazione al retrotreno sopra l'asse posteriore dei radiatori per il raffreddamento del motore.Per migliorare l'efficienza dovuta all'effetto suolo dell'estrattore posteriore, l'intero gruppo motore-cambio \u00e8 inclinato in avanti di alcuni gradi rispetto al piano orizzontale, questa soluzione ha permesso di ricavare dei canali Venturi di maggiori dimensioni, inoltre gli scarichi del motore soffiano direttamente sul diffusore per accelerare il flusso d'aria sottostante.\nRisultati sportivi.\nGareggi\u00f2 nella stagione 1989 del mondiale Sport-prototipi, il miglior piazzamento fu un 4\u00ba posto ottenuto nella prova disputata sul Circuito di Brands Hatch, alla 24 Ore di Le Mans 1989 si piazz\u00f2 all'11\u00ba posto finale. Nelle ultime prove di campionato mostr\u00f2 delle buone qualit\u00e0 concludendo costantemente le gare tra i primi 8. L'Aston Martin Racing concluse la stagione piazzandosi al 6\u00ba posto della classifica costruttori, dopo un dignitoso debutto, la squadra si ritirer\u00e0 definitivamente dal mondiale Sport per volere della proprietaria Ford.\nLa AMR2.\nAlla fine della stagione 1989 inizi\u00f2 lo sviluppo della vettura che avrebbe dovuto partecipare alla stagione successiva. L'intenzione era quella di proporre il nuovo modello alla 24 Ore di Le Mans del 1990. La AMR2, questo il suo nome, era dotata del telaio della AMR1, della nuova versione del motore V8 da 6,3 L montato sul modello antenato e di una carrozzeria particolarmente aerodinamica. Prima per\u00f2 che la AMR2 fosse completa, la Protech, ovvero la societ\u00e0 fondata dalla Aston Martin e dalla scuderia Ecurie Ecosse che si era occupata in precedenza dello sviluppo della AMR1, e che ora stava realizzando la AMR2, fall\u00ec, e quindi il progetto non ebbe seguito."}
{"id": "2224203", "revid": "315341", "url": "https://it.wikipedia.org/wiki?curid=2224203", "title": "Ammiraglia", "text": ""}
{"id": "2224206", "revid": "188116", "url": "https://it.wikipedia.org/wiki?curid=2224206", "title": "Carmelo Briguglio", "text": "Biografia.\nGiornalista professionista. A fine anni '80 \u00e8 consigliere comunale e vice sindaco di Furci Siculo con il MSI, di cui era componente del comitato centrale, in una giunta sinistra-destra. In quegli anni \u00e8 vicino alle posizioni di Beppe Niccolai. Nel giugno 1991 si candida all'Ars per il MSI, ed \u00e8 primo dei non eletti nel collegio provinciale di Messina. A fine 1991 \u00e8 assunto al Roma (quotidiano), allora diretto da Domenico Mennitti.\nAttivit\u00e0 all'Ars.\nNel 1994 diviene Deputato all'Assemblea Regionale Siciliana, per il MSI subentrando a Salvatore Ragno, \u00e8 rieletto nel 1996 in AN, sempre nel collegio di Messina. \nNel luglio di quell'anno \u00e8 nominato assessore regionale al Lavoro e Formazione professionale, nel primo governo regionale di centrodestra guidato da Giuseppe Provenzano, fino al gennaio 1998. Confermato assessore, con la stessa delega, anche nel governo guidato da Giuseppe Drago, fino al 21 novembre 1998 . Resta all'Ars fino al 2001.\nDeputato di AN.\nTerminata l'esperienza alla Regione siciliana nel 2001, alle elezioni politiche di quell'anno viene eletto Deputato alla Camera nelle liste di AN e riconfermato nelle elezioni del 2006, vicino alla posizioni della destra sociale di Francesco Storace. In An \u00e8 stato componente della direzione nazionale e dell'Esecutivo politico. In questi anni di mandato parlamentare ricopre diversi incarichi: componente delle Commissioni Lavoro e Affari Sociali, coordinatore del Dipartimento Autonomie Regionali e poi, vicepresidente dei deputati di AN. \u00c8 anche capogruppo di Alleanza Nazionale nella Commissione Esteri e componente la Delegazione Italiana all'Assemblea parlamentare della NATO. \u00c8 stato componente la Commissione Attivit\u00e0 Produttive e Turismo della Camera dei Deputati.\nSi avvicina alle posizioni di Fini, e alle elezioni politiche 2008, primo in lista dei candidati ex AN per la Sicilia Orientale, Carmelo Briguglio \u00e8 rieletto Deputato alla Camera, nelle file de Il Popolo della Libert\u00e0. Componente del Comitato parlamentare di controllo sui servizi segreti (Copasir) fino alle sue dimissioni nel dicembre 2010. \u00c8 stato vice presidente del gruppo del PdL fino al 29 luglio 2010 e componente della direzione nazionale del PdL.\nDa Futuro e Libert\u00e0 a #DB.\n\u00c8, insieme a Italo Bocchino, fondatore di Generazione Italia, fondazione e corrente politica facente riferimento a Gianfranco Fini.\nIl 29 luglio 2010, con un documento approvato dall'Ufficio di presidenza del PdL, Carmelo Briguglio e i suoi colleghi Italo Bocchino e Fabio Granata sono stati deferiti ai probiviri per la loro vicinanza politica al Presidente della Camera Gianfranco Fini. Questo porter\u00e0 l'On. Briguglio a separarsi dal PdL e a formare, insieme ad altri 33 colleghi, un nuovo gruppo parlamentare alla Camera: \"Futuro e Libert\u00e0. Per l'Italia\". Nel contesto della divisione delle cariche all'interno del nuovo partito, Briguglio viene nominato, il 3 novembre 2010, Capo della segreteria politica di Futuro e Libert\u00e0 per l'Italia che lascer\u00e0 il 13 febbraio 2011 dopo la costituente di FLI.\nIl 25 febbraio \u00e8 eletto vice presidente vicario del gruppo di FLI alla Camera.\nIl 12 luglio, in seguito alle dimissioni di Giuseppe Scalia, \u00e8 nominato dal Vice Presidente di FLI Italo Bocchino e dal coordinatore nazionale del partito Roberto Menia, coordinatore regionale di FLI in Sicilia.\nIl 18 dicembre si tiene a Taormina il primo Congresso Regionale del FLI che conferma, per acclamazione, l'on. Briguglio come Coordinatore Regionale del partito in Sicilia.\nCandidato alle Elezioni politiche italiane del 2013, non viene eletto al Parlamento.\nDiviene quindi vicepresidente del comitato della \"Fondazione Alleanza Nazionale\" .\nNel novembre 2013 aderisce al movimento \"Prima l'Italia\" di Gianni Alemanno e con lui confluisce in Fratelli d'Italia.\nNel 2015 aderisce al movimento di Nello Musumeci #Diventer\u00e0Bellissima. Dal 2018 al 2020 \u00e8 capo della segreteria particolare dell'assessore regionale ai beni culturali della Giunta Musumeci."}
{"id": "2224208", "revid": "287204", "url": "https://it.wikipedia.org/wiki?curid=2224208", "title": "Reginaldo d'Orl\u00e9ans", "text": "Biografia.\nReginaldo, dopo aver rivestito per molti anni l'incarico di professore di Diritto Canonico alla Sorbona di Parigi, divenne decano della collegiata di Saint-Agnan a Orl\u00e9ans. Nel 1218 decise di seguire a Roma il suo vescovo Manass\u00e9 de Seignelay che doveva incontrare il papa Onorio III, per poi andare in pellegrinaggio a Gerusalemme.\nA Roma conobbe il cardinale Ugolino di Anagni, che poi diventer\u00e0 papa Gregorio IX, questi gli fece conoscere Domenico di Guzm\u00e1n che lo affascin\u00f2 con i suoi ideali di povert\u00e0. Durante il soggiorno romano Reginaldo si ammal\u00f2 gravemente, Domenico and\u00f2 a visitarlo e allora Reginaldo gli promise che se fosse guarito sarebbe entrato nell'Ordine domenicano.\nDurante la malattia a Reginaldo apparve la Madonna che gli mostr\u00f2 l'abito bianco domenicano, invitandolo a vestirlo. Reginaldo guar\u00ec miracolosamente e pronunci\u00f2 i voti religiosi nelle mani di Domenico, che lo preg\u00f2 di seguirlo a Bologna. All'Universit\u00e0 di Bologna molti studenti e professori rimasero vivamente impressionati dalla predicazione di Reginaldo, fra questi maestro Moneta e Rolando da Cremona, che un mercoled\u00ec delle Ceneri si precipit\u00f2 dai frati per chiedere loro di entrare nell'Ordine domenicano.\nUna giovane nobile bolognese, Diana degli Andal\u00f2, entrata in amicizia con Reginaldo, fece donare ai frati domenicani la chiesa di san Niccol\u00f2 delle Vigne con i grandi terreni annessi, affinch\u00e9 potessero costruirvi un convento, ella stessa pronunci\u00f2 i voti domenicani e divenne poi la badessa del convento di Sant'Agnese a Bologna, che Domenico e Reginaldo benedissero.\nReginaldo si ferm\u00f2 quasi un anno a Bologna come priore dei domenicani, mentre Domenico andava in Spagna e in Francia. Quando Domenico ritorn\u00f2, preg\u00f2 Reginaldo di andare a Parigi dove l'Ordine aveva necessit\u00e0 della sua presenza. Anche a Parigi Reginaldo fu priore del convento domenicano di Saint-Jacques e con le sue prediche infiamm\u00f2 molti professori della Sorbona e molti giovani e fra questi due tedeschi Enrico e Giordano dei conti di Oberstein, che poi sar\u00e0 il successore di Domenico alla guida dell'Ordine.\nOrmai molto malato, Reginaldo volle continuare a condurre una vita molto dura, segnata dalle continue penitenze che lui considerava come un piacere, diceva infatti: \"Non si pu\u00f2 seguire Ges\u00f9 senza croce! Io credo di non aver acquistato alcun merito particolare entrando nell'Ordine, perch\u00e9 vi sono sempre stato molto felice\". Il secondo priore dei domenicani Giordano di Sassonia, disse di lui: \"La sua eloquenza era infuocata e la sua parola, come fiaccola ardente, infiammava l'animo degli ascoltatori, ben pochi avevano il cuore cos\u00ec indurito da resistere al calore di quel fuoco. Pareva un secondo Elia\".\nMor\u00ec nel febbraio 1220. \nPoich\u00e9 i domenicani non avevano ancora un cimitero a Parigi, Reginaldo fu sepolto nel cimitero benedettino di Notre-Dame-des-Champs.\nCulto.\nFu beatificato da papa Pio IX nel 1875.\nIl Martirologio Romano fissa la sua memoria liturgica al 1\u00ba febbraio, mentre le comunit\u00e0 domenicane lo ricordano il 12 febbraio"}
{"id": "2224218", "revid": "339392", "url": "https://it.wikipedia.org/wiki?curid=2224218", "title": "Floating Processing Storage and Offloading unit", "text": ""}
{"id": "2224221", "revid": "27723", "url": "https://it.wikipedia.org/wiki?curid=2224221", "title": "Statio (astronomia)", "text": ""}
{"id": "2224228", "revid": "101175", "url": "https://it.wikipedia.org/wiki?curid=2224228", "title": "Derbi RSA 125", "text": ""}
{"id": "2224238", "revid": "189978", "url": "https://it.wikipedia.org/wiki?curid=2224238", "title": "Uberto di Moriana", "text": ""}
{"id": "2224244", "revid": "599013", "url": "https://it.wikipedia.org/wiki?curid=2224244", "title": "Marcel Fiorini", "text": "Biografia.\nMarcel Fiorini nacque nel 1922 a Guelma in Algeria, da famiglia italiana l\u00ec emigrata, e studi\u00f2 nel Liceo artistico di Bona.\nPartecip\u00f2 da giovane alla vita culturale degli Italo-algerini, subendo le influenze innovatrici della pittura promossa dal Fascismo italiano.\nNel 1941 assistette a corsi di pittura alla Scuola di Belle Arti di Algeri, da dove si trasfer\u00ec a Parigi, creandovi uno \"Studio di pittura\" assieme ai famosi \"pieds-noirs\" Louis Nallard e Maria Manton.\nL'accademico francese Roger Chastel lo promosse negli ambienti artistici parigini, quando fece con successo la sua prima esposizione alla \"Galerie Jeane Bucher\" nel 1953.\nDa allora la sua arte grafica e pittorica \u00e8 stata esposta in numerose mostre e gallerie europee. Il Fiorini ha anche esposto alla \"Biennale\" di San Paolo nel Brasile, dove venne premiato dalle autorit\u00e0 locali.\nFiorini \u00e8 deceduto all'et\u00e0 di 86 anni in Francia.\nOpere.\nMarcel Fiorini speriment\u00f2 tecniche d'avanguardia nelle sue composizioni grafiche. Fece molto uso della xilografia e dell'incisione con metalli.\nIl Fiorini nei primi anni cinquanta si specializz\u00f2 molto nell'intaglio, favorendo forme scultoree accentuate con tecniche nuove da lui stesso sperimentate.\nMarcel Fiorini ottenne fama internazionale nel 1963, quando incise le pagine del libro \"Un Herbier des dunes\" (un poema di Jean Lescure) nello Studio Leblanc di Parigi.\nUno dei suoi maggiori contributi fu l'uso del linoleum per creare composizioni grafiche nella pittura moderna."}
{"id": "2224252", "revid": "1305772", "url": "https://it.wikipedia.org/wiki?curid=2224252", "title": "Caconda", "text": "Caconda \u00e8 un municipio dell'Angola appartenente alla provincia di Hu\u00edla. Ha 186.098 abitanti (stima del 2006)."}
{"id": "2224255", "revid": "1305772", "url": "https://it.wikipedia.org/wiki?curid=2224255", "title": "Caluquembe", "text": "Caluquembe \u00e8 un municipio dell'Angola appartenente alla provincia di Hu\u00edla. Ha 246.229 abitanti (stima del 2006)."}
{"id": "2224256", "revid": "1543377", "url": "https://it.wikipedia.org/wiki?curid=2224256", "title": "Chiange", "text": "Chiange (o Gambon) \u00e8 un municipio dell'Angola appartenente alla provincia di Hu\u00edla. Ha 50.047 abitanti (stima del 2006)."}
{"id": "2224257", "revid": "1543377", "url": "https://it.wikipedia.org/wiki?curid=2224257", "title": "Chibia", "text": "Chibia \u00e8 un municipio dell'Angola appartenente alla provincia di Hu\u00edla. Ha 140.564 abitanti (stima del 2006)."}
{"id": "2224258", "revid": "1543377", "url": "https://it.wikipedia.org/wiki?curid=2224258", "title": "Chicomba", "text": "Chicomba \u00e8 un municipio dell'Angola appartenente alla provincia di Hu\u00edla. Ha 111.298 abitanti (stima del 2006)."}
{"id": "2224259", "revid": "1543377", "url": "https://it.wikipedia.org/wiki?curid=2224259", "title": "Chipindo", "text": "Chipindo \u00e8 un municipio dell'Angola appartenente alla provincia di Hu\u00edla. Ha 33.244 abitanti (stima del 2006)."}
{"id": "2224260", "revid": "1543377", "url": "https://it.wikipedia.org/wiki?curid=2224260", "title": "Humpata", "text": "Humpata \u00e8 un municipio dell'Angola appartenente alla provincia di Hu\u00edla. Ha 31.438 abitanti (stima del 2006)."}
{"id": "2224261", "revid": "1543377", "url": "https://it.wikipedia.org/wiki?curid=2224261", "title": "Jamba (Hu\u00edla)", "text": "Jamba \u00e8 un municipio dell'Angola appartenente alla provincia di Hu\u00edla. Ha 50.047 abitanti (stima del 2006)."}
{"id": "2224263", "revid": "1543377", "url": "https://it.wikipedia.org/wiki?curid=2224263", "title": "Kuvango", "text": "Kuvango \u00e8 un municipio dell'Angola appartenente alla provincia di Hu\u00edla. Ha 57.092 abitanti (stima del 2006)."}
{"id": "2224264", "revid": "1305772", "url": "https://it.wikipedia.org/wiki?curid=2224264", "title": "Matala", "text": ""}
{"id": "2224265", "revid": "1543377", "url": "https://it.wikipedia.org/wiki?curid=2224265", "title": "Quilengues", "text": "Quilengues \u00e8 un municipio dell'Angola appartenente alla provincia di Hu\u00edla. Ha 113.825 abitanti (stima del 2006)."}
{"id": "2224266", "revid": "1543377", "url": "https://it.wikipedia.org/wiki?curid=2224266", "title": "Quipungo", "text": "Quipungo (o Kipungo) \u00e8 un municipio dell'Angola appartenente alla provincia di Hu\u00edla. Ha 80.581 abitanti (stima del 2006)."}
{"id": "2224267", "revid": "3831", "url": "https://it.wikipedia.org/wiki?curid=2224267", "title": "Ofelimo", "text": ""}
{"id": "2224271", "revid": "712828", "url": "https://it.wikipedia.org/wiki?curid=2224271", "title": "La Conga delle banane", "text": ""}
{"id": "2224274", "revid": "767487", "url": "https://it.wikipedia.org/wiki?curid=2224274", "title": "Dumarao", "text": "Dumarao \u00e8 una municipalit\u00e0 di Terza classe delle Filippine, situata nella Provincia di Capiz, nella Regione del Visayas Occidentale.\nDumarao \u00e8 formata da 33 baranggay:"}
{"id": "2224275", "revid": "2157942", "url": "https://it.wikipedia.org/wiki?curid=2224275", "title": "Trasmissione (meccanica)", "text": "Negli autoveicoli la trasmissione \u00e8 l'insieme di organi che hanno lo scopo di trasferire la potenza generata dal motore alle ruote o pi\u00f9 in generale dal motore all'elemento finale a cui viene collegata la trasmissione.\nPi\u00f9 in generale nell'industria sono utilizzati sistemi meccanici di trasmissione per trasferire l'energia cinetica da un motore di qualunque tipo ad un elemento utilizzatore. Organi adatti a questo scopo sono alberi, cinghie e pulegge, catene e ruote dentate, serie di ingranaggi, leve e bielle.\nTrasmissione meccanica.\nNelle automobili e altri veicoli la trasmissione \u00e8 solitamente di tipo meccanico, ed \u00e8 costituita dai seguenti elementi:\nNelle motociclette si possono avere anche altri sistemi come:\nQuesta serie di organi pu\u00f2 differire in diversi punti.\nNei veicoli con certi tipi di cambio automatico la frizione non esiste.\nNei veicoli a quattro ruote motrici sono presenti due o tre differenziali.\nNelle biciclette la trasmissione \u00e8 effettuata da una catena che unisce la ruota dentata dei pedali con un pignone, connesso al mozzo della ruota posteriore attraverso un sistema detto \"scatto libero\" o \"ruota libera\". Questo consente alla ruota di girare liberamente nel senso del moto senza trascinare i pedali. Il cambio di velocit\u00e0 pu\u00f2 essere a \"deragliamento\", in cui la catena viene spostata tra diversi ingranaggi affiancati con differente numero di denti, oppure \"epicicloidale\", integrato nel mozzo.\nUn altro sistema di trasmissione \u00e8 quello a \"scatto fisso\", in cui il movimento dei pedali \u00e8 sempre solidale a quello delle ruote, sia nel senso del moto che in quello opposto (\u00e8 il caso delle bici da pista e pi\u00f9 in generale delle bici a scatto fisso).\nTrasmissione fluidodinamica.\nNelle macchine da cantiere e di movimento terra, spesso viene adottato un sistema di trasmissione della potenza basato sulla pressione di un liquido incomprimibile, solitamente un apposito olio. Questa scelta \u00e8 determinata dal fatto che queste macchine spesso hanno organi mossi da sistemi fluidodinamici, pale, scavatrici ecc. e l'implementazione di motori idraulici sulle ruote \u00e8 pi\u00f9 semplice ed economico che non installare una trasmissione meccanica. Questa soluzione inoltre svincola la progettazione dalla posizione di assi ed ingranaggi, poich\u00e9 il moto pu\u00f2 essere trasmesso attraverso tubi flessibili.\nIn queste macchine il motore aziona esclusivamente una pompa che spinge il fluido a pressioni di centinaia di bar.\nUn sistema di valvole manovrate dalle leve dell'operatore inviano il fluido ai cilindri idraulici che generano moto lineare ed ai motori idraulici che producono rotazione. La rotazione pu\u00f2 essere applicata alle ruote oppure usata per esempio per fare girare la macchina operatrice sulla base. La trasmissione fluidodinamica elimina la necessit\u00e0 di cambio e differenziale.\nLa velocit\u00e0 del veicolo viene infatti determinata dal flusso di olio ai motori.\nIn alcuni casi vengono collegati allo stesso organo due motori idraulici. Attraverso un sistema di valvole \u00e8 possibile decidere di fare scorrere il fluido in serie nei due motori oppure in parallelo. Il primo caso permette una velocit\u00e0 maggiore, mentre nel secondo la velocit\u00e0 \u00e8 dimezzata ma il momento torcente risulta doppio.\nTrasmissione elettrica.\nIn alcune macchine con potenze di molti megawatt, come le locomotive diesel, le navi o grandi macchine operatrici, una trasmissione meccanica, ed in particolare il cambio e la frizione, richiederebbe organi meccanici enormi e pesanti, con notevole calo di rendimento. L'alternativa fluidodinamica \u00e8 in molti casi sconveniente perch\u00e9 non permette un'ampia modulabilit\u00e0 della velocit\u00e0 e comunque ha un rendimento non eccellente. La soluzione ottimale in questi casi \u00e8 la trasmissione basata sull'energia elettrica, grazie anche ai progressi nell'elettronica di gestione della potenza.\nIl motore a combustione interna aziona un alternatore. Da qui, attraverso cavi elettrici (molto pi\u00f9 comodi e versatili di un albero o un tubo) l'energia viene portata ad un quadro di controllo dove viene modulata attraverso un inverter, quindi inviata a diversi motori elettrici, uno per ogni ruota o elica.\nQuesto sistema offre un buon rendimento energetico perch\u00e9 il motore pu\u00f2 essere fatto funzionare ad un regime di rotazione sempre ottimale, elimina la necessit\u00e0 di cambio e differenziale, permette di avere molte ruote motrici indipendenti, permette eventualmente il recupero dell'energia cinetica in frenata (utilizzando batterie) e offre una modulabilit\u00e0 di velocit\u00e0 ampia e lineare. \u00c8 il principio utilizzato anche nelle \"automobili ibride\".\nTrasmissione selettiva o totale.\nIn un veicolo, la trasmissione pu\u00f2 poi dare impulso di rotazione a tutte le ruote o solo ad alcune; ci\u00f2 viene specificato dal tipo di trazione utilizzata (anteriore, posteriore, tutte ruote motrici, etc.)."}
{"id": "2224276", "revid": "599013", "url": "https://it.wikipedia.org/wiki?curid=2224276", "title": "Matula", "text": "La matula, nel Medioevo, era un recipiente utilizzato per il trasporto delle urine ed il successivo esame da parte del medico.\nCaratteristiche.\nLa matula era un recipiente utilizzato per portare l'urina ad analizzare. Era costituita da un vaso di vetro chiaro e sottile racchiuso in una fasciatura di paglia con coperchio e manico. L'iconografia, soprattutto medievale, raffigura spesso un medico nell'atto di osservare controluce l'urina contenuta nella matula. Il contenitore divenne uno degli emblemi dei medici.\nStoria.\nAttorno al 1300 Johannes Actuarius, in una famosa opera tradotta in latino (\"De Urinis\"), poi riproposta in numerose edizioni nel XVI secolo, indica con chiarezza quale debba essere il rituale di analisi delle urine.\nL'iconografia dell'et\u00e0 rinascimentale mostra spesso un medico intento ad osservare in controluce le urine, raccolte nel caratteristico vaso di vetro che prende il nome di matula.\nAi tempi la malattia veniva interpretata come una alterazione della crasi (qui nel significato di mescolanza) dei quattro umori del corpo.\nSi riteneva che il residuo del cibo, una volta superate le due digestioni dell'organismo a livello dello stomaco e del fegato, determinasse la sierosit\u00e0 superflua del sangue, eliminata dai reni. In presenza di una malattia la sierosit\u00e0 superflua veniva ad alterarsi e questo fatto si ripercuoteva sulle urine eliminate dal paziente.\nImpiego.\nLa matula divenne uno degli emblemi dei medici, fondamentale per una corretta osservazione delle urine e dei materiali in esse contenuti (sedimenti, sangue, pus e bolle d'aria). Tali materiali venivano studiati non solo nelle loro caratteristiche distintive, ma anche in relazione alla modalit\u00e0 con cui si disponevano e distribuivano nella matula.\nInfatti i medici di allora distinguevano le \"ipostasi\" (materiali che sedimentavano) dalle \"nubecolae\" (materie superficiali) e dai \"sublimia\" (materiali sospesi nella regione di mezzo).\nIl colore delle urine era di fondamentale importanza. Ai tempi si enumeravano almeno 20 diverse colorazioni che venivano raccolte e descritte nei testi dell'epoca in una sorta di \"ruota delle matule\":\n\"Albus, lacteus, glaucus, karopos, subpallidus, pallidus, subcitrinus, citrinus, subrufus, rufus, subrubeus, rubeus, subrubicundus, rubicundus, inopos, kianos, viridis, lividus, niger\" .\n\"...E sar\u00e0 vantaggioso veder nella matula un sedimento di color rosso sbiadito e biancastro, la cui discesa sul fondo del recipiente lascia la orina un po' torbida e rossegiante alcun poco o tirante al croceo; n\u00e9 mal predice un lieve grado di universale itterizia circa la quarta giornata, che vada gradatamente poi dileguandosi col mezzo di tali orine e continuando il mentovato corso di ventre ...\"\nCuriosit\u00e0.\nLa matula assunse nel tempo il valore di un simbolo universale per la diagnosi \"infallibile\" di tutte le malattie. Ancora oggi l'immagine del medico che osserva le urine nella matula appare nel logo della \"Deutschen Gesellschaft f\u00fcr Urologie\"(Societ\u00e0 Tedesca di Urologia), nella Societ\u00e0 Italiana di Patologia Clinica e Medicina di Laboratorio (SIPMeL) ed in quella della \"American Urological Association\" (Associazione Americana di Urologia)"}
{"id": "2224277", "revid": "767487", "url": "https://it.wikipedia.org/wiki?curid=2224277", "title": "Ivisan", "text": "Ivisan \u00e8 una municipalit\u00e0 di Quarta classe delle Filippine, situata nella Provincia di Capiz, nella Regione del Visayas Occidentale.\nIvisan \u00e8 formata da 15 baranggay:"}
{"id": "2224282", "revid": "767487", "url": "https://it.wikipedia.org/wiki?curid=2224282", "title": "Jamindan", "text": "Jamindan \u00e8 una municipalit\u00e0 di Quarta classe delle Filippine, situata nella Provincia di Capiz, nella Regione del Visayas Occidentale.\nJamindan \u00e8 formata da 30 baranggay:"}
{"id": "2224284", "revid": "380453", "url": "https://it.wikipedia.org/wiki?curid=2224284", "title": "Marcos Milinkovi\u0107", "text": ""}
{"id": "2224289", "revid": "8660", "url": "https://it.wikipedia.org/wiki?curid=2224289", "title": "Fabio Gentile", "text": "Presidente della societ\u00e0 milanese di football americano Rhinos Milano dal 2000 al 2001 e dal 2002 al 2009, \u00e8 stato fondatore della squadra insieme a Roberto Rizza, Giovanni Ganci, Federico Fiorentino e Massimo Boschi nel settembre del 2000.\n\u00c8 stato uno dei fondatori dell'Italian Football League (IFL) nel 2008 per la quale ha ricoperto la carica di Segretario Generale.\nNel 2013 \u00e8 stato eletto nel neonato Consiglio Regionale Lombardo della Federazione Italiana di American Football.\nA livello sportivo \u00e8 cresciuto nelle giovanili dei Rhinos Milano e ha militato anche nei Pythons Milano, Pharaones Garbagnate, Falcons Milano e Bulls Magenta.\nDurante la presidenze dei Rhinos Milano \u00e8 stato promotore del Flag Football School Program, il programma di inserimento del flag football nelle scuole elementari e medie varato nel 2007."}
{"id": "2224290", "revid": "767487", "url": "https://it.wikipedia.org/wiki?curid=2224290", "title": "Ma-ayon", "text": "Ma-ayon \u00e8 una municipalit\u00e0 di Quarta classe delle Filippine, situata nella Provincia di Capiz, nella Regione del Visayas Occidentale.\nMa-ayon \u00e8 formata da 32 baranggay:"}
{"id": "2224292", "revid": "22027161", "url": "https://it.wikipedia.org/wiki?curid=2224292", "title": "Cupro-nichel", "text": ""}
{"id": "2224296", "revid": "124123", "url": "https://it.wikipedia.org/wiki?curid=2224296", "title": "Ingibiorg Finnsdottir", "text": "Era figlia dell'earl Finn Arnesson e di Bergljot Halvdansdottir, una nipote dei re norvegesi Sant'Olaf II di Norvegia e Harald III di Norvegia.\nNon si conosce l'anno di nascita e anche quello della morte \u00e8 incerto. Nella saga degli uomini delle Orcadi si dice che spos\u00f2 Thorfinn Sigurdsson, earl delle Orcadi, durante il regno di Magnus I di Norvegia al potere dal 1035 al 1047 e sicuramente prima della morte di Canuto II d'Inghilterra (1042). Dal matrimonio con Thorfinn ebbe due figli Paul e Erlend che parteciparono all'invasione del Regno d'Inghilterra del 1066 organizzata da Harald III di Norvegia.\nAlla morte di Thorfinn la cui data esatta \u00e8 sconosciuta, Ingibiorg si rispos\u00f2 con Malcolm III re di Scozia, anche in questo caso non si conosce la data del loro matrimonio, con lui ebbero un solo figlio Duncan II di Scozia.\nSi pensa che Ingibiorg mor\u00ec nel 1069 visto che l'anno successivo Malcolm III si risposer\u00e0 con Santa Margherita di Scozia, tuttavia \u00e8 probabile che questa sia morta ancora prima che Malcolm diventasse re, nel \"Liber Vitae Ecclesiae Dunelmensis\" (\"libro della vita della Chiesa a Durham\") viene citata come \"Ingeborg comitissa\" (cio\u00e8 \"Ingeborg la contessa\") nell'elenco di monaci e personaggi illustri per i quali si recitarono preghiere a Durham, tutti morti attorno al 1058. Se Ingibiorg non fu mai regina questo spiegherebbe il perch\u00e9 sia quasi assente dalle cronache scozzesi."}
{"id": "2224297", "revid": "102550308", "url": "https://it.wikipedia.org/wiki?curid=2224297", "title": "Gy\u00f6rgy V\u00edzv\u00e1ri", "text": ""}
{"id": "2224300", "revid": "838137", "url": "https://it.wikipedia.org/wiki?curid=2224300", "title": "Dezs\u0151 Lemh\u00e9nyi", "text": "Era il marito di Olga Tass-Lemh\u00e9nyi."}
{"id": "2224303", "revid": "102497786", "url": "https://it.wikipedia.org/wiki?curid=2224303", "title": "Istv\u00e1n Hasznos", "text": ""}
{"id": "2224305", "revid": "102498723", "url": "https://it.wikipedia.org/wiki?curid=2224305", "title": "R\u00f3bert Antal", "text": ""}
{"id": "2224307", "revid": "102497944", "url": "https://it.wikipedia.org/wiki?curid=2224307", "title": "Dezs\u0151 F\u00e1bi\u00e1n", "text": ""}
{"id": "2224308", "revid": "100535380", "url": "https://it.wikipedia.org/wiki?curid=2224308", "title": "K\u00e1roly Szittya", "text": ""}
{"id": "2224309", "revid": "741864", "url": "https://it.wikipedia.org/wiki?curid=2224309", "title": "Mikl\u00f3s Martin", "text": ""}
{"id": "2224310", "revid": "1784492", "url": "https://it.wikipedia.org/wiki?curid=2224310", "title": "Veljko Baka\u0161un", "text": ""}
{"id": "2224311", "revid": "1784492", "url": "https://it.wikipedia.org/wiki?curid=2224311", "title": "Ivo \u0160takula", "text": ""}
{"id": "2224312", "revid": "8660", "url": "https://it.wikipedia.org/wiki?curid=2224312", "title": "Alessio D'Ascenzo", "text": "\u00c8 stato Presidente della squadra milanese di football americano Rhinos Milano nel biennio 2009-2010, e nuovamente dal luglio 2014 al 2017. Nel 2016, durante la sua seconda presidenza, i Rhinos Milano sono tornati Campioni d'Italia 26 anni dopo l'ultima volta.\nIn precedenza \u00e8 stato giocatore dei Rhinos Milano dal 2001 al 2007, giocando nel ruolo di Running Back, e vice Presidente della squadra dal 2002 al 2008.\nNei Rhinos Milano ha ricoperto inoltre le cariche di allenatore dei Running Back dal 2007 al 2010 e di capo allenatore della formazione juniores (under21) nel 2006 e nel 2007 e della formazione under23 nel 2008.\nNel 2012 \u00e8 stato offensive coordinator della squadra francese di football americano Quarks de Villebon-Longjumeau, diventatone capo allenatore nel biennio 2013-2014."}
{"id": "2224313", "revid": "1784492", "url": "https://it.wikipedia.org/wiki?curid=2224313", "title": "Ivo Curtini", "text": ""}
{"id": "2224314", "revid": "767487", "url": "https://it.wikipedia.org/wiki?curid=2224314", "title": "Bo\u0161ko Vuksanovi\u0107", "text": ""}
{"id": "2224315", "revid": "1784492", "url": "https://it.wikipedia.org/wiki?curid=2224315", "title": "Marko Brainovi\u0107", "text": ""}
{"id": "2224316", "revid": "1573940", "url": "https://it.wikipedia.org/wiki?curid=2224316", "title": "Raffaello Gambino", "text": ""}
{"id": "2224317", "revid": "2110845", "url": "https://it.wikipedia.org/wiki?curid=2224317", "title": "Maurizio Mannelli", "text": ""}
{"id": "2224318", "revid": "287204", "url": "https://it.wikipedia.org/wiki?curid=2224318", "title": "Geminio Ognio", "text": "Palmar\u00e8s.\nPalmar\u00e8s da nuotatore.\nCampionati italiani.\n3 titoli individuali e 2 in staffette, cos\u00ec ripartiti:"}
{"id": "2224319", "revid": "1573940", "url": "https://it.wikipedia.org/wiki?curid=2224319", "title": "Renato De Sanzuane", "text": ""}
{"id": "2224320", "revid": "122246", "url": "https://it.wikipedia.org/wiki?curid=2224320", "title": "Campionato europeo di pallavolo maschile 2009", "text": "Il XXVI campionato europeo di pallavolo maschile si svolse a Istanbul e Smirne in Turchia dal 3 al 13 settembre 2009. Alla competizione parteciparono 16 squadre nazionali europee e la vittoria finale and\u00f2 per la prima volta alla Polonia.\nQualificazioni.\nAl campionato europeo partecipano la nazionale del paese ospitante, le prime 6 squadre classificate nel campionato del 2007 e 9 squadre provenienti dai gironi di qualificazione.\nPodio.\nCampione.\nPolonia(Primo titolo)\nSecondo posto.\nFrancia\nTerzo posto.\nBulgaria"}
{"id": "2224321", "revid": "1573940", "url": "https://it.wikipedia.org/wiki?curid=2224321", "title": "Carlo Peretti", "text": "Nel 1959 vinse uno scudetto con la S.S. Lazio Nuoto."}
{"id": "2224323", "revid": "2110845", "url": "https://it.wikipedia.org/wiki?curid=2224323", "title": "Renato Traiola", "text": ""}
{"id": "2224324", "revid": "124123", "url": "https://it.wikipedia.org/wiki?curid=2224324", "title": "Vincenzo Polito", "text": ""}
{"id": "2224325", "revid": "1573940", "url": "https://it.wikipedia.org/wiki?curid=2224325", "title": "Lucio Ceccarini", "text": ""}
{"id": "2224330", "revid": "3115", "url": "https://it.wikipedia.org/wiki?curid=2224330", "title": "Accordi di collaborazione dell'Expo 2015", "text": "Nell'ambito dell'organizzazione della Expo 2015 la citt\u00e0 di Milano, che ha ospitato l'evento, ha firmato numerosi accordi di collaborazione con citt\u00e0 italiane ed europee, per lo sviluppo di progetti comuni nell'ambito turistico, culturale ed infrastrutturale, sotto il comune denominatore dell'Esposizione Universale 2015.\nLe tabelle riportano gli accordi sottoscritti.\nCitt\u00e0.\n "}
{"id": "2224332", "revid": "701660", "url": "https://it.wikipedia.org/wiki?curid=2224332", "title": "Cacciata dei progenitori dall'Eden", "text": "La Cacciata dei progenitori dall'Eden \u00e8 un affresco (260x88 cm) di Masaccio facente parte della decorazione della Cappella Brancacci nella chiesa di Santa Maria del Carmine a Firenze. L'opera \u00e8 databile al 1424-1425 circa e ritrae una famosa scena dell'Antico Testamento, ovvero l'espulsione di Adamo ed Eva dal Giardino dell'Eden, dal libro della \"Genesi\".\nStoria.\nGli affreschi della Cappella Brancacci sono un enigma per gli studiosi nella mancanza di documentazione ufficiale. Commissionati forse a Masolino, che aveva come aiutante il pi\u00f9 giovane Masaccio, si sa solo, tramite testimonianze indirette, che dovevano essere iniziati nel 1424 e che nel 1425 vennero portati avanti dal solo Masaccio per la partenza di Masolino per l'Ungheria. Nel 1428 Masaccio partiva per Roma dove sarebbe morto di l\u00ec a poco.\nLa decorazione inizi\u00f2 dal registro superiore, distrutto nel XVIII secolo, con le vele degli \"evangelisti\", le due lunette (di Masolino) e due semilunette rispettivamente di Masaccio e di Masolino, delle quali sono state ritrovate tracce della sinopia. La decorazione prosegu\u00ec nel registro mediano e poi in quello inferiore, che si sono conservati fino a noi. Nel 1436 con l'espulsione dalla citt\u00e0 del committente Felice Brancacci, gli affreschi vennero definitivamente interrotti e in parte mutilati dei ritratti della famiglia Brancacci. Solo una cinquantina d'anni dopo, dal 1480, essi vennero completati da Filippino Lippi, che cerc\u00f2 di adattare la sua arte allo stile del primo Rinascimento. \nGli affreschi vennero ammirati e studiati da generazioni intere di artisti fiorentini. Lo stesso Michelangelo copi\u00f2 le figure di \"Adamo ed Eva\" e del \"Tributo\" di Masaccio, e il disegno si \u00e8 conservato fino a noi (Parigi, Louvre).\nNel 1642 le figure dei progenitori vennero coperte da sovrapinture di foglie di fico. Questa scena, salvata dalla ridipintura barocca della volta, ne usc\u00ec annerita dall'incendio del 1771 che distrusse gran parte della basilica. Solo con il restauro del 1983-1990 si \u00e8 potuta riscoprire la brillante cromia originale e sono state eliminate le ridipinture.\nDescrizione.\nL'affresco della \"cacciata\" si trova in un riquadro alto e stretto sullo spessore dell'arcone che delimita la cappella, in posizione opposta rispetto a un soggetto simile dipinto da Masolino: il \"Peccato originale\". Le due scene della \"Genesi\" aprivano il ciclo pittorico delle \"Storia di san Pietro\" e simboleggiavano la dannazione dell'umanit\u00e0 tramite l'errore dei progenitori, che poi veniva redenta tramite l'azione di san Pietro e quindi della Chiesa romana che da lui discese.\nAdamo ed Eva sono raffigurati nudi, con immenso realismo. In questo caso si intuisce come anche i difetti, per altro minori (come la caviglia di Adamo un po' tozza), non siano dovuti a una mancanza di esperienza, ma a una ricerca di maggiore espressivit\u00e0. I due protagonisti sono rappresentati in espressioni di toccante dolore e condividono la loro colpa senza accusarsi a vicenda. \nVi sono alcuni particolari che differenziano l'affresco dalla scena descritta nella \"Genesi\":\nNell'opera di Masaccio, c'\u00e8 una vera e propria frattura rispetto al filone tardogotico del passato, \u00e8 scomparsa la compostezza di Masolino e i personaggi sono ritratti in una cupa disperazione, appesantiti sotto l'angelo che con la spada sguainata li espelle con volont\u00e0 perentoria, con un'intensit\u00e0 fino ad allora inedita in pittura. \nI gesti sono eloquenti: mentre escono dalla porta del Paradiso, da dove provengono alcuni raggi divini, Adamo si copre il volto con le mani dallo sconforto e dal senso di colpa, ed Eva nasconde le nudit\u00e0 con vergogna e piange urlando, con una dolorosa espressione sul volto. In alto l'angelo della giustizia, con la spada, indica loro con durezza la via. Molti sono i dettagli di grande spessore, dai capelli madidi e appiccicaticci di Adamo (sulla Terra egli va incontro alla fatica e alla sporcizia), all'impostazione della figura dell'angelo, dipinto in scorcio come se stesse piombando dall'alto. \nModelli.\nSi possono individuare diverse fonti d'ispirazione per la realizzazione dei due personaggi. Considerando Adamo, l'artista pu\u00f2 aver preso spunto dalle diverse sculture di Marsia, personaggio della mitologia greca, e al dolente crocifisso di Donatello (1406-1408 circa). Per quanto riguarda Eva, c'\u00e8 un chiaro riferimento dell'antico (Venere pudica), magari filtrato da Giovanni Pisano (\"Prudenza\" nel pulpito del Duomo di Pisa). In ogni caso Masaccio \u00e8 estraneo a qualsiasi gusto \"archeologico\", cio\u00e8 improntato a una fedele quanto sterile copia dall'antico, anzi le sue figure sono impregnate di una profondit\u00e0 ed espressivit\u00e0 fino ad allora mai viste, nemmeno nell'arte antica. Gli stessi antichi commentatori parlarono di Masaccio come dell'\"ottimo imitatore della Natura\", non gi\u00e0 come del resuscitatore dell'arte antica.\nStile.\nLa fortissima plasticit\u00e0 dei corpi, soprattutto quello di Adamo, d\u00e0 uno spessore mai visto alle figure inserite saldamente sul terreno, su cui si proiettano le ombre della violenta illuminazione che colpisce dall'angolo in alto a destra. Essi sembrano infatti emergere dalla parete inondati dalla luce tagliente che, come realmente avviene dalla finestra della cappella, arriva da destra. \nLe loro figure manifestano una conoscenza dell'anatomia approfondita (come nel dettaglio del ventre contratto di Adamo), tradotta per\u00f2 sintetizzando i dettagli. I corpi sono cos\u00ec volutamente massicci, sgraziati, realistici, con alcuni errori (come la caviglia di Adamo) che per\u00f2 non fanno che accrescere l'immediatezza espressiva dell'insieme. Adamo \u00e8 curvo, con la testa angosciosamente piegata in avanti, incamminandosi nell'arido deserto del mondo. I gesti dei due sono essenziali e contenuti, ma carichi di espressivit\u00e0, dove i riferimenti all'antico e al reale sono intrecciati con una profonda analisi psicologica dell'uomo. \nLe differenze di stile tra l'\"Adamo ed Eva\" di Masolino e quelli della \"Cacciata\" di Masaccio sono dopotutto perfette per rappresentare la differenza della condizione umana prima e dopo il peccato originale. Per questo l'Eden di Masolino \u00e8 idilliaco, quello di Masaccio spaventosamente perduto. Quasi certamente fu una scelta consapevole dei due pittori quella di dividersi le due scene: tanto fu idealizzata la prima, quanto la seconda realistica. La pittura di Masaccio \u00e8 comunque sobria e, mentre modella potentemente col chiaroscuro, si serve di una stesura quasi compendiaria, che si limita a descrivere gli elementi essenziali delle figure, tralasciando i dettagli.\nRetaggio.\nL'affresco di Masaccio \u00e8 tra le pi\u00f9 note rappresentazioni universali del paradiso perduto. A questa fece riferimento Jacopo della Quercia nella formella per la Porta Magna di San Petronio a Bologna (1425-1434). Inoltre sia Michelangelo che Raffaello la tennero bene a mente quando dovettero rappresentare questo episodio, rispettivamente nella volta della Cappella Sistina e nelle Stanze Vaticane. \nNonostante questi importanti esempi, la \"Cacciata\" di Masaccio non ha affatto perso la sua forza, anzi \u00e8 unanimemente considerata il capolavoro dell'artista, pi\u00f9 ammirato anche del \"Tributo\"."}
{"id": "2224337", "revid": "1258", "url": "https://it.wikipedia.org/wiki?curid=2224337", "title": "Alkichinger", "text": ""}
{"id": "2224339", "revid": "124123", "url": "https://it.wikipedia.org/wiki?curid=2224339", "title": "Uchtreda di Northumbria", "text": "Biografia.\nEra la figlia pi\u00f9 giovane di Gospatric, Earl di Northumbria, duca di Dunbar e Northumbria.\nLa sua data di nascita \u00e8 sconosciuta anche se nacque probabilmente tra il 1067 e il 1072. Si sa molto poco su di lei, il padre Gospatric propose a Duncan II di fidanzarsi con la figlia, nella speranza di creare un'alleanza tra le due famiglie. \nMa nel 1093 Donald III di Scozia sal\u00ec al trono di Scozia al posto di Duncan II cos\u00ec nello stesso anno spos\u00f2 Uchtreda per sigillare l'alleanza e spodestare Donald III. Duncan II per\u00f2 regn\u00f2 solo un anno, infatti l'anno successivo venne assassinato. Tuttavia prima di morire riusc\u00ec ad avere un figlio con Uchtreda, William fitz Duncan.\nNon si conosce la data della morte di Uchtreda ma si sa che venne sepolta dell'abbazia di Dumferline, nel Fife."}
{"id": "2224346", "revid": "174925", "url": "https://it.wikipedia.org/wiki?curid=2224346", "title": "Termodinamica aria umida", "text": ""}
{"id": "2224349", "revid": "2195494", "url": "https://it.wikipedia.org/wiki?curid=2224349", "title": "Air Tahiti Nui", "text": "Air Tahiti Nui \u00e8 la compagnia aerea di bandiera della Polinesia francese con sede a Papeete mentre il suo hub principale \u00e8 l'Aeroporto Internazionale Faa'a.\nStoria.\nAir Tahiti Nui \u00e8 stata fondata il 31 ottobre 1996 e ha iniziato le operazioni di volo il 20 novembre 1998. \u00c8 la prima compagnia aerea internazionale con sede a Papeete (Tahiti), creata per sviluppare il turismo in entrata. Il governo della Polinesia francese \u00e8 il principale azionista (84,4%) insieme ad altri investitori locali.\nNel maggio 2015, Air Tahiti Nui ha annunciato l'intenzione di sostituire l'intera flotta, composta da cinque Airbus A340-300 con quattro Boeing 787-9, che sono stati consegnati nel 2018 e 2019.\nAccordi commerciali.\nAd agosto 2020 Air Tahiti Nui ha accordi di codeshare con le seguenti compagnie:\nFlotta.\nAd agosto 2020 la flotta Air Tahiti Nui risulta composta dai seguenti aerei:\nFlotta storica.\nNel corso degli anni Air Tahiti Nui ha operato con i seguenti modelli di aeromobili:"}
{"id": "2224354", "revid": "287204", "url": "https://it.wikipedia.org/wiki?curid=2224354", "title": "Sunbeam 1000 HP", "text": "La Sunbeam 1000 HP detta \"Mistery\" o \"The Slug\" \u00e8 stata una automobile da record di velocit\u00e0 costruita nel 1926 dalla britannica Sunbeam Car Company di Wolverhampton. \u00c8 stata la prima auto a superare le 200 miglia orarie.\nCaratteristiche tecniche.\nLa macchina disegnata da Jack Irving era stata soprannominata \"Slug\" termine inglese dal doppio significato, \"proiettile di grosso calibro\" ma anche \"lumaca\", quest'ultimo ironicamente attribuitogli per l'originale design aerodinamico, con una carrozzeria che avvolgeva interamente la vettura, caratterizzata dal muso arrotondato e da una lunga coda, affusolata e discendente.\nEra dotata di due motori V12 Sunbeam Matabele di derivazione aeronautica di 22444 cm\u00b3 (1367 c.i.) ciascuno, in precedenza utilizzati su imbarcazioni veloci. Sebbene la denominazione fosse \"1000 HP\" la potenza reale di ogni motore era stimata poco oltre i 450 CV per una potenza complessiva di circa 900 CV. I motori erano sistemati longitudinalmente sul telaio, uno davanti \u00e8 l'altro dietro al posto del pilota. Il motore anteriore veniva avviato ad aria compressa e metteva in moto quello posteriore collegato tramite un sistema a frizione meccanica che veniva bloccata una volta che i due motori erano sincronizzati. La trasmissione avveniva con un cambio a tre marce collegato ad un albero con due ruote dentate che trasmettevano la spinta alle ruote posteriori tramite due catene.\nLe ruote a raggi montavano gomme di 35 x 6 pollici ed erano garantite per resistere circa tre minuti e mezzo alla massima velocit\u00e0.\nLe sospensioni erano a balestre semiellittiche e i freni a tamburo sulle quattro ruote erano dotati di servofreno a depressione.\nIl record.\nIl Maggiore Henry Segrave aveva gi\u00e0 stabilito il record di velocit\u00e0 terrestre a 245\u00a0km/h, alla guida della Sunbeam Tiger, il 21 marzo del 1926, record superato il mese successivo dal pilota Parry Thomas.\nPoco prima del nuovo tentativo del 1927 Segrave venne a conoscenza della morte di Parry Thomas, che nel tentativo di riaggiudicarsi il record, nel frattempo di nuovo superato da Malcolm Campbell, rimase decapitato dalla rottura della catena di trasmissione e non nascose le sue perplessit\u00e0 sulle soluzioni tecniche della 1000 HP, con il posto di guida situato tra i due enormi motori e vicino alla trasmissione, ma si adegu\u00f2.\nIl nuovo record venne stabilito il 29 marzo 1927 a Daytona Beach, raggiungendo la velocit\u00e0 di 203,79 miglia orarie pari a 327,98\u00a0km/h. Il record resistette per quasi un anno prima di essere di nuovo battuto da Malcolm Campbell, ma Irving e Segrave non si arresero e lo riconquistarono nel 1929 con una nuova vettura, la \"Golden Arrow\".\nL'ultima apparizione in movimento della vettura avvenne in una dimostrazione sul circuito inglese di Brooklands, a bassa velocit\u00e0 e utilizzando un solo motore. \u00c8 attualmente conservata al National Motor Museum di Beaulieu, donata al museo dalla Sunbeam nel 1958."}
{"id": "2224370", "revid": "104458", "url": "https://it.wikipedia.org/wiki?curid=2224370", "title": "Kathleen Monahan", "text": "Biografia.\nKathleen Monahan ottenne il primo risultato di rilievo in Coppa del Mondo l'8 marzo 1992, sulle nevi di casa di Vail, giungendo 22\u00aa in supergigante. Nella stagione 1994-1995 vinse la Nor-Am Cup e nel 1997 esord\u00ec ai Campionati mondiali: nella rassegna iridata di Sestriere fu 22\u00aa nello slalom gigante.\nAll'esordio olimpico, , fu 27\u00aa nella discesa libera e 29\u00aa nel supergigante e il 28 marzo dello stesso anno conquist\u00f2 a Sun Peaks in supergigante l'ultima vittoria in Nor-Am Cup, mentre ai Mondiali di Vail/Beaver Creek 1999, sua ultima presenza iridata, si classific\u00f2 19\u00aa nella discesa libera, 23\u00aa nel supergigante e 11\u00aa nella combinata. Nella stessa stagione colse il suo unico podio in Coppa del Mondo: 3\u00aa nel supergigante di Sankt Moritz del 6 marzo, alle spalle delle austriache Michaela Dorfmeister e Renate G\u00f6tschl.\nAi XIX Giochi olimpici invernali di , sua ultima presenza olimpica, fu 17\u00aa nel supergigante; nello stesso anno ottenne l'ultimo podio in Nor-Am Cup, il 1\u00ba dicembre 2002 ad Aspen in supergigante (2\u00aa), e prese il via per l'ultima volta a una gara di Coppa del Mondo, la discesa libera di Lenzerheide del 21 dicembre, piazzandosi 42\u00aa. Rimase inattiva fino al 2004, quando prese parte ad alcune gare FIS: l'ultima della sua carriera il 4 aprile, un supergigante disputato a Breckenridge che chiuse al 2\u00ba posto.\nPalmar\u00e8s.\nNor-Am Cup.\nNor-Am Cup - vittorie.\nLegenda:\nSG = supergigante\nGS = slalom gigante"}
{"id": "2224372", "revid": "165042", "url": "https://it.wikipedia.org/wiki?curid=2224372", "title": "Menabrida", "text": ""}
{"id": "2224381", "revid": "6923", "url": "https://it.wikipedia.org/wiki?curid=2224381", "title": "Konzerthaus di Dortmund", "text": "La Konzerthaus (Palazzo dei concerti) di Dortmund \u00e8 una sala da concerti della citt\u00e0 di Dortmund, in Germania.\nFu inaugurata nel 2002 ed \u00e8 composta di due sale, rispettivamente capaci di contenere 1.500 e 900 spettatori."}
{"id": "2224382", "revid": "279725", "url": "https://it.wikipedia.org/wiki?curid=2224382", "title": "Cacciata di Adamo ed Eva", "text": ""}
{"id": "2224383", "revid": "279725", "url": "https://it.wikipedia.org/wiki?curid=2224383", "title": "Cacciata di Adamo e Eva", "text": ""}
{"id": "2224385", "revid": "279725", "url": "https://it.wikipedia.org/wiki?curid=2224385", "title": "Cacciata di Adamo e Eva dall'Eden", "text": ""}
{"id": "2224388", "revid": "74801", "url": "https://it.wikipedia.org/wiki?curid=2224388", "title": "Alphonse Marie Ratisbonne", "text": "Biografia.\nAlphonse Ratisbonne, laureato in giurisprudenza e gi\u00e0 avviato alla carriera di banchiere, all'et\u00e0 di circa ventisette anni, prima di sposare la cugina Flore, decise di recarsi a Gerusalemme, visitando lungo il viaggio le maggiori citt\u00e0 europee. Giunto a Roma, mentre passeggiava con il barone Marie-Th\u00e9odore de Bussierre, suo amico, entr\u00f2 per curiosit\u00e0 nella chiesa di Sant'Andrea alle Fratte, dove il barone aveva intenzione di prenotare una Messa per un funerale.\nMentre visitava la chiesa, alla quale avevano lavorato artisti come Bernini e Borromini, avrebbe avuto, secondo quanto egli stesso raccont\u00f2 durante il processo canonico (in cui si dichiarer\u00e0 il 3 giugno 1842 la soprannaturalit\u00e0 dell'evento), la visione di una donna di straordinaria bellezza, nella quale aveva riconosciuto la Vergine Maria nella stessa posa della medaglia miracolosa, immersa nella luce.\nScrisse in seguito, riferendosi all'episodio: \nA seguito di questo incontro Ratisbonne decise di convertirsi al cattolicesimo, ricevette il battesimo il 31 gennaio di quello stesso anno e, entrato nella Compagnia di Ges\u00f9, divenne sacerdote nel 1848.\nUscito dall'ordine si un\u00ec al fratello Th\u00e9odore (1802-1884), anch'egli sacerdote (convertitosi quindici anni prima), nel movimento \"Religiose di Nostra Signora di Sion\" per la conversione degli ebrei e dei musulmani, che lo condusse fino in Palestina, dove fondarono una sede nei pressi dell'antico pretorio di Pilato, dove venne rinvenuto il \"Litostroto\" di cui parla il Vangelo di Giovanni. Mor\u00ec ad Ein Kerem il 6 maggio 1884.\nVittorio Messori, nel suo libro Ipotesi su Maria, fa un parallelismo tra la conversione improvvisa di Ratisbonne e quella altrettanto improvvisa di Andr\u00e9 Frossard."}
{"id": "2224389", "revid": "713168", "url": "https://it.wikipedia.org/wiki?curid=2224389", "title": "Foras Feasa ar \u00c9irenn", "text": "Il Foras Feasa ar \u00c9irinn' (letteralmente \"\"Fondamenti per la conoscenza dell'Irlanda\", pi\u00f9 comunemente conosciuto come \"Storia d'Irlanda\"\") \u00e8 un'opera scritta in lingua irlandese e completata nel 1634 sotto il regno di Carlo I d'Inghilterra dal religioso, poeta e storico irlandese Seathr\u00fan C\u00e9itinn (in inglese Geoffrey Keating). Traccia la storia dell'Irlanda dalla Creazione del mondo all'invasione normanna nel XII secolo.\nIl trattato ha una narrativa vivace ed \u00e8 scritto in elegante prosa irlandese. Riflette il punto di vista storico di un \"Old English\" che ha abbracciato le tesi della Controriforma e ha lo scopo principale di prendere le difese della sua terra natale dai biasimi di storici come Giraldo Cambrense, Fynes Morrison e Richard Stainhurst.\nSecondo Bernadette Cunningham, \u00e8 una delle cronache irlandesi pi\u00f9 importanti e popolari mai scritte, capace di trasmettere l'idea dell'identit\u00e0 irlandese commista con l'identit\u00e0 cattolica."}
{"id": "2224391", "revid": "49022", "url": "https://it.wikipedia.org/wiki?curid=2224391", "title": "Giraldo Cambrense", "text": ""}
{"id": "2224408", "revid": "486946", "url": "https://it.wikipedia.org/wiki?curid=2224408", "title": "Principato della Transilvania", "text": ""}
{"id": "2224413", "revid": "1833487", "url": "https://it.wikipedia.org/wiki?curid=2224413", "title": "Emilio Bulgarelli", "text": "Biografia.\nVincitore della medaglia d'oro ai Giochi della XIV Olimpiade a Londra nella pallanuoto maschile. Si spos\u00f2 con Renata Jeandeau, atleta e sorella della velocista italiana Marcella Jeandeau, anch'essa partecipante alle stesse Olimpiadi in rappresentanza dell'Italia."}
{"id": "2224415", "revid": "1573940", "url": "https://it.wikipedia.org/wiki?curid=2224415", "title": "Pasquale Buonocore", "text": ""}
{"id": "2224416", "revid": "125877625", "url": "https://it.wikipedia.org/wiki?curid=2224416", "title": "Aldo Ghira", "text": "Biografia.\nNoto giocatore e campione di pallanuoto, centrattacco della SS Lazio, si laure\u00f2 in Ingegneria e fond\u00f2 a Roma l'impresa Ghira - Edilizia industriale. Spos\u00f2 Maria Cecilia Angelini Rota, di nobile famiglia, ed ebbe quattro figli maschi, che educ\u00f2 severamente. Fu il padre di Andrea Ghira, uno dei tre autori (insieme ad Angelo Izzo e Gianni Guido) del Massacro del Circeo, nonch\u00e9 di Filippo Ghira, giornalista e saggista. L'impresa venne invece ereditata dal figlio Paolo Ghira.\nPalmar\u00e8s.\nPalmar\u00e8s da nuotatore.\nCampionati italiani.\n1 titolo individuale e 2 in staffette, cos\u00ec ripartiti:"}
{"id": "2224417", "revid": "1784492", "url": "https://it.wikipedia.org/wiki?curid=2224417", "title": "Mario Majoni", "text": "Biografia.\n\u00c8 stato il primo italiano ad essere introdotto nell'International Swimming Hall of Fame nel 1972, in seguito ai suoi successi ottenuti sia come giocatore che come allenatore di pallanuoto.\nOltre a tre titoli nazionali, ottenuti con tre diverse squadre (Rari Nantes Camogli, Rari Nantes Florentia e Canottieri Olona), con la , squadra in cui indoss\u00f2 la calottina in 118 occasioni, conquist\u00f2 l'oro europeo a Montecarlo 1947 e soprattutto la medaglia d'oro alle Olimpiadi di . All'indomani del trionfo olimpico smise i panni di giocatore e divenne l'allenatore della squadra azzurra con la quale partecip\u00f2 ad altre quattro edizioni dei Giochi, conquistando la medaglia di bronzo ad , oltre ad un altro bronzo europeo a Torino 1954."}
{"id": "2224419", "revid": "1573940", "url": "https://it.wikipedia.org/wiki?curid=2224419", "title": "Gianfranco Pandolfini", "text": "Era il fratello di Tullio Pandolfini."}
{"id": "2224421", "revid": "1573940", "url": "https://it.wikipedia.org/wiki?curid=2224421", "title": "Tullio Pandolfini", "text": "Era il fratello di Gianfranco Pandolfini."}
{"id": "2224424", "revid": "100535354", "url": "https://it.wikipedia.org/wiki?curid=2224424", "title": "Endre Gy\u0151rfi", "text": ""}
{"id": "2224425", "revid": "256896", "url": "https://it.wikipedia.org/wiki?curid=2224425", "title": "Mikl\u00f3s Holop", "text": ""}
{"id": "2224426", "revid": "100535348", "url": "https://it.wikipedia.org/wiki?curid=2224426", "title": "Oszk\u00e1r Csuvik", "text": ""}
{"id": "2224427", "revid": "1305772", "url": "https://it.wikipedia.org/wiki?curid=2224427", "title": "Eulero (disambigua)", "text": "Eulero (o l'aggettivo euleriano) pu\u00f2 riferirsi a diverse entit\u00e0 matematiche chiamate in onore del matematico svizzero Eulero:"}
{"id": "2224428", "revid": "124666969", "url": "https://it.wikipedia.org/wiki?curid=2224428", "title": "Ragenoldo del Maine", "text": "Origine.\nNon si conosce l'esatta ascendenza di Ragenoldo, si sa solo che discendeva da un ramo collaterale della famiglia dei Rorgonidi e si presume che il padre fosse il conte Rinaldo di Herbauges.\nBiografia.\nNell'878, alla morte del cugino, Goffredo I, conte del Maine e marchese di Neustria, dato che i suoi figli erano troppo giovani, Ragenoldo d'Herbauges, discendente da un ramo laterale della casa dei Rorgonidi, fu insignito dei suoi titoli.\nIl titolo di marchese di Neustria, era doppio, uno per combattere i Bretoni, ed uno per combattere i Vichinghi, quello conferito a Ragenoldo, che dovette tenere a bada i Vichinghi, che in quel periodo si stavano stanziando alla foce del fiume Schelda.\nSi ha notizia di una vittoria riportata nella battaglia di Brillac, in cui Ragenoldo combatt\u00e9 a fianco del conte di Poitiers\nSino all'882 i Vichinghi della Schelda avevano privilegiato gli attacchi verso la Frisia e la valle del Reno, ma da quell'anno iniziarono a riversarsi verso Reims, devastando il circondario e l'anno dopo presero Amiens, devastando il distretto compreso tra i fiumi Senna e Oise. Il re dei Franchi occidentali, Carlomanno, allora venne a patti e i Vichinghi lasciarono la Normandia per l'Inghilterra dopo aver ricevuto 12.000 libbre d'argento.\nDopo la morte (dicembre 884) di Carlomanno i Vichinghi si sentirono sciolti dall'impegno assunto ad Amiens e nella primavera dell'885, tornarono in Normandia e il 25 luglio espugnarono Rouen e si diressero su Parigi. Secondo gli Annales Vedastini, Ragenoldo allora, assieme ad altri, accorse a Rouen e colse di sorpresa i Vichinghi intenti al saccheggio, ma questi ultimi ebbero la meglio, e durante i combattimenti, Ragenoldo trov\u00f2 la morte.Essendo morto senza discendenza, il titolo di marchese di Neustria and\u00f2 ad Enrico di Franconia, la contea del Maine venne assegnata a Ruggero (\u2020 900), un nobile franco, marito di Rotilde, figlia del re di Francia, il carolingio, Carlo il Calvo, mentre i Rorgonidi non furono considerati.\nDiscendenza.\nNon si sa se Ragenoldo fosse sposato o meno, ma di lui non si conosce discendenza."}
{"id": "2224429", "revid": "99404116", "url": "https://it.wikipedia.org/wiki?curid=2224429", "title": "Jen\u0151 Brandi", "text": ""}
{"id": "2224430", "revid": "827882", "url": "https://it.wikipedia.org/wiki?curid=2224430", "title": "Hieronymus van Alphen", "text": " Era figlio di Johan van Alphen, membro dell'amministrazione cittadina di Gouda, e Wilhelmina Lucia van Alphen. Era il nipote di Hieronymus van Alphen, professore universitario di Utrecht.\nBiografia.\nSuo padre mor\u00ec quando lui aveva quattro anni. Con sua madre si trasfer\u00ec a Utrecht. Studi\u00f2 diritto e lettere a Leida, dove si convert\u00ec a una forma di cristianesimo pietista. Nel 1768 Van Alphen divent\u00f2 avvocato a Utrecht. Nel 1772 spos\u00f2 Johanna Maria van Goens, che mor\u00ec tre anni dopo, alla nascita del loro terzo figlio. Nel 1780 Van Alphen divent\u00f2 procuratore generale. Si rispos\u00f2 con Catharina Geertruyda van Valkenburg, dalla quale ebbe altri due figli. Nel 1789 fu nominato \"stadspensionaris\" (un giurista con funzioni di consigliere delle autorit\u00e0 cittadine) a Leida. Quattro anni dopo fu nominato tesoriere generale (una sorta di ministro delle finanze) della Repubblica delle Sette Province Unite. Quando la Repubblica croll\u00f2, nel 1795, Van Alphen, da orangista convinto, si dimise dalle sue funzioni. Nel periodo 1794-1799 morirono due dei suoi figli, un nipote e una nuora. Nel 1803 Van Alphen mor\u00ec per un colpo apoplettico.\n\"Kleine gedigten voor kinderen\" (Piccole poesie per bambini).\nIn totale Van Alphen ha scritto solo 66 poesie per bambini. Scriveva soprattutto poesie morali per adulti e considerazioni sull'arte e sulla religione. Van Alphen scrisse per i bambini tre raccolte poetiche e all'inizio le pubblic\u00f2 anonimamente. Queste raccolte ebbero un grande successo, furono ristampate decine di volte e tradotte in francese, tedesco, inglese, frisone e malese.\nLe poesie di Van Alphen esprimono una visione moderna del bambino. Il poeta considerava il bambino come un foglio bianco a cui si potevano insegnare virt\u00f9 come l'obbedienza, il rispetto per i genitori e per Dio, la modestia. Van Alphen pensava anche che i bambini dovessero imparare giocando. Le sue poesie per bambini erano semplici, con uno schema metrico facile e fisso, facili da imparare a memoria.\nLa sua poesia pi\u00f9 famosa \u00e8 \"De Pruimeboom\" (\"Il susino\", 1779).\nBibliografia.\nArie Scheygrond, \"\"Goudsche Straatnamen\" e \"De namen der Goudse straten\"\", Alphen aan den Rijn, 1979 e 1981."}
{"id": "2224431", "revid": "22356", "url": "https://it.wikipedia.org/wiki?curid=2224431", "title": "Xidazoon", "text": ""}
{"id": "2224432", "revid": "100535336", "url": "https://it.wikipedia.org/wiki?curid=2224432", "title": "P\u00e1l P\u00f3k", "text": ""}
{"id": "2224433", "revid": "44627", "url": "https://it.wikipedia.org/wiki?curid=2224433", "title": "Teorema di Eulero", "text": ""}
{"id": "2224434", "revid": "554633", "url": "https://it.wikipedia.org/wiki?curid=2224434", "title": "Ethica", "text": "L'Etica dimostrata con metodo geometrico (o \"Etica dimostrata secondo l'ordine geometrico\"; nell'originale latino: \"Ethica ordine geometrico demonstrata\" o \"Ethica more geometrico demonstrata\"; nota anche semplicemente come \"Etica\" o \"Ethica\") \u00e8 considerata l'opera principale del filosofo olandese Baruch Spinoza; venne pubblicata postuma nel 1677, lo stesso anno della morte dell'autore.\nStruttura dell'opera.\nOrganizzata secondo un metodo assiomatico-deduttivo volto a garantire la certezza dei risultati (bench\u00e9 a prezzo di una lettura particolarmente ostica) essa si articola in cinque parti:\nGenesi dell'opera.\nUna stesura provvisoria della prima parte dell\"Etica\" (la quale nelle intenzioni dell'autore, all'epoca, avrebbe dovuto constare di un totale di tre parti) fu completata da Spinoza nel 1662. Egli aveva gi\u00e0 intrapreso, tra il 1656 e il 1657, la stesura del \"Trattato sull'emendazione dell'intelletto\" (\"Tractatus de intellectus emendatione\"), che per\u00f2 aveva lasciato incompleta; inoltre, probabilmente tra il 1660 e il 1661, egli aveva scritto il \"Breve trattato su Dio, l'uomo e il suo bene\" (\"Korte Verhandeling van God, de Mensch en deszelvs Welstand\"), destinato a rimanere inedito fino a dopo la morte dell'autore. Il \"Trattato sull'emendazione dell'intelletto\" era un testo di impostazione cartesiana, in cui Spinoza argomentava, come in una sorta di \u00abdiscorso sul metodo\u00bb, l'insuccesso di tutti i tentativi passati di giungere a una fondazione e a una piena comprensione della nozione di bene e quindi, nel tentativo di rendere tale bene accessibile all'uomo (anche in un senso pratico), formulava le teorie sulla conoscenza e sulla verit\u00e0 che avrebbero costituito la base per i suoi scritti successivi. Il \"Breve trattato su Dio, l'uomo e il suo bene\" era un'opera di pi\u00f9 ampio respiro, in cui l'autore esponeva per la prima volta un sistema filosofico completo; di esso l\"Etica\", la cui composizione venne verosimilmente avviata subito dopo il completamento del \"Breve trattato\", rappresenta sostanzialmente una rielaborazione diversa per il metodo dell'esposizione, ma simile per quanto riguarda la maggior parte dei contenuti.\nDopo la pubblicazione, nel 1663, dei \"Principi della filosofia di Cartesio\" (\"Renati Des Cartes Principiorum Philosophiae pars I et II\"), caratterizzati dall'esposizione \"more geometrico\" che sarebbe stata tipica anche del capolavoro di Spinoza, il filosofo fece circolare tra alcuni amici una nuova stesura dell\"Etica\", ancora provvisoria bench\u00e9 da lui stesso ritenuta quasi completa; a questo stadio l'opera era intitolata \"Philosophia\". Nel frattempo egli scrisse anche il \"Trattato teologico-politico\" (\"Tractatus theologico-politicus\"), che sarebbe stato pubblicato, anonimo, nel 1670; Spinoza vi sosteneva l'importanza della libert\u00e0 di pensiero e di espressione al fine di rendere possibile la ricerca da parte di ciascuno del sommo bene, e di conseguenza si opponeva all'ingerenza del potere religioso nella sfera politica e a ogni forma di intolleranza che questa o altre cause potessero comportare.\nSpinoza torn\u00f2 a lavorare sull\"Etica\" nel 1670, rielaborando considerevolmente il testo che cinque anni prima aveva giudicato praticamente definitivo, e la complet\u00f2 nel 1675. L'obiettivo dell'opera restava lo stesso dei suoi testi precedenti, cio\u00e8 quello di fornire una dottrina metafisica, gnoseologica, psicologica, etica e teologica capace di mettere l'uomo in condizione di attingere al vero bene. Tuttavia, temendo reazioni simili a quelle che aveva gi\u00e0 scatenato, in precedenza, la divulgazione di alcune sue idee, e in particolare tenendo conto delle numerose condanne di cui era stato fatto oggetto il \"Trattato teologico-politico\", egli non volle darla alle stampe. Fu solo dopo la sua morte, avvenuta nel 1677, che il testo venne pubblicato in due edizioni a cura della sua cerchia di amici (Jan Rieuwertsz, Jarig Jellesz, Lodewijk Meyer, Johannes Bouwmeester, Georg Hermann Schuller, Pieter Van Gent e Jan Hendrik Glazemaker): in latino nella raccolta intitolata \"Opera posthuma\", in una traduzione olandese di Glazemaker nei \"Nagelate Schriften\". Entrambe le edizioni uscirono nello stesso 1677.\nNonostante l\"Etica\" di Spinoza sia un'opera estremamente originale e radicale, il suo autore risentiva dell'influenza di diversi pensatori e la sua approfondita conoscenza delle problematiche filosofiche e dei modi in cui erano state affrontate nel passato, anche recente, emerge dai contenuti dell\"Etica\" stessa. Vale la pena di citare tra i punti di riferimento di Spinoza filosofi antichi come Platone, Aristotele e gli stoici, pensatori ebraici del Medioevo come Mos\u00e8 Maimonide, filosofi della scena europea del XVI e XVII secolo come Francesco Bacone, Thomas Hobbes e soprattutto Cartesio. Alla riflessione di quest'ultimo, in particolare, Spinoza \u00e8 per certi versi assai vicino, anche se per molti altri aspetti decisamente rilevanti egli se ne distacca nettamente, criticando anzi spesso Cartesio in modo pi\u00f9 o meno diretto.\nIl metodo geometrico.\nL'opera \u00e8 fortemente sistematica; essa si propone di trattare tutti i campi di indagine della filosofia scandendoli in cinque parti (su Dio, la mente, le passioni, la schiavit\u00f9 dell'uomo nei loro confronti e la possibilit\u00e0 della sua liberazione da esse) corrispondenti a un percorso che, partendo dalle questioni pi\u00f9 fondamentali della metafisica, conduce fino all'etica con il preciso obiettivo di formulare una teoria della beatitudine umana.\nL'esposizione del contenuto dell\"Etica\", come specificato sin dal titolo, \u00e8 poi organizzata secondo un metodo \u00abgeometrico\u00bb ispirato al modello assiomatico-deduttivo della geometria euclidea. Spinoza procede enunciando assiomi e definizioni sulla base dei quali dimostra delle proposizioni con i loro eventuali corollari. Tale metodo, che mira a garantire dimostrativamente la certezza dei risultati a cui man mano si perviene, \u00e8 considerato da alcuni commentatori come un significativo specchio di quella che per Spinoza \u00e8 la struttura della sostanza stessa a cui afferisce tutto quello che \u00e8 nel mondo, dal momento che la causalit\u00e0 della dinamica dell'universo corporeo vi \u00e8 tradotta in una serie di corrispondenti nessi di implicazione logica; altri, senza necessariamente contestare questa tesi, hanno sostenuto che comunque la forma dell\"Etica\" avrebbe potuto altrettanto bene essere quella di un normale testo filosofico in prosa. A ogni modo, \u00e8 stato sottolineato che, in primo luogo, sovente Spinoza sottintende, come presupposti, tesi che non ha ancora enunciato e che verranno dimostrate solo successivamente; e che, in secondo luogo, alcuni di quelli che l'autore considera assiomi implicano prese di posizione filosoficamente impegnative e sono comunque lontani dall'autoevidenza, giustificandosi piuttosto, poco alla volta, in virt\u00f9 delle conseguenze che ne vengono tratte.\nInoltre, a pi\u00f9 riprese Spinoza sembra mostrare delle insofferenze nei confronti della rigidit\u00e0 del metodo euclideo. \u00c8 anche per questo che spesso egli aggiunge alle sue proposizioni degli scoli pi\u00f9 estesi e di carattere discorsivo in cui chiarifica i suoi risultati o, anche, si occupa di mostrare come essi confutano le posizioni di alcuni dei suoi avversari; allo stesso scopo sono presenti prefazioni o appendici alle singole parti.\nParte prima: di Dio.\nLa prima parte dell\"Etica\" di Spinoza \u00e8 dedicata a definire la sostanza e Dio e a dedurre, a partire da tali definizioni,\nDefinizioni e assiomi: la sostanza, Dio, gli attributi.\nSpinoza propone dapprima otto definizioni: in particolare, la \u00abcausa di s\u00e9\u00bb \u00e8 definita come \u00abci\u00f2 la cui essenza implica l'esistenza\u00bb (E I, d1); la sostanza \u00e8 definita come \u00abci\u00f2 che \u00e8 in s\u00e9 ed \u00e8 concepito per s\u00e9\u00bb (E I, d3), ovvero ci\u00f2 che \u00e8 autosufficiente quanto alla sua esistenza e non ha bisogno di altro per mezzo del quale possa essere concepito (si \u00e8 parlato in proposito di \u00abinseit\u00e0 ontologica e perseit\u00e0 concettuale\u00bb); l'\u00abattributo\u00bb \u00e8 definito come \u00abci\u00f2 che l'intelletto percepisce di una sostanza come costituente la sua essenza\u00bb (E I, d4), ovvero ci\u00f2 che rende conoscibile una sostanza dandole una natura determinata (Spinoza dir\u00e0, altrove, che la sostanza \u00ab\u00e8 espressa\u00bb pi\u00f9 che \u00abcostituita\u00bb dagli attributi, cos\u00ec da escludere il fraintendimento per cui la sostanza potrebbe essere intesa come una mera somma di attributi tra loro non correlati); Dio \u00e8 definito come \u00abl'ente assolutamente infinito, ossia la sostanza che consta di infiniti attributi\u00bb (E I, d6). Queste definizioni sono piuttosto tradizionali, derivando da precedenti aristotelici, scolastici o cartesiani, e non dovettero suonare tanto originali, alle orecchie dei contemporanei di Spinoza, quanto le conseguenze che egli ne trasse.\nSpinoza introduce poi sette assiomi, cio\u00e8 altrettante verit\u00e0 fondamentali considerate evidenti. Egli asserisce in particolare che \u00abda una data causa determinata segue necessariamente un effetto e, al contrario, se non si d\u00e0 alcuna causa determinata \u00e8 impossibile che segua un effetto\u00bb (E I, a3) e che \u00abla conoscenza dell'effetto dipende dalla conoscenza della causa e la implica\u00bb (E I, a4). Spinoza assume con ci\u00f2 un rigido determinismo, tale per cui il principio che fa seguire a una causa un certo effetto \u00e8 valido senza eccezioni, e afferma inoltre che il nesso causa-effetto corrisponde al nesso premessa-conseguenza, cio\u00e8 che la causalit\u00e0 nella natura \u00e8 parallela all'implicazione logica nella conoscenza della natura: direttamente da qui deriver\u00e0 che \u00abl'ordine e la connessione delle idee \u00e8 lo stesso che l'ordine e la connessione delle cose\u00bb (E II, p7). Un ulteriore assioma afferma che \u00able cose che non hanno nulla in comune non possono neppure essere comprese l'una per mezzo dell'altra\u00bb (E I, a5). L'autore procede poi a dimostrare le sue proposizioni.\nUnicit\u00e0 della sostanza infinita in Dio.\nPoich\u00e9 sostanze di diversa natura, cio\u00e8 con diversi attributi, non possono essere conosciute l'una per mezzo dell'altra e dunque non possono essere l'una causa dell'altra, e poich\u00e9 d'altronde due sostanze con la stessa natura (per un principio assimilabile all'identit\u00e0 degli indiscernibili) sarebbero la stessa sostanza, ogni sostanza deve essere causa di s\u00e9. Poich\u00e9 quindi sostanza \u00e8 ci\u00f2 la cui essenza implica l'esistenza, essa non pu\u00f2 essere concepita se non come esistente e dunque, stante l'identificazione del rapporto di implicazione con quello di causalit\u00e0, deve esistere necessariamente. Spinoza applica qui un ragionamento, che sarebbe divenuto noto in seguito come argomento ontologico, simile a quello impiegato per primo da Anselmo d'Aosta per dimostrare \"a priori\" l'esistenza di Dio.\nIl fatto che non possano darsi due sostanze con lo stesso attributo (o le due sostanze sarebbero la stessa) implica che una sostanza non pu\u00f2 essere limitata da una sostanza della sua stessa natura, e ogni sostanza \u00e8 dunque infinita nel suo genere: per definizione (E I, d2) \u00e8 infatti infinito nel suo genere qualcosa che non \u00e8 limitato da qualcosa della sua stessa natura. Non solo per\u00f2 non possono darsi due sostanze con lo stesso attributo: si d\u00e0 una sola sostanza a cui ineriscono tutti gli infiniti attributi, ed \u00e8 Dio. Dio infatti, che per definizione \u00e8 la sostanza \"assolutamente\" infinita (non solo infinita \"nel suo genere\") che consta di infiniti attributi, deve esistere necessariamente in quanto, sempre per definizione, \u00e8 sostanza. In quanto poi \u00e8 caratterizzato da tutti gli infiniti attributi, e a ogni attributo deve corrispondere una sola sostanza, Dio \u00e8 l'unica sostanza esistente.\n\"Deus sive Natura\" e il determinismo.\nIl fatto che Dio sia infinito e che sia l'unica sostanza esistente implica che nulla esiste al di fuori di Dio: \u00abtutto ci\u00f2 che \u00e8, \u00e8 in Dio e niente pu\u00f2 essere n\u00e9 essere concepito senza Dio\u00bb (E I, p15) e \u00able cose particolari non sono altro che affezioni degli attributi di Dio, ossia modi con i quali gli attributi di Dio si esprimono in un modo certo e determinato\u00bb (E I, p25c). Dio viene cos\u00ec identificato con la stessa natura, secondo il famoso motto \"Deus sive Natura\" (estrapolato da E IV, p4d): egli \u00ab\u00e8 causa immanente, e non transitiva, di tutte le cose\u00bb (E I, p18). Da un lato, Spinoza afferma che, bench\u00e9 l'essenza di Dio sia espressa da infiniti attributi, l'intelletto umano riesce a cogliere solo i due che gi\u00e0 Cartesio aveva riconosciuto come gli unici di cui noi esseri umani partecipiamo, cio\u00e8 pensiero ed estensione; i quali sono concepiti indipendentemente l'uno dall'altro ma, al contrario di quanto avveniva in Cartesio, non corrispondono a due distinte sostanze, essendo di fatto due diversi punti di vista sotto cui viene colta la stessa sostanza: il che \u00e8 comprovato dall'unit\u00e0 dell'ordine causale che si esprime nell'estensione (cio\u00e8 nei corpi) e nel pensiero (cio\u00e8 nelle idee). Dall'altro lato, l'autore assume una posizione radicalmente estranea alla tradizione filosofica giudaico-cristiana da cui prende le mosse, cio\u00e8 sostiene che a Dio compete quella estensione che gi\u00e0 da Aristotele era stata considerata inscindibile dalla corporeit\u00e0; aggiungendo, contro le obiezioni di chi sosteneva l'incompatibilit\u00e0 dell'infinit\u00e0 di Dio con una sua presunta estensione \u2013 incompatibilit\u00e0 che sarebbe dovuta alla divisibilit\u00e0 dell'estensione e all'indivisibilit\u00e0 dell'infinito \u2013 che non l'estensione in quanto attributo, e cio\u00e8 in quanto infinita, \u00e8 divisibile, ma i corpi singoli, che non sono che le modificazioni finite dell'estensione.\nUn'altra tesi spinoziana che, all'epoca, risult\u00f2 scandalosa, \u00e8 quella per cui Dio non \u00e8 in grado di derogare alla rigidissima necessit\u00e0 causale che regola tutti gli eventi naturali: Dio \u00e8 detto causa libera dell'universo perch\u00e9 (E I, d7) si \u00e8 definita la libert\u00e0 come il fatto di non essere determinati da cause esterne ma solo dalla necessit\u00e0 della propria natura, e Dio (e solo Dio) in quanto causa di s\u00e9 \u00e8 determinato per la sua essenza e la sua esistenza solo da s\u00e9 stesso; ma \u00abin natura non si d\u00e0 nulla di contingente\u00bb (E I, p29), e Dio, che obbedisce alla necessit\u00e0 della sua natura (sancita dall'assioma 3), non fa eccezione: \u00abDio non agisce mediante la libert\u00e0 della volont\u00e0\u00bb (E I, p32c2). \u00abLe cose non avrebbero potuto essere prodotte da Dio in altro modo, n\u00e9 con altro ordine da quello in cui sono state prodotte\u00bb (E I, p33). Se Dio, affinch\u00e9 sia preservata la sua libert\u00e0 di creare cose nuove, dovesse non aver creato tutto quello che era in suo potere, avrebbe la sua potenza limitata per garantire la libert\u00e0 del suo arbitrio; ma un Dio che non ha la potenza di creare tutto ci\u00f2 che discende dalla sua necessaria natura \u00e8, per Spinoza, profondamente contraddittorio. Le cose discendono dalla potenza di Dio, che coincide con la sua essenza (E I, p34), con tale inderogabile necessit\u00e0 che, se egli facesse le cose diversamente, avrebbe una diversa essenza e sarebbe un diverso Dio, il che \u00e8 assurdo per la dimostrata unicit\u00e0 di Dio (E I, p33).\nI modi, infiniti e finiti, della sostanza.\nDovendo spiegare come gli enti finiti della nostra esperienza derivano dall'infinit\u00e0 di Dio, Spinoza introduce la nozione di \u00abmodo\u00bb, che si declina in \u00abmodi immediati infiniti\u00bb, \u00abmodi mediati infiniti\u00bb e \u00abmodi finiti\u00bb. Per \u00abmodo\u00bb si intendono \u00able affezioni di una sostanza\u00bb, che sono in altro da s\u00e9 (cio\u00e8 sono nella sostanza) e sono concepite per mezzo di altro da s\u00e9 (cio\u00e8 sono concepite per mezzo della sostanza) (E I d5).\nI \u00abmodi immediati infiniti\u00bb sono \u00abtutte le cose che seguono dall'assoluta natura di un certo attributo di Dio\u00bb (E I, p21) e sono per esempio, rispetto all'attributo dell'estensione, le leggi del movimento e della quiete, e, rispetto all'attributo del pensiero, la volont\u00e0 e l'intelletto divini; va per\u00f2 sottolineato che Spinoza attribuisce a Dio volont\u00e0 e intelletto in un senso diverso rispetto a quanto faceva la tradizione, colpevole secondo lui di antropomorfizzare indebitamente Dio: intelletto e volont\u00e0, come quiete e moto, sono conseguenze dirette e inevitabili dell'essenza di Dio, e non costituiscono essi stessi la sua essenza (che \u00e8 costituita invece dagli attributi). In particolare, \u00abla volont\u00e0 e l'intelletto hanno con la natura di Dio lo stesso rapporto che il movimento e la quiete e assolutamente tutte le cose naturali, che devono essere determinate in un certo modo da Dio ad esistere e ad agire\u00bb (E I, p32c2). Le cose che conseguono dalla volont\u00e0 e dall'intelletto di Dio ne conseguono con la stessa necessit\u00e0 delle altre realt\u00e0 naturali, e dunque non si pu\u00f2 dire in nessun senso che la volont\u00e0 di Dio \u00e8 libera. Come ha scritto la commentatrice Emanuela Scribano, \u00abci\u00f2 che Dio intende e vuole \u00e8 costituito dall'insieme delle conseguenze necessarie della sua essenza\u00bb.\nUn \u00abmodo mediato infinito\u00bb \u00e8 \u00abqualunque cosa segue da un certo attributo di Dio in quanto \u00e8 modificato da una modificazione tale che esiste necessariamente e quale infinita in virt\u00f9 dello stesso attributo\u00bb (E I, p22). In quanto modificazione dell'attributo divino dell'estensione da parte delle leggi del movimento e della quiete, che sono un modo immediato infinito, l'universo nel suo complesso \u00e8 un esempio di modo mediato infinito. I singoli corpi, in quanto modificazioni finite dell'attributo dell'estensione, sono esempi di modi finiti.\nL'introduzione delle nozioni, gi\u00e0 scolastiche, di \"Natura naturans\" e \"Natura naturata\" spiega ulteriormente questi punti: \u00abper Natura naturante dobbiamo intendere ci\u00f2 che \u00e8 in s\u00e9 ed \u00e8 concepito per s\u00e9, ossia tali attributi della sostanza che esprimono l'eterna ed infinita essenza, cio\u00e8 Dio in quanto si considera come causa libera. Per Natura naturata invece intendo tutto ci\u00f2 che segue dalla necessit\u00e0 della natura di Dio ossia dalla necessit\u00e0 di ciascuno dei suoi attributi, cio\u00e8 tutti i modi degli attributi di Dio, in quanto sono considerati come cose che sono in Dio e che non possono n\u00e9 essere, n\u00e9 essere concepite senza Dio\u00bb (E I, p29s). C'\u00e8 insomma un'importante differenza tra essere Dio ed essere \"in\" Dio.\nTemporalit\u00e0 e causalit\u00e0.\nCon ci\u00f2 si introduce il tema del tempo: \u00abDio, ossia tutti gli attributi di Dio, sono eterni\u00bb (E I, p19). Per eternit\u00e0 (E I, d8) Spinoza intende non una durata infinita, ma l'esistenza indipendente dalla temporalit\u00e0, con il che \u00e8 manifesto che Dio e solo Dio \u2013 in quanto causa di s\u00e9 e sostanza la cui essenza implica l'esistenza \u2013 esiste senza riferimento al tempo. Al contrario, poich\u00e9 \u00abl'essenza delle cose prodotte da Dio non implica l'esistenza\u00bb (E I, p24), esse hanno una durata, cio\u00e8 un inizio e una fine. Non per questo le cose singole, finite, sono contingenti: \u00abin natura non si d\u00e0 nulla di contingente\u00bb (E I, p29), e in particolare \u00abuna cosa si dice contingente per nessun'altra ragione che per un difetto della nostra conoscenza\u00bb (E I, p33s2), cio\u00e8 perch\u00e9 non ne conosciamo le cause. Secondo Spinoza, tutte le cose dipendono ultimamente dall'eterna, infinita essenza di Dio per la loro essenza e per la loro esistenza (E I, p25); ma le cose finite sono inserite in una catena causale, temporalmente determinata, tale per cui \u00abogni cosa singolare, ossia qualunque cosa che \u00e8 finita e ha una determinata esistenza, non pu\u00f2 esistere n\u00e9 essere determinata ad agire se non sia determinata ad esistere e ad agire da un'altra causa che \u00e8 anche finita e ha una determinata esistenza [...] e cos\u00ec all'infinito\u00bb (E I, p28).\nCome si vedr\u00e0 nella parte seconda, \u00abfino a quando le cose singolari non esistono se non in quanto sono comprese negli attributi di Dio [cio\u00e8 nella dimensione eterna], il loro essere oggettivo, ossia le idee non esistono se non in quanto esiste l'infinita idea di Dio; e quando le cose singolari si dicono esistere non soltanto in quanto sono comprese negli attributi di Dio, ma anche in quanto si dicono durare [cio\u00e8 nella temporalit\u00e0], le loro idee implicano anche l'esistenza per la quale si dicono durare\u00bb (E II, p8c).\nIl pregiudizio finalistico.\nNell'appendice alla prima parte dell\"Etica\", Spinoza si propone di mostrare come tutti gli errori della teologia tradizionale \u2013 a cominciare dalla credenza superstiziosa in un Dio in gran parte antropomorfo, a cui vengono attribuite passioni umane e per ingraziarsi il quale si cade in un meschino commercio di adorazione per salvezza \u2013 derivano da un unico fondamentale pregiudizio, cio\u00e8 che la natura sia ordinata secondo un fine.\nSpinoza vuole in primo luogo spiegare la ragione per cui gli uomini condividono questo pregiudizio: \u00abtutti gli uomini nascono ignari delle cause delle cose\u00bb, il che li porta a illudersi di essere liberi semplicemente perch\u00e9 non conoscono le cause che li determinano ad agire; ma \u00abtutti appetiscono la ricerca del proprio utile, cosa della quale sono consapevoli\u00bb, e poich\u00e9 tutti \u00absia in s\u00e9 stessi sia al di fuori di s\u00e9 trovano non pochi mezzi che li conducono non poco al perseguimento del proprio utile [...] \u00e8 accaduto che considerano tutte le cose naturali come mezzi per raggiungere il proprio utile; e poich\u00e9 sanno di non averli essi stessi predisposti, hanno avuto motivo di credere che sia stato un altro a predisporre quei mezzi per il loro uso. [...] Hanno dovuto concludere che esistono uno o alcuni rettori della natura, forniti di libert\u00e0 umana, che hanno curato ogni cosa per il loro uso. E poich\u00e9 non avevano mai avuto alcuna notizia circa l'indole di questi rettori, sono stati portati a giudicare in analogia alla propria, e cos\u00ec hanno stabilito che gli Dei dirigono tutto in vista dell'uso che gli uomini possono farne, per legare a s\u00e9 gli uomini ed essere tenuti da essi in sommo onore\u00bb (E I, appendice). Il finalismo insomma non \u00e8 che la conseguenza di un'ignoranza delle cause e dell'immaginazione che l'uomo fa lavorare (al posto della ragione) per cercare di arginare questa sua ignoranza.\nDalla credenza nell'esistenza di fini deriva, secondo Spinoza, l'idea che nel mondo esistano valori che rendono le cose (in s\u00e9) buone o cattive: mentre in realt\u00e0, semplicemente, ci\u00f2 che giova all'uomo \u00e8 detto buono o bello, ci\u00f2 che gli nuoce cattivo o brutto. Il fatto poi che gli uomini, pur simili per molti aspetti, siano tutti diversi, e che dunque agli uni e agli altri paiano buone o cattive cose diverse, genera le aspre controversie che portano allo scetticismo. Secondo Spinoza invece nella natura, dominata com'\u00e8 da una necessit\u00e0 assoluta, non si danno cose buone in s\u00e9 o cattive in s\u00e9: il problema del male, cio\u00e8 quello di giustificare l'esistenza del male in un universo dominato da un Dio buono e provvidente, si risolve prima di porsi se si abbandona il finalismo che, di quel problema, era l'origine.\nParte seconda: della natura e dell'origine della mente.\nNella seconda parte Spinoza espone la sua teoria della conoscenza, che nelle parti successive dell'opera far\u00e0 da fondamento per la teoria della beatitudine umana.\nLa finitezza dell'uomo e il parallelismo di mente e corpo.\n\u00abDico che appartiene all'essenza di ciascuna cosa [...] ci\u00f2 senza cui la cosa e, viceversa, ci\u00f2 che senza la cosa non pu\u00f2 n\u00e9 essere, n\u00e9 essere concepito\u00bb (E II, d2). Con questa definizione, Spinoza vuole ribadire la distanza tra le cose finite e Dio, escludendo che qualcuno possa pensare che, poich\u00e9 tutte le cose singole (non potendo essere concepite per s\u00e9) devono essere concepite per mezzo di Dio, Dio debba far parte dell'essenza delle cose singole. Affinch\u00e9 qualcosa faccia parte dell'essenza di qualcosa d'altro, infatti, bisogna che il rapporto di dipendenza sia bidirezionale: ma poich\u00e9 Dio pu\u00f2 essere ed essere concepito anche senza le cose finite, non \u00e8 contenuto nella loro essenza. Tanto le cose dipendono da Dio, quanto Dio dipende solo da s\u00e9 stesso. Sia Dio sia le cose singole sono necessari, ma la necessit\u00e0 attiva ed eterna della sostanza assolutamente infinita (la cui essenza implica l'esistenza) non deve essere confusa con quella passiva e diveniente degli enti finiti (le cui essenze non implicano l'esistenza). Detto ci\u00f2, l'uomo \u00e8 una cosa singola, un ente finito, e come tale la sua essenza non implica l'esistenza (E II, a1).\nMa \u00abl'uomo pensa\u00bb (E II, a2), e inoltre \u00absente che un certo corpo \u00e8 affetto in molti modi\u00bb (E II, a3). Spinoza introduce ora i rapporti tra le sfere della corporeit\u00e0 e del pensiero nell'uomo, ma partendo di nuovo da Dio: innanzitutto, \u00abin Dio si d\u00e0 necessariamente tanto l'idea della sua essenza quanto di tutte le cose che seguono necessariamente dalla sua essenza\u00bb (E II, p3); per\u00f2 le cose non sono causate dalle idee delle cose presenti in Dio (come avveniva secondo gran parte della tradizione scolastica) n\u00e9 le idee delle cose sono causate dalle cose (poich\u00e9, come si \u00e8 visto nella parte prima, tra enti di natura diversa come sono diversi pensiero ed estensione non si d\u00e0 causalit\u00e0). Dunque tra idee e cose vige un rapporto di corrispondenza senza causalit\u00e0, o, come dir\u00e0 Leibniz, di \u00abparallelismo\u00bb. Le idee e le cose, le concatenazioni di implicazioni e causazioni, si corrispondono perfettamente perch\u00e9 esprimono da punti di vista diversi la stessa unit\u00e0 sostanziale: \u00abuna e identica sostanza [...] \u00e8 compresa ora sotto questo ora sotto quell'attributo\u00bb (E II, p7s).\nLo stesso vale per l'essere umano: l'uomo \u00e8 una modificazione della sostanza che partecipa di due soli dei suoi infiniti attributi, pensiero ed estensione. La mente \u00e8 dunque una modificazione finita dell'attributo del pensiero, il corpo una modificazione finita dell'attributo dell'estensione. Le due modificazioni per\u00f2 si corrispondono strettamente, come \u00e8 testimoniato dalla consapevolezza che la nostra mente ha delle sensazioni del nostro corpo: la mente \u00e8 l'idea che ha come oggetto il corpo.\nLa mente umana, che ha le idee delle cose che conosce, \u00e8 essa stessa un'idea, e in particolare \u00e8 l'idea che, nella dimensione intemporale di Dio, corrisponde all'essenza del corpo a cui, nel tempo, quella mente sente di essere legata. C'\u00e8 per\u00f2 una differenza tra l'idea del corpo di Pietro che costituisce la mente di Pietro e l'idea del corpo di Pietro che ha un altro uomo, per esempio Paolo (come ha notato Scribano resta comune, nelle diverse accezioni della nozione di \u00abidea\u00bb, che \u00abidea \u00e8 quella particolare modificazione del pensiero che rappresenta qualcosa\u00bb). In effetti, \u00abl'idea che costituisce l'essere formale della mente umana [cio\u00e8 la mente come idea del corpo che a esso corrisponde] non \u00e8 semplice ma composta da moltissime idee\u00bb (E II, p15). La differenza tra un sasso corporeo, a cui corrisponde l'idea di quel sasso, un corpo di animale, a cui corrisponde l'idea (cio\u00e8 la mente) di quell'animale, e un corpo umano, a cui corrisponde l'idea (cio\u00e8 la mente) di quell'essere umano dipende solo dalla diversa complessit\u00e0 di queste idee, che a sua volta corrisponde alla diversa complessit\u00e0 dei corrispondenti corpi. In un certo senso tutti gli enti finiti nell'estensione hanno una mente, che \u00e8 l'idea che a essi corrisponde nel pensiero, ma solo la mente degli uomini \u00e8 complessa abbastanza da rendere possibile la razionalit\u00e0 \u2013 e questa complessit\u00e0 corrisponde strettamente alla maggior complessit\u00e0 del corpo umano rispetto al corpo di qualsiasi animale e, a maggior ragione, di qualsiasi oggetto inanimato.\nConoscenza inadeguata.\nSpinoza ritiene che, poich\u00e9 \u00abl'oggetto dell'idea che costituisce la mente umana \u00e8 il corpo [...] e niente altro\u00bb (E II, p13), \u00abla mente non conosce s\u00e9 stessa se non in quanto percepisce le idee delle affezioni del corpo\u00bb (E II, p23). Dunque, visto che il principio di ogni conoscenza \u00e8 nelle affezioni del corpo, l'autore inserisce tra la proposizione tredicesima e la quattordicesima una serie di lemmi dedicati a delineare una sintetica teoria fisica e fisiologica, su base meccanicista, il cui scopo \u00e8 quello di rendere conto del funzionamento della mente umana.\nNe risulta, tra le altre cose, che \u00abl'idea di un qualunque modo in cui il corpo umano \u00e8 affetto dai corpi esterni deve implicare la natura del corpo umano e, simultaneamente, la natura del corpo esterno\u00bb (E II, p16) e che quindi gli oggetti esterni ci sono noti attraverso l'inevitabile mediazione (ed, eventualmente, deformazione) del nostro stesso corpo, ovvero \u00able idee che abbiamo dei corpi esterni indicano pi\u00f9 la costituzione del nostro corpo che la natura dei corpi esterni\u00bb (E II, p16c2).\nInoltre se, per esempio, un oggetto che si era sempre presentato insieme a un altro si presenta ora da solo, la mente tender\u00e0 a pensare ancora a entrambi gli oggetti (si tratta del principio di funzionamento dell'associazione di idee); in generale, \u00abla mente potr\u00e0 [...] contemplare come se fossero presenti i corpi esterni dai quali il corpo umano \u00e8 stato affetto una volta, sebbene essi non esistano, n\u00e9 siano presenti\u00bb (E II, p17c), e questo \u00abfino a quando il corpo [umano] non venga affetto da un affetto che escluda l'esistenza o presenza dello stesso corpo [esterno]\u00bb. Questi sono tra i fondamenti dell'immaginazione, e dunque dell'inadeguatezza delle idee che abbiamo sul nostro corpo e sulle sue affezioni.\nSe nella prima parte si era definita un'idea vera come un'idea corrispondente al suo ideato, cio\u00e8 al suo oggetto, assumendo una qualificazione estrinseca della verit\u00e0 come corrispondenza, nella seconda parte si era definita un'idea adeguata come un'idea dalla quale, a partire da essa sola, possono essere derivate tutte le propriet\u00e0 del suo oggetto, cio\u00e8 un'idea chiara e distinta che consente di conoscere di un oggetto le cause e gli effetti. Con ci\u00f2, per Spinoza un'idea adeguata \u00e8 sempre un'idea vera. Quella di \u00abidea adeguata\u00bb \u00e8 poi una qualificazione intrinseca all'idea stessa (che un'idea sia chiara e distinta si pu\u00f2 affermare o negare senza dover confrontare l'idea con il suo ideato) e quindi avendo un'idea adeguata sappiamo sempre di averla: \u00abCome la luce manifesta s\u00e9 stessa e le tenebre, la verit\u00e0 \u00e8 norma di s\u00e9 stessa e del falso\u00bb (E II, p43s).\nAvere un'idea adeguata di un corpo finito significa poter ricostruire sia la catena causale che l'ha portato a esistere nel tempo sia la catena causale degli eventi determinati da esso nel tempo; ma tali catene causali, come si \u00e8 visto, sono infinitamente estese nel passato e nel futuro, e dunque la loro conoscenza non \u00e8 accessibile a una mente finita come quella umana. In altre parole, tutte le volte che per conoscere qualcosa non \u00e8 sufficiente la conoscenza di un'affezione del corpo umano, ma \u00e8 necessario conoscere anche altre cose che l'uomo non conosce, l'uomo ha una conoscenza inadeguata. Dio, in cui sono presenti tutti gli infiniti corpi e le corrispondenti idee, ha una conoscenza adeguata di tutte le cose, alla quale l'uomo nella sua finitezza non pu\u00f2 accedere.\nDa cui la teoria spinoziana dell'errore: la conoscenza inadeguata \u00e8 tale perch\u00e9 \u00e8 manchevole, perch\u00e9 cio\u00e8 non ha le idee che le servirebbero per completare la ricostruzione delle catene causali. Non esiste alcunch\u00e9 di positivo nell'errore: un'idea falsa \u00e8 semplicemente un'idea parziale, che pu\u00f2 diventare vera quando a essa se ne aggiungano altre che la completano. L'autore riporta un esempio: il Sole ci appare piccolo e poco distante, e noi crediamo che lo sia davvero finch\u00e9 non ci viene dimostrato, sulla base di considerazioni razionali, che \u00e8 molto pi\u00f9 grande e molto pi\u00f9 distante di quanto sembra; l'idea di un Sole che appare piccolo e vicino allora rimane, ma \u00e8 completata da altre idee (cio\u00e8 dalla consapevolezza dei motivi per cui l'apparenza \u00e8 ingannevole e dall'idea della vera distanza e grandezza del Sole) e forma quindi, insieme a esse, un'idea vera (E II, p40s2).\nUn'idea falsa pu\u00f2 essere ritenuta vera finch\u00e9 non \u00e8 soppiantata da un'idea vera (che, come si diceva, \u00ab\u00e8 norma di s\u00e9 stessa e del falso\u00bb), ma non \u00e8 mai accompagnata dalla certezza che caratterizza le idee chiare e distinte, cio\u00e8 adeguate, cio\u00e8 effettivamente vere: \u00abL'idea falsa, in quanto \u00e8 falsa, non implica certezza. Quando, dunque, abbiamo detto che l'uomo resta tranquillo nel falso e non dubita di esso, non abbiamo per questo detto che egli \u00e8 certo, ma soltanto che non dubita o che si acquieta nel falso, perch\u00e9 non si danno cause che facciano s\u00ec che la sua immaginazione fluttui\u00bb (E II, p49s).\nConoscenza adeguata.\nTuttavia, la conoscenza adeguata \u00e8 possibile anche per l'uomo. Oltre alla conoscenza basata su immaginazione e sensibilit\u00e0, la quale \u00e8 vacillante e parziale per via della sua passivit\u00e0 rispetto alle affezioni del corpo (che come si \u00e8 visto non mettono a disposizione dati diretti sul mondo esterno, ma solo dati spuri che contengono informazioni anche e soprattutto sul corpo stesso) esistono infatti altri due generi di conoscenza: la conoscenza razionale, che prende le mosse da nozioni comuni a tutti e conosciute adeguatamente (per esempio l'estensione) e che le sviluppa secondo un metodo rigorosamente razionale simile a quello della stessa \"Etica\", giungendo ad altre e pi\u00f9 estese conoscenze adeguate di carattere universale; e la conoscenza intuitiva, per mezzo della quale si pu\u00f2 giungere in modo diretto e immediato (non discorsivo) a nozioni adeguate sugli oggetti individuali. Mentre i primi due generi di conoscenza, quella immaginativa e quella razionale, danno accesso a conoscenze (rispettivamente inadeguate e adeguate) universali, il terzo genere, quello intuitivo, d\u00e0 luogo alla conoscenza adeguata di enti singoli.\nLa conoscenza adeguata degli universali della ragione, come appunto l'estensione, \u00e8 resa possibile dal fatto che essi sono \u00abcose che sono comuni a tutti e che sono parimenti nella parte e nel tutto\u00bb (E II, p38); le propriet\u00e0 del corpo esterno che, avendo un effetto sul corpo umano, viene percepito dalla mente umana vengono conosciute in modo deformato nell'esatta misura in cui il corpo esterno e il corpo umano sono diversi l'uno dall'altro; ma le propriet\u00e0 che essi hanno in comune (per esempio l'estensione) non possono essere deformate dall'interazione dei due corpi, e dunque sono conosciute da tutti gli uomini in modo necessariamente adeguato.\nLa finitezza dell'uomo gli impedisce di avere una conoscenza adeguata dell'infinita catena causale in cui si inserisce, nel tempo, un oggetto individuale; tuttavia esistono degli universali che sono indipendenti da simili catene causali e che, infatti, si collocano nella dimensione intemporale dell'eternit\u00e0 (l'estensione ne \u00e8, di nuovo, un esempio). In altre parole, la mente ha un'idea adeguata quando ha un'idea che non dipende da altre idee per la sua adeguatezza; una simile idea nella mente umana coincide con la stessa idea che \u00e8 adeguata in Dio, e da entrambi i punti di vista essa ha un carattere intemporale.\n\u00ab\u00c8 proprio della natura della ragione contemplare le cose non come contingenti, ma come necessarie\u00bb (E II, p44), \"sub specie aeternitatis\", \u00absotto l'aspetto dell'eternit\u00e0\u00bb (E II, p44c2). La ragione conosce le cose (ma non le cose individuali, bens\u00ec le propriet\u00e0 comuni) in quanto derivazioni della necessaria natura divina nella loro dimensione eterna, al di l\u00e0 della temporalit\u00e0 in cui sono immerse quando sono conosciute per via della sensibilit\u00e0; non \u00abin quanto concepiamo che esse esistono in relazione a un certo tempo e luogo\u00bb ma \u00abin quanto sono contenute in Dio e seguono dalla necessit\u00e0 della divina natura\u00bb (E V, p29s). La possibilit\u00e0 che la mente, di cui si era detto che non conosce se non per mezzo delle affezioni del corpo di cui \u00e8 idea, acceda a conoscenze intemporali pu\u00f2 apparire problematica, e in effetti sar\u00e0 pienamente chiarita solo nella parte quinta: allora Spinoza dimostrer\u00e0 che la mente possiede conoscenze adeguate al di l\u00e0 del tempo in quanto \u00e8 essa stessa un'idea di Dio che si colloca, in parte, al di l\u00e0 del tempo. La mente umana infatti, come il corpo e ogni altra cosa, ha un'esistenza finita nel tempo, nella durata, e un'esistenza \"sub specie aeternitatis\".\nDalla teoria della conoscenza adeguata di Spinoza discende una delle conclusioni pi\u00f9 radicali dell\"Etica\": \u00abLa mente umana ha una conoscenza adeguata dell'essenza eterna e infinita di Dio\u00bb (E II, p47). L'eterna e infinita essenza di Dio sono infatti, alla stregua dell'estensione, propriet\u00e0 comuni a tutti i corpi, poich\u00e9, essendo la mente stessa, oltre al corpo umano e ai corpi esterni, un ente finito, non pu\u00f2 n\u00e9 essere, n\u00e9 essere concepita senza Dio, e quindi \u00abciascuna idea di qualunque corpo o cosa singolare esistente in atto implica necessariamente l'essenza eterna e infinita di Dio\u00bb (E II, p45).\nParte terza: della natura e dell'origine degli affetti.\nLa terza parte dell\"Etica\" \u00e8 dedicata agli affetti e all'emotivit\u00e0, tradizionalmente esclusi dal campo di interesse delle indagini votate al rigore formale; nella prefazione, a questo proposito, Spinoza contesta l'atteggiamento dei numerosi filosofi che hanno guardato alle emozioni con disprezzo, considerandole una degenerazione della natura razionale dell'uomo; egli argomenta, al contrario, l'assoluta necessit\u00e0 delle passioni (necessit\u00e0 che le caratterizza alla stregua di ogni altro fenomeno naturale) e quindi rigetta una loro caratterizzazione come intrinsecamente buone o cattive, sostenendo invece la legittimit\u00e0 di un loro studio scientifico. \u00abGli affetti [...] conseguono dalla stessa necessit\u00e0 e virt\u00f9 della natura dalla quale conseguono le altre cose singolari; e perci\u00f2 riconoscono cause certe, mediante le quali sono compresi, e hanno certe propriet\u00e0, degne della nostra conoscenza a pari titolo che le propriet\u00e0 di qualunque altra cosa\u00bb (E III, prefazione).\nAzioni e passioni.\nSpinoza introduce dapprima la definizione di \u00abcausa adeguata\u00bb, che gli servir\u00e0 presto per definire la nozione di \u00abazione\u00bb. Una causa \u00e8 detta \u00abadeguata\u00bb quando il suo effetto \u00abpu\u00f2 essere percepito chiaramente e distintamente per mezzo della stessa\u00bb (E III, d1), e cio\u00e8 quando (tenendo presente il quarto assioma della prima parte) la sua conoscenza \u00e8 sufficiente per la conoscenza del suo effetto. Un'\u00abazione\u00bb, su questa base, \u00e8 dunque definita come un avvenimento, esterno o interno a noi stessi, \u00abdi cui siamo causa adeguata, cio\u00e8 [...] che pu\u00f2 essere compreso chiaramente e distintamente per mezzo della nostra stessa natura\u00bb (E III, d2). Viceversa siamo passivi quando, fuori di noi o in noi, avviene qualcosa di cui noi stessi non siamo causa adeguata. Dunque gli \u00abaffetti\u00bb, generalmente intesi, derivano dall'unione delle azioni e delle passioni, e sono quindi \u00able affezioni del corpo con le quali la potenza di agire dello stesso corpo \u00e8 aumentata o diminuita, favorita o ostacolata e, simultaneamente, le idee di queste affezioni\u00bb (E III, d3).\nNella prima parte, Spinoza aveva legato la causalit\u00e0 all'implicazione logica sostenendo che la conoscenza della causa \u00e8 condizione necessaria per la conoscenza dell'effetto; questa tesi era stata ripresa, nella parte seconda, quando l'autore aveva sostenuto che da idee adeguate conseguono sempre e necessariamente idee adeguate, e che quindi in particolare da conoscenze adeguate delle cause devono seguire conoscenze adeguate degli effetti. Ora, nell'esatta misura in cui conosciamo adeguatamente noi stessi come cause di eventi esterni o interni, noi conosciamo adeguatamente tali eventi; e quindi siamo attivi, cio\u00e8 siamo cause adeguate, quando abbiamo idee adeguate. Al contrario siamo passivi quando, per spiegare gli eventi di cui siamo causa, dobbiamo fare ricorso ad agenti esterni, dei quali (in quanto sono oggetti individuali) non riusciamo ad avere idee adeguate. Insomma, \u00abla nostra mente \u00e8 attiva in certe cose e passiva in altre, cio\u00e8 in quanto ha idee adeguate, in tanto \u00e8 necessariamente attiva in certe cose e in quanto ha idee inadeguate, in tanto \u00e8 necessariamente passiva in altre\u00bb (E III, p1).\nLa dinamica degli affetti.\nSpinoza enuncia la legge fondamentale della condotta umana (che comunque, data l'uniformit\u00e0 tra l'uomo e le altre parti della natura, \u00e8 valida per tutti gli enti naturali) sotto forma di una sorta di principio di inerzia:\nQuesto sforzo di autoconservazione, o \"conatus\", appartiene all'intrinseca natura di tutte le cose singolari, poich\u00e9 nessuna di esse contiene il principio della propria dissoluzione (pena la contraddittoriet\u00e0 della propria essenza) e pu\u00f2 anzi essere distrutta solo da cause esterne. Questo \"conatus\", questa volont\u00e0 di conservare o aumentare la nostra potenza di perseverare nella nostra esistenza, \u00e8 il fondamento delle valutazioni morali che applichiamo alle cose: Spinoza asserisce la neutralit\u00e0 morale della natura, che, intesa di per s\u00e9, \u00e8 dominata da una necessit\u00e0 assolutamente cieca e tale da porla al di l\u00e0 dei valori; egli ritiene tuttavia che, in virt\u00f9 del nostro impulso alla sopravvivenza, noi naturalmente desideriamo ci\u00f2 che favorisce la nostra conservazione e rifuggiamo ci\u00f2 che la minaccia, e che quindi \u00abnoi non cerchiamo, vogliamo, appetiamo n\u00e9 desideriamo qualcosa perch\u00e9 riteniamo che sia buona; ma, al contrario, noi giudichiamo buona qualcosa perch\u00e9 la cerchiamo, la vogliamo, la appetiamo e la desideriamo\u00bb (E III, p9s).\nInoltre, poich\u00e9 continua a valere il principio della corrispondenza (pur senza reciproca causalit\u00e0) tra modificazioni corporee e modificazioni del pensiero, cio\u00e8 tra eventi fisici e idee, accade che a un aumento della potenza del nostro corpo (a una modificazione corporea, insomma) corrisponda un affetto (che, si ricordi, \u00e8 un'idea) di gioia e che simmetricamente a una sua diminuzione corrisponda un affetto di tristezza. Ancora, chiameremo buono ci\u00f2 che ci provoca gioia e che, quindi, appetiamo, e chiameremo cattivo ci\u00f2 che ci provoca tristezza e che quindi fuggiamo. Gioia e tristezza costituiscono gli affetti principali tra i quali l'uomo si muove.\nLa consapevolezza, accanto alla gioia o alla tristezza, degli oggetti che ne sono la causa genera due nuovi affetti, rispettivamente l'amore (che quindi proviamo nei confronti di ci\u00f2 che ci provoca gioia) e l'odio (che proviamo verso ci\u00f2 che ci rattrista).\nLa dinamica generale delle emozioni riguarda, in gran parte, la composizione (per associazione, riflessione o imitazione) dei singoli affetti. L'associazione degli affetti funziona in modo analogo all'associazione di idee descritta nella seconda parte: di fronte a cose, persone o circostanze simili a cose, persone o circostanze che in passato ci hanno provocato una certa emozione, tenderemo a provare di nuovo un'emozione simile; se una cosa, persona o circostanza nuova ci si presenta insieme a una cosa, persona o circostanza che in passato ci ha provocato una certa emozione, tenderemo a provare verso la novit\u00e0 un'emozione simile. Gli affetti riflessi sono legati agli affetti di coloro ai quali siamo affettivamente legati: se amiamo qualcuno (la nostra relazione con il quale, quindi, aumenta la nostra potenza) ameremo ci\u00f2 che lui ama (perch\u00e9 ci\u00f2, aumentando la sua potenza, aumenta indirettamente anche la nostra) e odieremo ci\u00f2 che lui odia (perch\u00e9 ci\u00f2, diminuendo la sua potenza, diminuisce indirettamente anche la nostra); l'opposto vale per chi odiamo.\nSpinoza aggiunge il principio di imitazione degli affetti, che riguarda i nostri affetti verso coloro ai quali non siamo affettivamente legati. Egli afferma che, nella misura in cui siamo simili a una persona, tendiamo a essere affetti nello stesso modo in cui \u00e8 affetta quella persona: \u00abSe immaginiamo che una cosa a noi simile, e verso la quale non abbiamo nutrito nessun affetto, \u00e8 affetta da un qualche affetto, per ci\u00f2 stesso veniamo affetti da un affetto simile\u00bb (E III, p27). In ragione di questa empatia, tendiamo a rallegrarci della gioia dei nostri simili (tra i quali Spinoza include tutti gli uomini, ma non, per esempio, gli animali) e a compatire la loro tristezza, anche se non siamo legati a essi da rapporti di amore od odio; siamo quindi portati a venire in aiuto di chi soffre, poich\u00e9 il modo migliore di limitare la tristezza che proviamo nel veder soffrire qualcuno \u00e8 far cessare questa sua tristezza (il fatto che la tristezza di qualcuno provochi in noi tristezza non pu\u00f2 far s\u00ec che noi lo odiamo, dal momento che se lo odiassimo la sua tristezza non ci provocherebbe tristezza, bens\u00ec gioia, il che \u00e8 contraddittorio; peraltro la gioia per la tristezza di chi odiamo, che \u00e8 ad esempio tipica degli invidiosi, \u00e8 sempre inquinata dall'empatia che ci porta a soffrire con chi soffre). L'egoismo assoluto che motiva le nostre azioni pu\u00f2, quindi, avere come esito azioni altruistiche, ma esso \u00e8 ambivalente: pu\u00f2 infatti anche causare contrasti qualora, ad esempio, desideriamo un oggetto che desiderano anche altri, con i quali entriamo quindi in competizione; insomma, \u00abdalla stessa propriet\u00e0 della natura umana dalla quale segue che gli uomini sono compassionevoli, segue anche che sono invidiosi e ambiziosi\u00bb (E III, p32s).\nAffetti attivi.\nNelle ultime due proposizioni della terza parte l'autore, che finora si \u00e8 occupato di un'analisi dei soli affetti passivi, si concentra sugli affetti attivi.\nSpinoza riprende l'affermazione, enunciata nella seconda parte, che la conoscenza adeguata rende possibile la nostra attivit\u00e0, e aggiunge ora che la conoscenza adeguata comporta un affetto di gioia; la conoscenza adeguata infatti, dal momento che non dipende da altro oltre che dalla mente che la concepisce (la quale ha un'idea adeguata quando ha un'idea identica alla corrispondente idea che \u00e8 in Dio), implica da parte della mente la contemplazione di s\u00e9 stessa; questa contemplazione di s\u00e9 a sua volta \u00e8 resa possibile dal venir meno dei condizionamenti delle forze esterne, il che segnala un aumento della potenza della mente. La conoscenza adeguata e la nostra attivit\u00e0, in altre parole, vanno di pari passo con l'aumento della nostra potenza di agire e sono quindi accompagnate da gioia. Al contrario, la tristezza \u00e8 dovuta a una diminuzione della nostra potenza, e si caratterizza quindi per un prevalere delle cause esterne rispetto alle quali siamo passivi.\nD'altro canto, se tutti gli affetti attivi provocano gioia, non tutta la gioia \u00e8 provocata da affetti attivi: sono possibili anche gioie causate da aumenti parziali, disarmonici e temporanei della nostra potenza di agire, i quali a lungo andare determinano uno squilibrio e provocano una diminuzione della nostra potenza globale, che porta con s\u00e9 tristezza. \u00abLa mente sia in quanto ha idee chiare e distinte, sia in quanto ha idee confuse, si sforza di perseverare nel suo essere\u00bb (E III, p58d); tuttavia solo in quanto ha idee adeguate riesce a essere attiva e ad aumentare quindi sistematicamente la sua potenza, mentre in quanto ha idee inadeguate potr\u00e0 s\u00ec aumentare fortuitamente, parzialmente e a breve termine la sua potenza, ma finir\u00e0 per essere soverchiata dalle cause esterne.\nParte quarta: della schiavit\u00f9 umana, ossia delle forze degli affetti.\nLa quarta parte introduce alla morale di Spinoza. Rispetto al punto di vista descrittivo che l'autore aveva conservato fino alla terza parte inclusa, ora viene generalizzata la considerazione valoriale che in precedenza era stata solo accennata con la spiegazione di come nascono le nozioni di buono e cattivo. Nella prefazione, Spinoza imposta lo studio di perfezione e imperfezione, bene e male, distinguendo due considerazioni assiologiche: quella ingenua, gi\u00e0 studiata nell'appendice alla prima parte, che si basa sul criterio dell'aderenza delle cose ai modelli ideali che gli uomini producono con la loro immaginazione (\u00abognuno ha chiamato perfetto ci\u00f2 che vedeva concordare con l'idea universale che egli si era formato di una tale cosa\u00bb, E IV, prefazione); e quella razionale, che si basa su un modello il quale \u00e8 ancora riferito agli uomini, come \u00e8 reso inevitabile dal fatto che la necessit\u00e0 assoluta della natura esclude che in essa si possano trovare dei valori oggettivi, ma il quale \u00e8 da essi prodotto in accordo con idee adeguate. Questo modello che Spinoza intende far suo, in particolare, si basa sulla nozione di perfezione che egli aveva introdotta, nella seconda parte, dicendo che \u00abper perfezione e realt\u00e0 intendo la stessa cosa\u00bb (E II, d6); questo criterio per valutare la perfezione delle cose, lontano dall'arbitrariet\u00e0 dei modelli generati dal pregiudizio finalistico tipico degli uomini dominati dall'immaginazione, si basa sull'idea di \u00abente\u00bb, che \u00e8 adeguata in noi perch\u00e9 \u00e8 comune a tutte le cose. \u00abIn quanto, dunque, riconduciamo gli individui della natura a questo genere e li confrontiamo gli uni agli altri e troviamo che alcuni hanno pi\u00f9 entit\u00e0 o realt\u00e0 che gli altri, in tanto diciamo che alcuni sono pi\u00f9 perfetti di altri\u00bb (E IV, prefazione).\nBene e male, potenza e impotenza.\nLa quarta parte entra nel vivo con le definizioni dei concetti di bene e male: \u00abPer bene intender\u00f2 ci\u00f2 che sappiamo con certezza che ci \u00e8 utile\u00bb (E IV, d1) e \u00abper male invece ci\u00f2 che sappiamo con certezza che ci impedisce di impadronirci di un certo bene\u00bb (E IV, d2). Inoltre, egli scrive, \u00abper virt\u00f9 e potenza intendo la stessa cosa, cio\u00e8 la virt\u00f9, in quanto si riferisce all'uomo, \u00e8 la stessa essenza dell'uomo, ossia la sua natura in quanto ha la capacit\u00e0 di fare certe cose che possono essere comprese mediante le sole leggi della sua natura\u00bb (E IV, d8); qui Spinoza si richiama alla terza parte (dove aveva sostenuto che \u00abla forza con la quale ciascuna cosa si sforza di perseverare nel suo essere non \u00e8 altro che la sua attuale essenza\u00bb, E III, p7) per sostenere che la capacit\u00e0 dell'uomo di essere causa adeguata delle sue azioni coincide con il suo essere attivo, cio\u00e8 con l'aumento della sua potenza di agire rispetto agli agenti esterni, cio\u00e8 ancora con la sua irriducibile tendenza a conservarsi, e quindi, infine, con la sua virt\u00f9, dove il bene e ci\u00f2 che \u00e8 utile alla propria conservazione convergono. L'unico assioma di questa parte interviene per\u00f2 a rammentare la debolezza dell'uomo, nella sua finitudine, di fronte alle cause esterne: \u00abIn natura non esiste alcuna cosa della quale non ne esista un'altra pi\u00f9 potente e pi\u00f9 forte. Ma, qualunque sia data, se ne d\u00e0 un'altra pi\u00f9 potente dalla quale quella pu\u00f2 essere distrutta.\u00bb Spinoza si appresta a mostrare come la conoscenza del bene pu\u00f2 motivarci ad agire moralmente, ma \u00e8 conscio che \u00abl'uomo che \u00e8 soggetto agli affetti [...] non \u00e8 padrone di s\u00e9, ma in balia della fortuna nel cui potere \u00e8 a tal punto che spesso \u00e8 costretto, sebbene veda il meglio, a seguire tuttavia il peggio\u00bb (E IV, prefazione). \u00c8 a questo che si riferisce l'idea di \u00abschiavit\u00f9 umana\u00bb che d\u00e0 il titolo alla quarta parte.\nPotenza e limiti della ragione nella motivazione morale.\nAvendo sostenuto che la virt\u00f9 da perseguire \u00e8, per l'uomo, ci\u00f2 che la sua stessa essenza lo spinge a perseguire, vale a dire ci\u00f2 che risulta utile all'autoconservazione, resta da capire come la conoscenza adeguata del vero utile da parte della ragione possa tradursi nell'azione pratica con cui l'uomo lo persegue. Spinoza introduce qui il principio per cui ci\u00f2 che pu\u00f2 contrastare un affetto \u00e8 unicamente un altro affetto, principio con il quale la sua posizione etica viene a trovarsi in un originale punto intermedio tra razionalismo e sentimentalismo.\n\u00abUn affetto non pu\u00f2 n\u00e9 essere ostacolato, n\u00e9 essere tolto se non per mezzo di un affetto contrario e pi\u00f9 forte\u00bb (E IV, p7). La conoscenza del vero utile non basta, di per s\u00e9 sola, a determinare un uomo a muoversi in vista di esso; al contrario, affinch\u00e9 la considerazione razionale che porta a ritenere veramente utile una cosa si traduca in un'azione volta a perseguire quella cosa \u00e8 necessario che essa sia accompagnata da un affetto, grazie al quale pu\u00f2 nascere il desiderio che effettivamente porta l'uomo ad agire. Ma questo \u00e8 possibile: \u00abLa conoscenza del bene e del male non \u00e8 altro che l'affetto della gioia o della tristezza in quanto ne siamo consapevoli\u00bb (E IV, p8) e \u00abdalla vera conoscenza del bene e del male, in quanto questa \u00e8 un affetto, nasce necessariamente una cupidit\u00e0, che \u00e8 tanto maggiore quanto maggiore \u00e8 l'effetto dal quale trae origine\u00bb (E IV, p15).\nLa ragione, con le sue idee adeguate, pu\u00f2 dunque motivare l'uomo ad agire, bench\u00e9 questo richieda l'intervento degli affetti di cupidit\u00e0 che naturalmente accompagnano la conoscenza del proprio utile, e che sono ci\u00f2 che davvero mette in moto l'azione. Tuttavia la capacit\u00e0 della ragione di produrre idee adeguate (capacit\u00e0 che dipende unicamente dall'essenza dell'uomo) e di contrastare con ci\u00f2 gli affetti passivi determinati negli uomini dalla forza soverchiante delle cause esterne (le quali continuano ad agire sull'uomo fintantoch\u00e9 egli conserva idee inadeguate) \u00e8 relativamente limitata. Solo se l'uomo avesse unicamente idee adeguate sarebbe completamente attivo e non soggetto a essere determinato da cause esterne, ma la sua finitezza gli impedisce di essere causa adeguata di tutti gli effetti che si determinano in lui; egli dunque resta in parte passivo, e cio\u00e8 in parte schiavo.\nAdeguatezza e inadeguatezza nelle societ\u00e0 umane.\nLe considerazioni esposte fin qui consentono di identificare ci\u00f2 che \u00e8 davvero buono alla luce di ci\u00f2 che la ragione indica come veramente utile. Secondo Spinoza una delle cose utili, e quindi buone, per l'uomo \u00e8 l'unione con altri uomini, vale a dire la societ\u00e0.\nSpinoza inizia a chiarire che le cose che sono completamente diverse da noi ci sono completamente indifferenti, e che viceversa possiamo trarre utilit\u00e0 o danno dalle cose solo in quanto abbiamo con esse qualcosa in comune; in particolare ci sono utili le cose che concordano con la nostra natura e dannose quelle che sono contrarie alla nostra natura. Ora gli uomini, che ovviamente hanno qualcosa in comune con gli altri uomini, tendono a non concordare tra di loro quando hanno idee inadeguate e sono soggetti alle passioni, e possono dunque essere pericolosi gli uni per gli altri; gli uomini viceversa concordano sempre e necessariamente quando hanno idee adeguate, perch\u00e9 \u00abquel che, secondo il dettame della ragione, giudichiamo buono o cattivo \u00e8 necessariamente buono o cattivo: gli uomini, dunque, in quanto vivono secondo la guida della ragione, in tanto soltanto fanno necessariamente quelle cose che sono necessariamente buone per la natura umana [...] e cio\u00e8 quelle cose che concordano con la natura di ogni uomo\u00bb (E IV, p35). Gli uomini delle passioni possono, in realt\u00e0, concordare ed essere di reciproca utilit\u00e0, ma questo loro accordo resta fortuito ed effimero, perch\u00e9 il giudizio sul bene e sul male determinato dall'immaginazione \u00e8 sostanzialmente idiosincratico; nella misura in cui gli uomini si conducono secondo ragione, invece, essi sono di somma utilit\u00e0 l'uno per l'altro e lo sono in modo necessario e duraturo, perch\u00e9 il giudizio sul bene e sul male determinato dalla ragione \u00e8 universale rispetto agli uomini. Inoltre il bene che gli uomini razionali desiderano per s\u00e9 \u00e8 la comprensione, che non \u00e8 un bene competitivo; anzi ognuno, poich\u00e9 trae vantaggio dalla razionalit\u00e0 degli altri uomini, desiderer\u00e0 il bene (cio\u00e8 la comprensione, cio\u00e8 la razionalit\u00e0) anche per gli altri.\nGli uomini razionali dunque traggono il massimo vantaggio dalla loro unione. Tuttavia anche gli uomini dominati dall'immaginazione constatano, a qualche punto della loro evoluzione, che \u00abcon il reciproco aiuto possono molto pi\u00f9 facilmente procurarsi le cose di cui hanno bisogno e che solo unendo le forze possono evitare i pericoli che incombono da tutte le parti\u00bb (E IV, p35s). Spinoza fa sua l'idea che l'uomo sia un animale sociale. Tuttavia la convivenza degli uomini dominati dall'immaginazione \u00e8 resa complicata dalle loro idiosincrasie: \u00abOgnuno esiste per sommo diritto di natura, e conseguentemente per sommo diritto di natura ognuno fa quelle cose che seguono dalla necessit\u00e0 della sua natura; [...] se gli uomini vivessero secondo la guida della ragione, ognuno godrebbe di questo suo diritto senza alcun danno per l'altro. Ma, poich\u00e9 sono soggetti agli affetti, che superano di gran lunga la potenza, ossia la virt\u00f9 umana, per cui sono spesso trascinati in diverse direzioni, e sono l'uno all'altro contrarii, allora hanno bisogno di mutuo aiuto. Per vivere dunque nella concordia e potere essere a vicenda di aiuto, \u00e8 necessario che gli uomini rinuncino al proprio diritto naturale e assicurino l'uno all'altro che non faranno nulla che possa mutarsi in danno per l'altro\u00bb (E IV, p37s2). \u00c8 questo il fondamento dello Stato, un organismo in seno al quale vengono stabiliti convenzionalmente dei criteri di condotta che preservano l'utilit\u00e0 di tutti, e che vengono fatti rispettare grazie alla paura delle pene stabilite per la violazione delle leggi (che a loro volta possono essere applicate grazie alla potenza dello Stato stesso, che supera di molto quella di ogni singolo individuo). Tali punizioni non implicano il riconoscimento negli individui di una libert\u00e0 di agire che, per il determinismo di Spinoza, \u00e8 e rimane inconcepibile: esse semplicemente servono allo Stato per difendersi da chi mette in pericolo i suoi membri, e dunque le nozioni di merito e colpa, prive di alcun fondamento naturale, sono determinate solo dall'aderenza o dalla contrariet\u00e0 di certe azioni alle leggi, senza che in ci\u00f2 sia implicita l'idea che il colpevole o il meritevole avrebbero potuto agire diversamente da come hanno agito. Comunque, lo Stato \u00e8 anche il luogo privilegiato dove la convivenza degli uomini pu\u00f2 portare a una loro crescita collettiva verso la razionalit\u00e0 (\u00e8 d'altronde proprio questo ruolo educativo che Spinoza si attribuiva scrivendo l\"Etica\").\nC'\u00e8 una notevole distanza, in Spinoza, tra legalit\u00e0 e moralit\u00e0. Le leggi che prescrivono la condotta degli uomini nello Stato sono artificiali, e separano l'azione meritevole o colpevole dal suo premio o punizione. Le leggi della moralit\u00e0 sono invece intrinseche alla stessa natura umana, con il suo \"conatus\" all'autoconservazione che si esplica al meglio con l'attivit\u00e0 della ragione. Quindi, al contrario delle azioni legali, che vengono compiute in vista di altro da loro stesse, le azioni morali sono premio a s\u00e9 stesse.\nL'uomo libero e Dio.\nSe un uomo potesse non avere che idee adeguate, allora tutta la sua condotta sarebbe interamente comprensibile in virt\u00f9 della sua sola essenza; egli sarebbe completamente attivo e determinato solo da s\u00e9 stesso, e sarebbe dunque libero secondo la definizione di libert\u00e0 data nella prima parte. Con ci\u00f2, egli si renderebbe uguale a Dio. Questo per\u00f2, come abbiamo gi\u00e0 visto, \u00e8 una sorta di ideale regolativo praticamente irraggiungibile, dal momento che la finitezza dell'uomo implica che in lui permangano sempre un certo numero di nozioni inadeguate.\nComunque, il fatto che l'uomo razionale possieda alcune idee adeguate (e che si collochi cos\u00ec tra gli estremi opposti dell'uomo completamente dominato dalle idee inadeguate e Dio che ha solo idee adeguate) basta gi\u00e0 a rasserenarlo nella consapevolezza delle difficolt\u00e0 dell'universo morale in cui si muove e dell'irraggiungibilit\u00e0 della perfezione assoluta. \u00abSopporteremo di buon animo gli avvenimenti contrari a ci\u00f2 che il calcolo della nostra utilit\u00e0 richiede, se siamo consapevoli di aver svolto il nostro compito e che la potenza che abbiamo non ha potuto estendersi fino al punto di poterli evitare e che siamo parte di tutta la natura, il cui ordine seguiamo. Cosa che, se la intendiamo chiaramente e distintamente, quella parte di noi che \u00e8 definita dall'intelligenza, cio\u00e8 la parte migliore di noi, trover\u00e0 interamente soddisfazione in essa, e in questa acquiescenza si sforzer\u00e0 di perseverare\u00bb (E IV, appendice). D'altro canto, il fatto stesso che l'uomo possa muoversi nello spazio della moralit\u00e0 dipende da questa sua condizione intermedia: un essere privo di ogni razionalit\u00e0 sarebbe incapace di una morale universale; un essere perfettamente razionale sarebbe incapace di qualsiasi morale, perch\u00e9 non potrebbe conoscere il male (la conoscenza del male dipende infatti dall'esperienza di un decremento della propria potenza di agire, il quale non pu\u00f2 prodursi in un essere completamente razionale, cio\u00e8 completamente attivo) n\u00e9 il bene (la conoscenza del bene dipende infatti dall'esperienza di un incremento della propria potenza di agire, il quale ugualmente non pu\u00f2 prodursi un essere gi\u00e0 completamente attivo in quanto completamente razionale). Dio quindi, ossia la natura, si conferma ancora una volta essere al di l\u00e0 della considerazione morale, che \u00e8 legata interamente alle valutazioni razionali degli uomini nella loro finitezza.\nParte quinta: della potenza dell'intelletto, ossia della libert\u00e0 umana.\nLa quinta e ultima parte dell\"Etica\" \u00abtratta del modo, ossia della via che conduce alla libert\u00e0. In questa parte dunque \u2013 scrive Spinoza \u2013 tratter\u00f2 della potenza della ragione, mostrando che cosa la stessa ragione possa sugli affetti e cosa sia la libert\u00e0 della mente, ossia la beatitudine, onde vedremo quanto il sapiente sia pi\u00f9 potente dell'ignorante\u00bb (E V, prefazione). Si \u00e8 gi\u00e0 visto che secondo Spinoza \u00e8 impossibile che l'uomo (almeno fintantoch\u00e9 permane nella dimensione della durata) si liberi di tutte le sue idee inadeguate, e che tuttavia egli pu\u00f2 avere accesso ad alcune idee adeguate che determinano la sua attivit\u00e0, e non passivit\u00e0, rispetto alle cause esterne; rimanendo all'interno della logica del \u00abparallelismo\u00bb per cui a eventi fisici corrispondono eventi mentali e viceversa, e dopo aver evidenziato i limiti che la ragione incontra nel tentativo di liberare l'uomo dalle passioni, l'autore passa a considerare come la mente possa, grazie alla sua sola potenza, avvicinare l'uomo alla beatitudine: \u00abpoich\u00e9, dunque, come ho dimostrato sopra, la potenza della mente \u00e8 definita dalla sola intelligenza, determineremo in base alla sola conoscenza della mente i rimedi degli affetti che credo tutti esperiscono, ma non osservano accuratamente n\u00e9 vedono distintamente e dalla sola conoscenza della mente dedurremo tutte quelle cose che riguardano la sua beatitudine\u00bb (E V, prefazione).\nLa mente nel tempo.\nLa prima met\u00e0 della quinta parte si pone dalla prospettiva della mente in quanto \u00e8 idea del corpo nel tempo, e tratta dei rimedi che possono essere usati per minimizzare gli effetti negativi delle passioni. In primo luogo, la conoscenza degli affetti \u00e8 un fattore che limita la loro pericolosit\u00e0: avere conoscenza adeguata di un affetto, il che \u00e8 possibile nella misura in cui quell'affetto \u00e8 determinato in noi da propriet\u00e0 comuni a noi e ai corpi esterni, implica gi\u00e0 il fatto di renderci attivi nei suoi confronti e, inoltre, di separare l'affetto nella sua generalit\u00e0 dalla causa particolare dell'affetto particolare, venendone quindi turbati in misura minore. In secondo luogo, Spinoza prende in considerazione il fattore tempo: se \u00e8 vero che le conoscenze adeguate, e quindi generali, della ragione determinano affetti buoni che tendono a essere facilmente sopraffatti dagli affetti cattivi quando questi ultimi sono presenti e concreti, \u00e8 vero anche che in assenza di ci\u00f2 che potrebbe determinare un affetto cattivo gli affetti buoni determinati dai precetti della ragione riescono a prevalere; quindi possiamo educare noi stessi a tali precetti della ragione quando siamo meno pressati dalle cause esterne, in modo da coltivare i nostri affetti buoni e da poterli contrapporre con pi\u00f9 efficacia a quelli cattivi quando questi, infine, si presentano. In terzo luogo, Spinoza evidenzia che la consapevolezza della necessit\u00e0 di tutte le cose pu\u00f2 moderare le passioni che esse determinano in noi: \u00abla tristezza per la perdita di un qualche bene viene mitigata, nel momento che l'uomo che lo ha perso considera che quel bene non avrebbe potuto essere conservato in alcun modo\u00bb (E V, p6s).\nPi\u00f9 in generale, secondo Spinoza la conoscenza adeguata porta sempre con s\u00e9 un aumento della nostra capacit\u00e0 di essere attivi e, quindi, \u00e8 accompagnata da un affetto di gioia. Avere conoscenze adeguate significa avere nella nostra mente, in quanto in essa si esprime l'essenza di Dio, idee che sono uguali alle idee che si trovano in Dio stesso, al di l\u00e0 del tempo; perci\u00f2, avere conoscenze adeguate significa sempre avere una conoscenza di Dio, anche se mai esaustiva. Ogni conoscenza adeguata, che in quanto tale provoca gioia, \u00e8 dunque accompagnata dalla consapevolezza della sua causa, che \u00e8 Dio, e quindi comporta amore nei suoi confronti. L'amore di Dio \u00e8, per Spinoza, un sentimento sommamente positivo, che ci aiuta in misura non trascurabile a far fronte alle passioni. Esso tuttavia comporta implicazioni ancora pi\u00f9 radicali quando lo si consideri non in relazione al tempo e al corpo esistente nella durata, bens\u00ec dal punto di vista della mente in quanto \u00e8 l'idea eterna dell'essenza del corpo.\nLa mente fuori dal tempo.\nLa seconda met\u00e0 della quinta parte si pone dalla prospettiva della mente in quanto corrisponde non al corpo esistente in atto, ma all'idea dell'essenza del corpo \"sub specie aeternitatis\": dal primo di questi due punti di vista la mente ha una durata finita, esattamente come il corpo al quale corrisponde, e muore con la morte del corpo; dal secondo punto di vista, invece, la mente \u00e8 eterna esattamente come l'essenza del corpo, poich\u00e9 l'una e l'altra esistono \"sub specie aeternitatis\" in Dio (rispettivamente nel pensiero e nell'estensione). Mentre le facolt\u00e0 proprie della mente in quanto si colloca nella durata (la memoria, la sensibilit\u00e0, l'immaginazione) si dissolvono al momento della morte, le facolt\u00e0 proprie della mente in quanto \u00e8 eterna (la ragione e l'intelletto) sono esse stesse eterne. \u00abLa parte eterna della mente \u00e8 l'intelletto, per il quale soltanto si dice che noi agiamo; la parte, invece, che abbiamo mostrato che perisce \u00e8 la stessa immaginazione, per la quale soltanto si dice che siamo passivi\u00bb (E V, p40c).\nIl fatto che la memoria faccia capo alla parte della mente che \u00e8 destinata a morire significa, in primo luogo, che non dobbiamo aspettarci di trovare nella memoria la testimonianza dell'eternit\u00e0 di una parte della nostra mente e, in secondo luogo, che la parte eterna della mente non pu\u00f2 ricordare le vicende che essa ha vissuto nel tempo: l'\u00abidea che esprime l'essenza del corpo sotto una specie di eternit\u00e0 \u00e8 un certo modo del pensare, che appartiene all'essenza della mente e che \u00e8 necessariamente eterno. N\u00e9, tuttavia, pu\u00f2 accadere che ci ricordiamo di essere esistiti prima del corpo, poich\u00e9 non \u00e8 possibile che nel corpo se ne dia alcun vestigio, n\u00e9 l'eternit\u00e0 pu\u00f2 essere definita dal tempo, n\u00e9 pu\u00f2 avere alcuna relazione al tempo\u00bb (E V, p23s). Tuttavia la parte eterna della mente non \u00e8 solo l'idea che in Dio rappresenta la mente umana: in questo senso infatti tutte le idee delle essenze delle cose individuali che si trovano in Dio sono eterne e ci\u00f2 che permane al di l\u00e0 del tempo \u00e8 lo stesso intelletto infinito di Dio; alla mente umana che esiste \"sub specie aeternitatis\", invece, continua a corrispondere l'unit\u00e0 di coscienza che corrispondeva gi\u00e0, nel tempo, a un ben preciso io individuale. Spinoza sostiene insomma l'eternit\u00e0 delle coscienze personali, e non solo di un intelletto universale.\nCi\u00f2 che egli afferma \u00e8 che la mente umana, nella durata, fa esperienza dell'eternit\u00e0 di s\u00e9 stessa, o almeno di una sua parte, nell'esatta misura in cui ha conoscenze adeguate (conoscenze cio\u00e8, come si era detto fin dalla seconda parte, che non dipendono dal tempo e che sono accessibili alla mente proprio in quanto una sua parte si colloca al di l\u00e0 del tempo). \u00abSentiamo e sperimentiamo di essere eterni. Infatti la mente non sente meno le cose che concepisce con l'intelletto, che quelle che ha nella memoria. Infatti, gli occhi della mente con i quali vede le cose e le osserva, sono le stesse dimostrazioni\u00bb (E V, p23s). La conoscenza adeguata, insomma, ci rende manifesta la nostra appartenenza anche a un ordine intemporale, cio\u00e8 eterno; e la parte di noi che, nel tempo, \u00e8 divenuta cosciente di questa sua intemporalit\u00e0 proprio per il fatto di aver avuto accesso a conoscenze eterne, la parte di noi cio\u00e8 che si \u00e8 esercitata nella dimensione eterna, permarr\u00e0 in tale dimensione che le \u00e8 propria.\nLa conoscenza adeguata a cui la mente accede in quanto si esercita al di l\u00e0 del tempo appartiene al secondo e al terzo genere, secondo la classificazione dei tipi di conoscenza proposta nella seconda parte. Il terzo genere, in particolare, \u00abprocede dall'idea adeguata dell'essenza formale di certi attributi di Dio alla conoscenza adeguata dell'essenza delle cose\u00bb (E II, p40s2); ci mette a disposizione insomma idee adeguate di cose individuali e lo fa inoltre in modo intuitivo, laddove la conoscenza di secondo genere ci metteva a disposizione idee generali con un andamento discorsivo. Un esempio di conoscenza di terzo genere \u00e8 la conoscenza che la mente ha di s\u00e9 stessa a partire dalla conoscenza che ha di Dio: \u00abPoich\u00e9 l'essenza della nostra mente consiste nella sola conoscenza, di cui Dio \u00e8 principio e fondamento, diventa per noi perspicuo in qual modo e per quale ragione la nostra mente, secondo l'essenza e l'esistenza, segua dalla natura divina e continuamente dipenda da Dio\u00bb (E V, p36s).\nOra, questo terzo genere di conoscenza \u00e8 superiore al secondo, che pure \u00e8 comunque fonte di idee adeguate, per il fatto di riguardare le cose individuali e di essere di tipo intuitivo; alla luce del fatto, gi\u00e0 visto, che la conoscenza determina la somma potenza di agire dell'uomo e anche la sua somma gioia, cio\u00e8 la sua somma virt\u00f9, risulta quindi che \u00abil supremo sforzo della mente e la sua somma virt\u00f9 consistono nel conoscere le cose secondo il terzo genere di conoscenza\u00bb (E V, p25).\nIn definitiva, della mente di ogni uomo si conserva solo la parte che si \u00e8 esercitata nella dimensione eterna, mentre quella che appartiene alla durata perisce. La consistenza della parte eterna rispetto a quella destinata a dissolversi dipende dalla consistenza, nella mente, delle idee adeguate rispetto a quelle inadeguate: \u00abQuante pi\u00f9 cose la mente conosce con il secondo e il terzo genere di conoscenza, tanto maggiore \u00e8 la parte di essa che rimane illesa\u00bb (E V, p38d). Spinoza rammenta poi che queste conoscenze, pure nella loro dimensione eterna, rimangono inserite nella logica di un parallelismo con il corpo, di cui la mente \u00e8 sempre e comunque l'idea: \u00abChi ha un corpo capace di molte cose, ha una mente la cui massima parte \u00e8 eterna\u00bb (E V, p39). Il saggio deve dunque avere un corpo tanto complesso quanto articolate sono le idee che egli ha nella mente per riuscire a far s\u00ec che l'eternit\u00e0 della sua mente, in quanto \u00e8 idea dell'essenza del corpo al di l\u00e0 del tempo, si esplichi nel tempo: \u00abL'ignorante [...] vive quasi inconsapevole di s\u00e9 e di Dio e delle cose e appena cessa di soffrire, cessa anche di essere. Al contrario il saggio [...] \u00e8 consapevole di s\u00e9 e di Dio e delle cose con una certa qual necessit\u00e0 e non cessa mai di essere\u00bb (E V, p42s).\nAmore intellettuale di Dio e beatitudine umana.\nSpinoza \u00e8 prossimo a delineare la teoria della beatitudine umana che costituisce l'obiettivo che ha animato la stesura dell\"Etica\" stessa.\nCome si \u00e8 gi\u00e0 visto, la conoscenza di terzo genere dipende dalla mente in quanto \u00e8 eterna, e l'eternit\u00e0 della mente dipende dalla sua appartenenza alla dimensione intemporale di Dio. Perci\u00f2 \u00abqualunque cosa conosciamo con il terzo genere di conoscenza, ne traiamo diletto in concomitanza con l'idea di Dio come causa\u00bb (E V, p32). Ma la gioia accompagnata dall'idea della sua causa, per definizione, non \u00e8 altro che l'amore, e quindi \u00abdal terzo genere di conoscenza nasce necessariamente l'amore intellettuale di Dio\u00bb (E V, p32s) (dove \u00abintellettuale\u00bb significa semplicemente che \u00e8 un amore riferito alla parte eterna della mente, cio\u00e8 appunto all'intelletto).\nDio poi, in quanto comprende nel suo intelletto la totalit\u00e0 infinita delle idee, ha una perfetta conoscenza di s\u00e9; inoltre, bench\u00e9 (essendo la sua potenza infinita) non gli si possa attribuire la gioia (che per definizione deriva da un aumento di potenza), egli gode di un'assoluta perfezione che determina la sua beatitudine. Pertanto egli \u00e8 beato con la consapevolezza della causa della sua beatitudine, che \u00e8 lui stesso, e di conseguenza \u00abDio ama se stesso con infinito amore intellettuale\u00bb (E V, p35). Ma, in quanto l'amore intellettuale delle menti umane per Dio dipende dal fatto che esse sono parte dell'eterno e infinito intelletto di Dio, \u00abl'amore intellettuale della mente verso Dio \u00e8 parte dell'amore infinito con il quale Dio ama s\u00e9 stesso\u00bb (E V, p36). \u00abNe segue che Dio, in quanto ama s\u00e9 stesso, ama gli uomini e conseguentemente l'amore di Dio verso gli uomini, e l'amore intellettuale della mente verso Dio \u00e8 uno e lo stesso\u00bb (E V, p36c).\n\u00abDalle cose dette comprendiamo chiaramente, in che cosa consiste la nostra salvezza, ossia beatitudine, ossia libert\u00e0, e cio\u00e8 nel costante e eterno amore verso Dio, ossia nell'amore di Dio verso gli uomini\u00bb (E V, p36s). In quanto la mente conosce Dio nella sua dimensione eterna, in tanto essa \u00e8 parte di Dio stesso: essa cio\u00e8, pur senza perdere la sua finitezza, ha idee che sono le stesse idee che ha Dio; ha solo idee adeguate, bench\u00e9 non ne abbia un'infinit\u00e0; e quindi \u00e8 libera come \u00e8 libero Dio, pur essendo molto meno potente.\nQuesta \u00e8 la beatitudine a cui aspira il saggio, nella quale egli trova contemporaneamente il massimo della sua felicit\u00e0 e il massimo della sua potenza; l'uomo non ricerca la virt\u00f9 per altra ragione che per via del suo \"conatus\" all'autoconservazione e per la gioia che \u00e8 provocata dall'aumento della sua potenza; cosicch\u00e9 infine \u00abla beatitudine non \u00e8 premio alla virt\u00f9, ma \u00e8 la virt\u00f9 stessa\u00bb (E V, p42).\nFortuna dell'opera.\nSpinoza venne considerato come un pensatore eterodosso, o addirittura eversivo, gi\u00e0 dall'epoca della pubblicazione del \"Trattato teologico-politico\", se non prima. Le prime reazioni suscitate dall\"Etica\" negli anni immediatamente successivi alla sua pubblicazione non invertirono la tendenza: esse anzi andavano perlopi\u00f9 nella direzione di accusare Spinoza di essere un ateo. Soprattutto il contenuto della prima parte, con la negazione di alcune propriet\u00e0 fondamentali del Dio delle concezioni tradizionali (come la provvidenza, la bont\u00e0, la libert\u00e0 della volont\u00e0), era alla base di queste accuse. Addirittura, l'importanza dell'influenza di Cartesio su Spinoza e la ripresa da parte di Malebranche di alcune categorie spinoziane fecero s\u00ec che questi due filosofi, insieme ad altri, fossero associati a Spinoza stesso nell'accusa di ateismo. Leibniz studi\u00f2 approfonditamente Spinoza, dal quale tent\u00f2 di distaccarsi pur adottando alcuni punti di vista simili ai suoi, per esempio a proposito del determinismo.\nNegli ultimi decenni del XVII secolo l\"Etica\" fu oggetto di numerosi testi mossi dall'esplicita volont\u00e0 di confutare le tesi di Spinoza, gli autori dei quali tuttavia, in alcuni casi, finivano per abbracciare alcuni punti della metafisica spinoziana, non ultimo il necessitarismo. L'opera ebbe poi una certa fortuna negli ambienti eterodossi legati al libertinismo, critici nei confronti delle concezioni provvidenzialiste di Dio e scettici rispetto all'esistenza di valori morali assoluti. Una lettura aspramente critica dell\"Etica\" fu quella esposta da Pierre Bayle nella voce dedicata a Spinoza del suo \"Dizionario storico-critico\" (\"Dictionnaire historique et critique\"), pubblicato nel 1697; questa, dove si sosteneva tra le altre cose che Spinoza aveva impiegato arbitrariamente la parola \u00abDio\u00bb per riferirsi a un ente che aveva privato di tutte le caratteristiche di un Dio legittimamente inteso, ebbe una grande fortuna, e determin\u00f2 ad esempio la qualifica di ateo attribuita senza esitazione a Spinoza da Voltaire nel \"Dizionario filosofico\" (\"Dictionnaire philosophique\").\nNel XVIII secolo si ebbero, sia in Francia sia in Germania, numerose prese di posizione critiche o apologetiche nei confronti di Spinoza. In Italia un giudizio antispinozista di parte cattolica fu espresso dall'ecclesiastico letterato Giovanni Cristoforo Battelli nella sua \u00abcensura ecclesiastica\u00bb del 1707. L'arcivescovo Battelli si riferiva a un testo del teologo protestante Christian Kortholt che nel titolo \"De tribus impostoribus magnis liber\" (1701) riprendeva quello del mitico \"De tribus impostoribus\" di tradizione medioevale, ma indicava come empi non pi\u00f9 Ges\u00f9, Mos\u00e8 e Maometto, ma i tre filosofi moderni Edward Herbert di Cherbury, Thomas Hobbes e Spinoza. \nBattelli concordava dunque con Kortholt nel ritenere il pi\u00f9 empio (\"deterior et magis impius\") dei tre proprio Spinoza che assieme a Lucrezio, a Hobbes e ai libertini continuer\u00e0 ad avere fama di assertore di tesi atee nel \"Trait\u00e9 de trois imposteurs\" (altres\u00ec noto come \"La Vie et l'esprit de M. Benoit de Spinoza\") di Jean Lucas, pubblicato nel 1719.\nL'Illuminismo francese, pur lontano da un interesse per la metafisica come Spinoza l'aveva intesa, si riconobbe (con pensatori come La Mettrie, d'Holbach e Diderot) nelle sue teorie razionaliste e deterministe, attribuendogli anche posizioni materialiste. In Germania, in seguito alla ripresa di un testo anti-spinoziano di Wolff da parte di Mendelssohn, che era incline a una certa apertura nei confronti delle tesi dell\"Etica\", si apr\u00ec una controversia tra quest'ultimo e Jacobi sullo spinozismo di Lessing; questa determin\u00f2 una riapertura della discussione sullo spinozismo, sullo sfondo dell'Illuminismo e di un incipiente Romanticismo, la quale a sua volta fin\u00ec per interessare anche Herder e, in modo meno diretto, Goethe e Kant.\nSia Fichte sia Schelling, poco pi\u00f9 tardi, ebbero Spinoza tra i loro punti di riferimento, pur modificando in modo sostanziale alcuni contenuti della sua metafisica nell'adattarli alle proprie idee. Spinoza fu una figura importante anche per Hegel; questi si schier\u00f2 in sua difesa contro le accuse di ateismo che gli erano state rivolte, affermando che egli, lungi dal negare Dio, aveva piuttosto sostenuto che esiste \"solo\" Dio, e aveva dunque negato l'effettiva realt\u00e0 del cosmo; il suo era dunque, per Hegel, non un ateismo ma un acosmismo, in cui solo Dio (cio\u00e8 la sostanza con i suoi attributi) ha una realt\u00e0 affermativa e la natura (cio\u00e8 l'insieme dei modi, finiti e infiniti) \u00e8 una determinazione, cio\u00e8 negazione, di Dio, e non ha quindi un'esistenza autonoma; Hegel dunque, che pure consider\u00f2 lo spinozismo il necessario esordio di ogni filosofia, rimprover\u00f2 a Spinoza il fatto di non aver trovato una dialettica capace di superare i due momenti dell'affermazione e della negazione e di non aver saputo, quindi, garantire l'autonomia (e dinamicit\u00e0) del finito rispetto all'infinit\u00e0 (statica) della sostanza divina. Hegel mise anche in luce un'affinit\u00e0 del pensiero di Spinoza con le filosofie orientali (affinit\u00e0 gi\u00e0 notata da Bayle e Malebranche e poi esplorata da altri autori) quanto all'\u00abintuizione dell'identit\u00e0 assoluta\u00bb, che sta alla base tanto del sistema spinoziano (sotto forma del concetto di unit\u00e0 della sostanza opposto, ad esempio, al dualismo cartesiano) quanto delle concezioni orientali.\nIl necessitarismo e immanentismo di Spinoza, interpretati come materialismo, portarono Feuerbach e poi Engels a vedere in lui un precursore delle proprie tesi. L\"Etica\" fu studiata e apprezzata anche da Schopenhauer, mentre Nietzsche consider\u00f2 alcuni dei punti della filosofia di Spinoza (la negazione del libero arbitrio, del finalismo, dell'ordinamento assiologico della natura, del male e di ogni principio non egoistico dell'azione umana) come altrettante acquisizioni di fondamentale importanza.\nDi l\u00e0 dalla metafisica e dell'anomala teologia di Spinoza, cio\u00e8 di l\u00e0 dal primo libro dell\"Etica\", la teoria spinoziana della conoscenza fu studiata e apprezzata dagli empiristi del Settecento, e in particolare da Locke e Hume; quest'ultimo riprese inoltre la teoria di Spinoza sul ruolo delle passioni nel motivare gli uomini ad agire secondo quanto la ragione determina come utile e anche la sua teoria dell'imitazione degli affetti, che spiega l'empatia sulla quale, secondo Hume, riposa il senso morale. Alcune categorie spinoziane per la spiegazione del rapporto tra eventi fisici ed eventi mentali furono poi riattualizzate, tra la fine del XIX e l'inizio del XX secolo, da Mach e, quindi, da James e Russell.\nTra l'Ottocento e il Novecento, anche per via della riedizione delle opere di Spinoza (e addirittura della riscoperta di una di esse, il \"Breve trattato\", nel 1851), si ebbe una proliferazione degli studi spinoziani in generale e sull\"Etica\" in particolare. Rilevante, nel XX secolo, fu l'influenza della filosofia di Spinoza su Giovanni Gentile, che cur\u00f2 un'importante edizione italiana dell\"Etica\" pubblicata nel 1915, e su Piero Martinetti, che ebbe Spinoza tra i punti di riferimento che lo portarono a sviluppare il suo \u00abspiritualismo metafisico di stampo razionalistico\u00bb. Degno di nota \u00e8 il commento con cui Giorgio Colli introdusse l'edizione italiana del 1959:"}
{"id": "2224435", "revid": "22356", "url": "https://it.wikipedia.org/wiki?curid=2224435", "title": "Didazoon", "text": ""}
{"id": "2224440", "revid": "1573940", "url": "https://it.wikipedia.org/wiki?curid=2224440", "title": "Joop Rohner", "text": ""}
{"id": "2224444", "revid": "124123", "url": "https://it.wikipedia.org/wiki?curid=2224444", "title": "Nijs Korevaar", "text": ""}
{"id": "2224445", "revid": "729019", "url": "https://it.wikipedia.org/wiki?curid=2224445", "title": "Derekegyh\u00e1z", "text": "Derekegyh\u00e1z \u00e8 un comune dell'Ungheria di 1.815 abitanti (dati 2001). \u00c8 situato nella provincia di Csongr\u00e1d."}
{"id": "2224446", "revid": "125460352", "url": "https://it.wikipedia.org/wiki?curid=2224446", "title": "Tchibo Holding", "text": "Tchibo \u00e8 una catena tedesca di negozi di caff\u00e8/bar, ma \u00e8 meglio conosciuta per le sue offerte settimanali. Solitamente si tratta di abbigliamento, oggetti per la casa, elettronica e piccoli elettrodomestici. Lo slogan tedesco di Tchibo \u00e8 \"Jede Woche eine neue Welt\" (Ogni settimana un mondo nuovo).\nRecentemente Tchibo ha esteso la sua offerta di prodotti, vendendo servizi come telefonia mobile, viaggi, assicurazioni ed elettricit\u00e0 \"verde\". Con oltre 1000 negozi, Tchibo \u00e8 una delle pi\u00f9 grandi catene di caffetterie. La compagnia ha la sua sede principale ad Amburgo.\nIl suo caff\u00e8 \u00e8 venduto anche nei supermercati di Romania, Ungheria, Ucraina, Russia e Polonia e in alcuni punti vendita Coop in Svizzera.\nStoria.\nInizi.\nTchibo fu fondata nel 1949 ad Amburgo da Carl Tchilling-Hiryan e Max Herz e mantiene tuttora il proprio quartier generale a nord della citt\u00e0. Il nome Tchibo \u00e8 l'abbreviazione di Tchilling e \"Bohnen\" (chicchi di caff\u00e8). Nei primi anni Tchibo si concentra sulla vendita per posta di caff\u00e8 tostato, prodotti nella torrefazione di propriet\u00e0 della compagnia nel quartiere Hoheluft di Amburgo.\nNegli anni 90 Tchibo inizia la propria espansione al di fuori della Germania, aprendo negozi in Svizzera, Austria, Gran Bretagna, Paesi Bassi, Polonia, Repubblica Ceca e Turchia.\nRiorganizzazione.\nIl concetto del nuovo orientamento della compagnia venne presentato ai propri dipendenti durante un meeting avvenuto il 7 dicembre del 2007. Il nome \"St\u00e4rken st\u00e4rken 2010\" (\"Rinforzare le forze 2010\") esprime che tutti i cambiamenti inclusi nel programma porteranno, nel 2010, ad un punto in cui la compagnia avr\u00e0 riacquistato la propria forza.\nAcquisto di una torrefazione di caff\u00e8 in Italia.\nA gennaio 2022 l'azienda tedesca acquista la torrefazione Caff\u00e8 Molinari, di Modena."}
{"id": "2224448", "revid": "124123", "url": "https://it.wikipedia.org/wiki?curid=2224448", "title": "Cor Braasem", "text": ""}
{"id": "2224449", "revid": "767487", "url": "https://it.wikipedia.org/wiki?curid=2224449", "title": "Deszk", "text": "Deszk (Serbo: \"\u0414\u0435\u0441\u043a\u0430\") \u00e8 un comune dell'Ungheria di 3.238 abitanti (dati 2001). \u00c8 situato nella provincia di Csongr\u00e1d nelle vicinanze di Szeged. \u00c8 presente una minoranza serba (4,9&amp;)"}
{"id": "2224450", "revid": "1573940", "url": "https://it.wikipedia.org/wiki?curid=2224450", "title": "Hans Stam", "text": ""}
{"id": "2224452", "revid": "1305772", "url": "https://it.wikipedia.org/wiki?curid=2224452", "title": "Georg Michael Welzel", "text": "Biografia.\nSull'enigmatica figura di Ches/Welzel si \u00e8 sempre saputo ben poco, almeno fino all'indagine svolta dal giornalista valenciano Ra\u00fal M. Riebenbauer, che nel 2005 la pubblic\u00f2 nel proprio libro \"El silencio de Georg\". Riebenbauer rilev\u00f2 come colui che era sempre stato presentato dalla stampa e dalle autorit\u00e0 spagnole come il polacco Heinz Ches fosse in realt\u00e0 il cittadino tedesco-orientale Georg Michael Welzel, nato a Cottbus, a poche decine di chilometri dal confine con la Polonia.\nWelzel aveva tentato varie volte (nel 1964, 1967 e 1970) la fuga dal Paese, come del resto confermato dagli archivi della Stasi, la polizia segreta della DDR: ogni volta era stato per\u00f2 catturato e imprigionato. Finalmente il 16 maggio 1972 riusc\u00ec a fuggire a Berlino Ovest, entrando nella Repubblica Federale Tedesca. Il 12 dicembre dello stesso anno Welzel entr\u00f2 in Spagna, passando il confine con la Francia da Portbou, in Catalogna, utilizzando un passaporto falso a nome di Kla\u00fcs Hermann Sackman.\nAppena una settimana dopo, il 19 dicembre, Welzel giunse a Hospitalet de l'Infant, nella comarca catalana del Baix Camp. Entrato nel bar del campeggio \"Cala d'Oques\", fu servito da una cameriera olandese: fu proprio la donna a scoprire che Welzel aveva con s\u00e9 un fucile, rubato una settimana prima a un viticoltore tedesco. Avvisate le forze dell'ordine, giunse di l\u00ec a poco la guardia civile Antonio Torralbo, che fu freddato con un colpo da Welzel.\nWelzel si disfece dell'arma e si dette alla fuga, ma gi\u00e0 l'indomani fu arrestato nella stazione ferroviaria de L'Ametlla de Mar (nel Basso Ebro). Alla guardia civile, Welzel disse di essere polacco, nato a Stettino nel 1939, e di chiamarsi Heinz Ches. Le dichiarazioni di Welzel furono considerate attendibili, anche perch\u00e9 l'uomo parlava correntemente polacco (che in realt\u00e0 conosceva bene sia perch\u00e9 suo nonno materno era originario della Slesia, sia perch\u00e9 a Cottbus il polacco \u00e8 ampiamente diffuso, data la grande vicinanza tra la citt\u00e0 natale di Welzel e la Polonia).\nOltre all'omicidio di Torralbo, Welzel fu accusato del tentato omicidio di un'altra guardia civile, Jes\u00fas Mart\u00ednez. Alcuni testimoni asserirono infatti di averlo visto la notte del 13 dicembre in un bar del porto di Barcellona, dove Mart\u00ednez era stato ferito gravemente con un colpo di pistola. Condannato a morte, Welzel fu garrotato la mattina del 2 marzo 1974 nel carcere di Tarragona, nello stesso momento in cui a Barcellona veniva giustiziato l'anarchico Salvador Puig Antich."}
{"id": "2224453", "revid": "1573940", "url": "https://it.wikipedia.org/wiki?curid=2224453", "title": "Albert Ruimschotel", "text": ""}
{"id": "2224455", "revid": "1573940", "url": "https://it.wikipedia.org/wiki?curid=2224455", "title": "Frits Smol", "text": ""}
{"id": "2224458", "revid": "1573940", "url": "https://it.wikipedia.org/wiki?curid=2224458", "title": "Hennie Keetelaar", "text": ""}
{"id": "2224459", "revid": "149485", "url": "https://it.wikipedia.org/wiki?curid=2224459", "title": "Piet Salomons", "text": "Mor\u00ec suicida pochi mesi dopo le Olimpiadi."}
{"id": "2224460", "revid": "767487", "url": "https://it.wikipedia.org/wiki?curid=2224460", "title": "Domasz\u00e9k", "text": "Domasz\u00e9k \u00e8 un comune dell'Ungheria di 4.324 abitanti (dati 2001). \u00c8 situato nella provincia di Csongr\u00e1d."}
{"id": "2224461", "revid": "1573940", "url": "https://it.wikipedia.org/wiki?curid=2224461", "title": "Rudy van Feggelen", "text": ""}
{"id": "2224462", "revid": "729019", "url": "https://it.wikipedia.org/wiki?curid=2224462", "title": "D\u00f3c", "text": "D\u00f3c \u00e8 un comune dell'Ungheria di 813 abitanti (dati 2001). \u00c8 situato nella provincia di Csongr\u00e1d."}
{"id": "2224466", "revid": "92723", "url": "https://it.wikipedia.org/wiki?curid=2224466", "title": "Eperjes (Ungheria)", "text": "Eperjes \u00e8 un comune dell'Ungheria di 697 abitanti (dati 2001). \u00c8 situato nella provincia di Csongr\u00e1d.\nFino al 1954 ebbe nome di Kiskir\u00e1lys\u00e1g."}
{"id": "2224470", "revid": "287204", "url": "https://it.wikipedia.org/wiki?curid=2224470", "title": "Germani (disambigua)", "text": ""}
{"id": "2224476", "revid": "125286447", "url": "https://it.wikipedia.org/wiki?curid=2224476", "title": "Nota di debito", "text": "La nota di debito, nel diritto tributario italiano, \u00e8 il documento emesso da un soggetto passiva IVA quando ha necessit\u00e0 di integrare gli importi esposti in una fattura emessa in precedenza.\nNel caso che successivamente all'emissione o alla registrazione in contabilit\u00e0 della fattura si riscontri un fatto (errore o diverso accordo sopravvenuto, ecc.) che comporti un aumento dell'imponibile o dell'IVA, il cedente o prestatore deve emettere o registrare, secondo le norme usuali, un'apposita fattura integrativa (\"nota di debito\") per il maggior importo da addebitare al cliente.\nLa nota di debito deve essere emessa qualunque sia la causa della variazione in aumento, e non ha limiti di tempo.\nSe la variazione \u00e8 effettuata oltre il termine della liquidazione periodica relativa alla fattura inesatta, il contribuente potr\u00e0 evitare l'applicazione delle sanzioni ricorrendo all'istituto del ravvedimento operoso, che consente di sanare l'irregolarit\u00e0 con il versamento di una sanzione amministrativa ridotta.\nCome la nota di credito la nota di debito \u00e8 emessa anche per sanare errori logistici: errata quantit\u00e0 (effettiva vs documentata) o scambio di articoli. Un classico esempio \u00e8 quando il fornitore ha consegnato pi\u00f9 merce o articoli a maggior prezzo rispetto all'ordine cliente ma questo successivamente accetta la differenza (discordanza positiva). Se la fattura non \u00e8 ancora stata emessa (oppure si possa modificare e non sia ancora stata contabilizzata) e il cliente accetti comunque la differenza, non serve emettere alcuna nota di debito perch\u00e9 baster\u00e0 citare il DDT corretto o il documento di segnalazione dello scostamento. Infatti, in caso di fatturazione differita da parte del fornitore lo scostamento potrebbe essere documentato e risolto con correzione/integrazione di documento di trasporto o simili (previa comunicazione scritta tra le parti), senza ricorrere alla nota di debito (questo vale nel periodo in cui la fattura non sia ancora stata emessa/registrata). Medesimo impiego nel caso dei servizi anche se in questi casi il ricorso alla nota di debito \u00e8 raro perch\u00e9, se le parti si accordano, \u00e8 sufficiente per il fornitore aggiungere la differenza in una fattura successiva (specie se il servizio \u00e8 svolto da una persona fisica cio\u00e8 \u00e8 un'attivit\u00e0 professionale).\nInoltre, la nota di debito si emette a seguito di accertamenti dei contenuti della fattura di origine, la quale presente errori vari relativi ad una base imponibile del prodotto/servizio o dell\u2019imposta, in misura inferiore al dovuto.\nLe note di debito devono essere registrate nel registro delle fatture emesse. Le note di debito a differenza delle note di credito sono obbligatorie, in quanto aumentando l'imponibile, aumenta anche l'IVA.\nLa nota di debito non ha una numerazione specifica e ha denominazione \"fattura\"; tuttavia nel corpo si deve specificare che si tratta di \"nota di debito\" con riferimento a \"fattura N\u00b0 ... emessa in data ...\" unitamente ad altri dettagli documentali applicabili (ad esempio una bolla entrata merci del cliente che ha rilevato lo scostamento).\nIl funzionamento \u00e8 il medesimo quando il cliente \u00e8 un privato (persona fisica, fuori da attivit\u00e0 professionale)."}
{"id": "2224478", "revid": "124099744", "url": "https://it.wikipedia.org/wiki?curid=2224478", "title": "Nick Bollettieri", "text": "\u00c8 proprietario e fondatore della \"Nick Bollettieri Tennis Academy\" (NBTA), in cui ha accolto e formato fin da piccoli futuri grandi campioni del tennis mondiale. Dodici suoi allievi sono riusciti ad arrivare in vetta alle classifiche ATP e WTA: Agassi, Courier, Rios, Sampras tra gli uomini; Capriati, Jankovi\u0107, Hingis, Seles, \u0160arapova, Venus e Serena Williams, tra le donne.\nBiografia.\nFiglio di immigrati italo-americani, Nick si laurea in filosofia nel 1953 e in seguito presta servizio militare nell'esercito americano \"United States Army\". Studia Legge all'Universit\u00e0 di Miami ma abbandona nel 1956 per iniziare a insegnare tennis nella prestigiosa Wayland Academy. Tra i suoi primi allievi ci sono Sheryl Smith e Brian Gottfried.\nBollettieri diviene direttore delle attivit\u00e0 di tennis al \"Dorado Beach Hotel\" di Porto Rico nei primi anni settanta, una struttura di propriet\u00e0 della famiglia Rockefeller. In questi anni il principale assistente di Nick \u00e8 Julio Moros, che seguir\u00e0 Nick in Florida quando questi decider\u00e0 di fondare la propria accademia.\nNel 1977 Bollettieri lascia Porto Rico e si stabilisce a Longboat Key (Florida), come insegnante di tennis nel \"Colony Beach and Tennis Resort\".\nDopo aver lavorato per diverse strutture, nel 1978 apre la propria accademia di tennis a Bradenton, in Florida, . Nel 1987 la \"International Management Group\" rileva l'accademia lasciando tuttavia a Nick il compito di dirigerla.\nIl primo tennista allenato da Bollettieri a raggiungere la vetta della classifica ATP \u00e8 il campione statunitense Jim Courier;\nBollettieri nel 1993 diviene poi il coach di Boris Becker il quale aveva raggiunto gi\u00e0 la vetta della classifica ATP il 28 gennaio 1991. La prima a raggiungere la testa del ranking WTA \u00e8 la giovanissima Monica Seles poche settimane dopo Becker, l'11 marzo 1991.\nAltro.\nIl 18 maggio 2008 ha ricevuto una laurea honoris causa dal \"New York College of Health Professions\" per il suo impegno nel mondo dello sport, del fitness e del benessere in generale. Inoltre collabora con il giornale \"Tennis Magazine\" e ha scritto la sua autobiografia intitolata \"My Aces, My Faults\"."}
{"id": "2224486", "revid": "76963", "url": "https://it.wikipedia.org/wiki?curid=2224486", "title": "Cynthia Myers", "text": "\u00c8 stata Playmate del mese nel dicembre 1968, e ha avuto il ruolo di protagonista in \"Lungo la valle delle bambole\", film diretto nel 1970 da Russ Meyer.\nBiografia.\nLa Myers apparve nuda su \"Playboy\" nel dicembre 1968, quando aveva 18 anni, ma in realt\u00e0 le fotografie le furono scattate nel giugno 1968, quando aveva ancora 17 anni. Per volere della celebre rivista, le foto furono pubblicate solo al compimento dei 18 anni. Le fotografie della Myers divennero molto popolari, soprattutto tra le truppe statunitensi impegnate nella guerra del Vietnam. La sua foto sul paginone centrale di \"Playboy\" appare nel film \"\".\nLa Myers debutt\u00f2 nel cinema nel 1969, interpretando un piccolo ruolo in \"Non si uccidono cos\u00ec anche i cavalli?\", diretto da Sydney Pollack. Nel 1970 la Myers ebbe il ruolo di protagonista in \"Lungo la valle delle bambole\", diretto da Russ Meyer, in cui interpret\u00f2 il ruolo di Casey Anderson. Nel 1972 interpret\u00f2 un ruolo nel western \"Molly and Lawless John\", quindi si ritir\u00f2 dalle scene per tornarvi nel 2004, quando prese parte al documentario \"Playboy: 50 Years of Playmates\", mentre nel 2005 partecip\u00f2 al documentario \"Strip de velours\"."}
{"id": "2224501", "revid": "31886", "url": "https://it.wikipedia.org/wiki?curid=2224501", "title": "Missile filoguidato", "text": "Un missile filoguidato \u00e8 un missile guidato i cui segnali di guida viaggiano su cavi sottili che collegano il missile con il suo sistema di puntamento. Durante il volo verso il bersaglio, il missile stende i fili di guida, immagazzinati nella sua parte posteriore, mettendo in grado il puntatore di inviare correzioni alla traiettoria. Non necessariamente la postazione di guida deve coincidere con quella di lancio, ci\u00f2 consente una maggiore sicurezza rispetto al fuoco di reazione da parte dei mezzi attaccati.\nI missili filoguidati, solitamente vengono utilizzati come missili anticarro, (in inglese: \"Anti-Tank Guided Missile\" o \"ATGW\"), per azioni di attacco o contrasto a obiettivi posti all'interno del raggio visuale, anche quando la linea di tiro \u00e8 parzialmente ostruita da ostacoli o fortificazioni, ma in cui \u00e8 necessaria una buona capacit\u00e0 di guida, mentre il raggio limitato di questo tipo di armi non rappresenta una seria limitazione.\nLa portata massima dei missili filoguidati attualmente in servizio \u00e8 di 4 \u00a0Km circa. Il dato \u00e8 caratteristico del missile BGM-71 TOW (sigla in inglese per \"Tube-Launched, Optically Tracked, Wire-Guided Missile System\" ovvero \"Sistema missilistico con lancio da tubo, puntamento ottico e guida tramite filo\"), con una portata di 3750\u00a0m e del britannico Swingfire, che nella versione installata su veicoli ha una portata di 4000 metri, non \u00e8 per\u00f2 realistico che questi sistemi vengano utilizzati efficacemente a queste distanze.\nStoria.\nI primi tentativi di guidare i proiettili sono stati messi in atto dai soldati dell'imperatore Xuande (1425-1435) della Dinastia Ming. I proiettili usati erano per lo pi\u00f9 simili a fuochi d'artificio attaccati a una corda, ma ebbero comunque un effetto devastante al confronto della bassa tecnologia delle armi degli oppositori.\nFurono i tedeschi durante la seconda guerra mondiale a utilizzare per primi fili elettrici per la guida di missili. La maggior parte dei loro progetti di missili guidati utilizzava il controllo radio, ma poich\u00e9 i britannici si dimostrarono in grado di disturbare tutti i sistemi di guida utilizzati, nel 1944 si affrettarono a sviluppare sistemi di guida alternativi. Il primo sistema a essere modificato in una versione filoguidata fu il missile anti nave Henschel Hs 293B. Altri esempi furono il missile antiaereo X-4 e la derivata versione anticarro X-7.\nNel secondo dopoguerra, l'X-7 influenz\u00f2 gli altri progettisti. Nei primi anni sessanta vennero sviluppati diversi sistemi d'arma quali il Malkara, che si diffusero nell'impiego, con un esempio notevole nella guerra dello Yom Kippur del 1973, nella quale un gran numero di carri armati israeliani furono distrutti dai missili filoguidati AT-3 Sagger.\nLa guida via filo \u00e8 rimasta il principale sistema utilizzato per la maggior parte delle armi di piccole dimensioni, anche se \u00e8 iniziato l'impiego di sistemi pi\u00f9 recenti a guida laser per l'utilizzo nel ruolo antiaereo e anticarro, come nel caso del missile statunitense AGM-114 Hellfire e dell'AT-14 Kornet russo.\nAnche alcuni siluri possono essere filoguidati, come l'americano Mk 48 Advanced Capability (ADCAP) o lo svedese Tp61/613, che utilizza un filo sottile di rame protetto da un polimero plastico ad alta resistenza.\nCronologia.\nDi seguito la cronologia della evoluzione dei missili filoguidati."}
{"id": "2224509", "revid": "1656773", "url": "https://it.wikipedia.org/wiki?curid=2224509", "title": "Corale Giuseppe Verdi (Teramo)", "text": "L'Associazione Corale \"G. Verdi\" di Teramo \u00e8 un'associazione musicale nata nel 1948.\nStoria.\nFondata nel 1948 da Ennio Vetuschi, che l'ha diretta fino al 2006, , oltre che punto di riferimento in particolare della musica popolare. Attualmente \u00e8 diretta da Antonio Di Marco. Tiene numerosi concerti di musica folkloristica e polifonica ed \u00e8 impegnata in repertori d'autore (Mozart, H\u00e4ndel, Vivaldi, Haydn e altri) con orchestra.\nNumerose sono state le tourn\u00e9e estere (tra i paesi di attivit\u00e0 figurano Libia, Germania, Russia, Polonia, Belgio, Francia, Svizzera, Austria, Canada, Repubblica Ceca, Jugoslavia, Grecia, Slovenia, Croazia, Spagna, Serbia, Montenegro). La Corale ha partecipato inoltre alla \"Settimana della Cultura Italiana\" a Potsdam, in rappresentanza dell'Italia.\nLa Corale ha preso parte ad importanti rassegne e concorsi, anche internazionali, come il \"Concorso polifonico Guido Monaco\" di Arezzo, il \"Concorso Nazionale\" di Vittorio Veneto e \"Les Reincontres Internationales\" di Tours.\nNel 1958 ha vinto il concorso della RAI \"Voci e volti della fortuna\". Nel 1994 d\u00e0 vita alla \"Rassegna Polifonica Aprutina\" e nel 1999 alla manifestazione musicale \"Giugno in coro\". Nel 2002 si \u00e8 esibita in onore dell'allora Presidente della Repubblica Italiana Carlo Azeglio Ciampi.\nLa sede della Corale \u00e8 nell'ex convento di San Giovanni a Scorzone, in piazza Giuseppe Verdi, sede del liceo musicale \"Gaetano Braga\"; tuttavia dopo danni riportati dall'edificio, causati dal terremoto del 2016, la sede si trova in uno stabile presso il Convitto nazionale \"Melchiorre Delfico\"."}
{"id": "2224521", "revid": "188323", "url": "https://it.wikipedia.org/wiki?curid=2224521", "title": "Mobile TV", "text": ""}
{"id": "2224522", "revid": "834", "url": "https://it.wikipedia.org/wiki?curid=2224522", "title": "GEPA (ufologia)", "text": ""}
{"id": "2224523", "revid": "287204", "url": "https://it.wikipedia.org/wiki?curid=2224523", "title": "Superficie di Ganimede", "text": "La superficie di Ganimede presenta due tipologie di terreno assai differenti; regioni scure, antiche e fortemente craterizzate si contrappongono a zone pi\u00f9 chiare, di formazione pi\u00f9 recente, ricche di scoscendimenti e scarpate. La loro origine \u00e8 chiaramente di natura tettonica, ed \u00e8 probabilmente da attribuirsi ai movimenti di rilassamento e di riposizionamento della crosta ghiacciata del satellite. Sono visibili anche formazioni geologiche che testimoniano la presenza di flussi lavici in passato; sembrerebbe invece che il criovulcanismo abbia svolto soltanto un ruolo marginale. Grazie ad analisi spettroscopiche delle regioni pi\u00f9 scure sono state individuate tracce di materiali organici che potrebbero indicare la composizione degli impattatori che parteciparono al processo di accrezione dei satelliti di Giove. Le regioni pi\u00f9 giovani della superficie ganimediana sono relativamente simili a quelle di Encelado, Ariel e Miranda; le regioni pi\u00f9 antiche, che coprono circa un terzo della superficie, ricordano la superficie di Callisto.\nMotore degli eventi tettonici.\nIl motore degli sconvolgimenti tettonici potrebbe essere connesso con gli episodi di riscaldamento mareale avvenuti nel passato della luna, probabilmente rafforzatisi quando il satellite attraversava fasi di risonanza orbitale instabile. La deformazione mareale del ghiaccio potrebbe aver riscaldato l'interno della luna e teso la litosfera, conducendo alla formazione di fratture e di sistemi di horst e graben, che erosero il terreno pi\u00f9 antico e pi\u00f9 scuro sul 70% della superficie. La formazione del terreno pi\u00f9 chiaro e striato potrebbe essere anche connessa con quella del nucleo, durante la cui evoluzione pennacchi di acqua calda proveniente dalle profondit\u00e0 della luna potrebbero essere risaliti alla superficie, determinando la deformazione tettonica della litosfera.\nIl riscaldamento derivante dal decadimento di elementi radioattivi all'interno del satellite \u00e8 la principale fonte di calore interno attualmente esistente. Dal flusso di calore da esso generato dipende, ad esempio, lo spessore dell'oceano sotto superficiale. Modelli recenti sembrerebbero indicare che il flusso di calore prodotto dal riscaldamento mareale avrebbe potuto raggiungere un ordine di grandezza maggiore rispetto al flusso attuale se l'eccentricit\u00e0 fosse stata anch'essa di un ordine di grandezza maggiore dell'attuale (come potrebbe essere stato nel passato).\nCraterizzazione superficiale.\nEntrambi i tipi di terreno sono fortemente craterizzati, con il terreno pi\u00f9 scuro che sembra essere saturato da crateri e la cui evoluzione \u00e8 avvenuta grandemente per mezzo di eventi di impatto. Il terreno pi\u00f9 chiaro e striato presenta un numero nettamente inferiore di caratteristiche da impatto, che hanno avuto un ruolo di minore importanza nell'evoluzione tettonica del terreno. La densit\u00e0 dei crateri suggerisce che il terreno scuro risalga a 3,5-4 miliardi di anni fa, un'et\u00e0 simile a quella degli altipiani lunari, mentre il terreno chiaro sarebbe pi\u00f9 recente (ma non \u00e8 chiaro di quanto). Ganimede potrebbe aver sperimentato un periodo di intenso bombardamento meteorico da 3,5 a 4 miliardi di anni fa, simile a quello sperimentato dalla Luna. Se fosse vero, la grande maggioranza degli impatti sarebbe avvenuta in quell'epoca ed il tasso di craterizzazione da allora si sarebbe fortemente ridotto. Alcuni crateri si sovrappongono alle fenditure nel terreno, mentre altri ne sono divisi; questo indica un'origine simultanea dei diversi tipi di formazione geologica. I crateri pi\u00f9 recenti presentano anche le caratteristiche strutture a raggiera; a differenza dei crateri lunari, tuttavia, essi sono relativamente pi\u00f9 piatti e meno pronunciati, e sono privi dei rilievi circostanti e della depressione centrale, probabilmente per via dell'assenza di roccia alla superficie del satellite. La superficie ganimediana \u00e8 inoltre ricca di palinsesti, antichi crateri livellati dall'attivit\u00e0 geologica successiva, che ha lasciato traccia dell'antica parete solamente sotto forma di una variazione di albedo.\nFormazioni geologiche.\nSu Ganimede \u00e8 possibile distinguere sei tipologie principali delle formazioni geologiche:\nFormazioni geologiche principali.\nLa formazione principale della superficie di Ganimede \u00e8 una pianura scura nota come Galileo Regio, in cui sono distinguibili una serie di fenditure concentriche, o solchi, probabilmente originatisi durante un periodo di attivit\u00e0 geologica. Un'altra importante caratteristica di Ganimede sono le calotte polari, probabilmente composte di brina di acqua. La brina raggiunge i 40\u00b0 di latitudine. Le calotte polari furono osservate per la prima volta dalle sonde Voyager. Sono state sviluppate due teorie sulla loro formazione: esse potrebbero derivare dalla migrazione di acqua a latitudini maggiori, oppure dal bombardamento da plasma del ghiaccio superficiale. I dati raccolti durante la missione Galileo suggeriscono che la seconda ipotesi sia quella corretta."}
{"id": "2224524", "revid": "767487", "url": "https://it.wikipedia.org/wiki?curid=2224524", "title": "ACDSee", "text": "ACDSee \u00e8 un popolare visualizzatore nonch\u00e9 organizzatore di immagini per computer della ACD Systems, Inc.\nIl programma nella versione attuale ACDSee 15, promette una veloce apertura dell'immagine selezionata, e piena integrazione con email, stampanti, e album online. Altra importante funzione \u00e8 la compatibilit\u00e0 con oltre cento formati file. La parte manager, consente di organizzare le foto in cartelle ramificate, e di identificarne le propriet\u00e0 in modo da poterle archiviare e catalogare per una facile ricerca. Funzione aggiuntiva delle versioni recenti, \u00e8 quella di poter modificare e aggiustare le foto, con pochi semplici e intuitivi clic."}
{"id": "2224527", "revid": "327653", "url": "https://it.wikipedia.org/wiki?curid=2224527", "title": "San Damiano d'Africa", "text": ""}
{"id": "2224529", "revid": "196390", "url": "https://it.wikipedia.org/wiki?curid=2224529", "title": "Sybok", "text": ""}
{"id": "2224530", "revid": "121836", "url": "https://it.wikipedia.org/wiki?curid=2224530", "title": "Thomas Boleyn", "text": ""}
{"id": "2224532", "revid": "121836", "url": "https://it.wikipedia.org/wiki?curid=2224532", "title": "Thomas Cromwell, primo conte d'Essex", "text": ""}
{"id": "2224535", "revid": "2036605", "url": "https://it.wikipedia.org/wiki?curid=2224535", "title": "John Dominic Crossan", "text": "Studioso di religione irlandese-statunitense, famoso per aver cofondato il \"Jesus Seminar\", \u00e8 una figura di rilievo nei campi dell'archeologia biblica, dell'antropologia e della critica testuale e di quella storica nell'ambito del Nuovo Testamento; \u00e8 particolarmente attivo nel campo del Ges\u00f9 storico.\nBiografia.\nCrossan entr\u00f2 nel 1950 nell'Ordine dei Serviti e nel maggio 1957 fu ordinato sacerdote. Ricevette il \"Doctorate of Divinity\" dal Maynooth College (Irlanda) nel 1959 e condusse i suoi studi post-dottorato di ricerca al Pontificio Istituto Biblico di Roma dal 1959 al 1961 e all'\"\u00c9cole Biblique\" di Gerusalemme dal 1965 al 1967. Nel 1969 abbandon\u00f2 il sacerdozio per sposare Margaret Dagenais e per poter proseguire i propri studi critici senza \u00abessere costantemente nei guai per farlo\u00bb; malgrado fosse un ex-sacerdote, trov\u00f2 un posto come insegnante alla DePaul University. Dopo la morte della moglie nel 1983 si rispos\u00f2 nel 1986 con Sarah Sexton.\nTra le sue opere principali sono da ricordare \"Four Other Gospels. Shadows on the Contours of Canon\" (1985), il cui ultimo capitolo \u00e8 stato sviluppato in \"The Cross that Spoke: The Origins of the Passion and Resurrection Narratives\" (1988), \"The Historical Jesus: The Life of a Mediterranean Jewish Peasant\" (1991), libro religioso pi\u00f9 venduto nel giugno 1992 e tradotto in diverse lingue, di cui \"Jesus: A Revolutionary Biography\" (1994) \u00e8 la versione riorganizzata e destinata al grande pubblico. I suoi studi successivi riguardano il periodo precedente la morte di Ges\u00f9 (\"The Last Week: A Day-by-Day Account of Jesus's Final Week in Jerusalem\", 2006) e quello immediatamente successivo (\"In Search of Paul: How Jesus's Apostle Opposed Rome's Empire with God's Kingdom\", 2004; \"The Birth of Christianity: Discovering What Happened in the Years Immediately After the Execution of Jesus\", 1998).\nCritiche.\nSia John Dominic Crossan sia il \u00ab\"Jesus Seminar\"\u00bb sono stati oggetto di critiche da parte di un'ampia gamma di esperti. Fra gli studiosi che hanno espresso riserve nei confronti dell'opera di Crossan se ne incontrano molti fra coloro che partecipano alla cosiddetta terza ricerca del Ges\u00f9 storico, come Ben Witherington III, Luke Timothy Johnson, e Craig A. Evans. \u00c8 stato criticato anche da altri esperti quali N.T. Wright, Greg Boyd, William Lane Craig, Craig Blomberg, Darrell Bock, ed Edwin Yamauchi. Secondo questi critici, Crossan nella sua pretesa ricerca radicale per screditare l'immagine di Ges\u00f9 che offre il fondamentalismo biblico, finisce per considerare \"tardivi\" tutti i vangeli canonici, compreso il \"Vangelo secondo Marco\" (che questi ricercatori considerano databile dal 65 al 70, come data pi\u00f9 tarda), e, argomentano, arriva a svalutare il \"Vangelo secondo Giovanni\" a tal punto da prestargli un'importanza quasi nulla."}
{"id": "2224536", "revid": "196543", "url": "https://it.wikipedia.org/wiki?curid=2224536", "title": "Giovanni Battista Casali", "text": "Biografia.\nNel 1740 grazie al supporto di Padre Martini (con il quale intrattenne un rapporto di corrispondenza) fu ammesso all\"'Accademia Filarmonica di Bologna\" e dal 1745 fu assistente di Girolamo Chiti, maestro di cappella della Cappella musicale Pia Lateranense di San Giovanni in Laterano a Roma, al quale succedette il 4 settembre 1759, posizione che mantenne fino alla morte (nonostante dai libri contabili della basilica risulti pensionato a partire dall'agosto 1791). Fu inoltre membro della \"Congregazione dei musici di Santa Cecilia\" di Roma, dove serv\u00ec come esaminatore e nella quale negli anni 1752-3, 1760-1, 1771-2 e 1779-91 detenne la carica di \"Guardiano della sezione dei maestri Compositori\". Dal 1754 fino alla morte fu maestro di cappella anche della chiesa di Santa Maria in Vallicella. Alla sua morte, avvenuta nel luglio del 1792, la posizione che aveva a San Giovanni fu occupata da Pasquale Anfossi. Tra i suoi allievi si ricorda il compositore francese Andr\u00e9-Ernest-Modeste Gr\u00e9try che studi\u00f2 con Casali per due anni.\nConsiderazioni sull'artista.\nCasali scrisse una parte delle composizioni seguendo il severo stile contrappuntistico della scuola romana, ma anche impiegando il moderno stile concertante (tipico della scuola veneziana) con parti virtuosistiche e una scrittura omofona."}
{"id": "2224539", "revid": "442848", "url": "https://it.wikipedia.org/wiki?curid=2224539", "title": "Lago Szelid", "text": "Il lago Szelid \u00e8 un lago situato in Ungheria nella provincia di B\u00e1cs-Kiskun di 0,8 km\u00b2.\nGeografia.\nFormato da una vecchia ansa del Danubio \u00e8 un lago salato situato 4 km a sud-est da Dunapataj. A causa della bassa profondit\u00e0 la temperatura dell'acqua in estate raggiunge i 28 gradi. \nConosciuto per gli effetti benefici dell'acqua salata \u00e8 anche sfruttato per la pesca. Sul lato meridionale sono presenti spiagge sabbiose."}
{"id": "2224542", "revid": "287204", "url": "https://it.wikipedia.org/wiki?curid=2224542", "title": "Le quattro stagioni (disambigua)", "text": ""}
{"id": "2224543", "revid": "327653", "url": "https://it.wikipedia.org/wiki?curid=2224543", "title": "N.T. Wright", "text": ""}
{"id": "2224546", "revid": "1347902", "url": "https://it.wikipedia.org/wiki?curid=2224546", "title": "Iconografia", "text": "L'iconografia \u00e8 un ramo della storia dell'arte che si occupa della descrizione e classificazione di quanto raffigurato nelle opere d'arte. Il termine significa anche l'insieme delle raffigurazioni di un determinato soggetto. Con altro significato nell'arte cristiana-ortodossa l'iconografia \u00e8 l'arte di dipingere icone, secondo canoni prestabiliti.\nIl termine deriva dal greco \u03b5\u1f30\u03ba\u03ce\u03bd (eik\u00f3n, immagine) e (graphein, scrivere). L'iconografia pu\u00f2 riferirsi a personaggi o avvenimenti storici, cos\u00ec come a ricerche su specifici temi, come ad esempio quelli religiosi, che a partire dal XVI secolo hanno visto una fioritura notevole di studi e pubblicazioni.\nNell'ambito della ricerca storica, l'iconografia si occupa di quelle immagini che possono essere una fonte documentale utile alla ricostruzione di eventi storici specifici, usanze di determinate popolazioni, mezzi di locomozione terrestri e navali, mentre gli studi archeologici traggono dall'iconografia la documentazione relativa a dettagli architettonici, abbigliamento, monete, gioielli e oggetti di uso comune.\nNell'ambito della ricerca musicale l'iconografia serve a definire il contesto storico-culturale di un determinato compositore, a potenziare e completare le ricerche relative all'organologia, a comprendere la dimensione socio-culturale della musica e l'uso degli strumenti musicali di determinati gruppi umani (innestandosi dunque con l'etnomusicologia e la storia sociale) o di particolari epoche storiche. \nA un uso pratico dell'iconografia si faceva ricorso nelle catacombe per richiamare qualche passo del Vangelo o per indicare il rango o lo stile di vita del defunto."}
{"id": "2224548", "revid": "287204", "url": "https://it.wikipedia.org/wiki?curid=2224548", "title": "De Profundis (album)", "text": ""}
{"id": "2224552", "revid": "174925", "url": "https://it.wikipedia.org/wiki?curid=2224552", "title": "Mare territoriale", "text": ""}
{"id": "2224554", "revid": "834", "url": "https://it.wikipedia.org/wiki?curid=2224554", "title": "De profundis (Wilde)", "text": ""}
{"id": "2224555", "revid": "228587", "url": "https://it.wikipedia.org/wiki?curid=2224555", "title": "Infidels", "text": "Infidels \u00e8 il ventiduesimo album in studio di Bob Dylan, pubblicato nel 1983 dalla CBS Records.\nProdotto da Mark Knopfler e Dylan stesso, \"Infidels\" \u00e8 visto come il suo ritorno alla musica laica, dopo la conversione al Cristianesimo e tre album evangelici e Gospel. Sebbene Dylan non abbia mai pubblicamente rinunciato alla sua fede o abbandonato la sua immagine religiosa, \"Infidels\" ottenne molta attenzione per il fatto di concentrarsi su temi pi\u00f9 personali come l'amore e l'abbandono, in aggiunta a un'analisi dell'ambiente e della geopolitica.\nLa reazione della critica \u00e8 stata la migliore per Dylan da molti anni, le sue performance e i suoi testi sono stati osannati quasi universalmente. L'album and\u00f2 abbastanza bene anche da un punto di vista commerciale, raggiungendo la posizione numero 20 negli Stati Uniti, e ottenendo un disco d'oro, e la posizione numero 9 in classifica nel Regno Unito. Inoltre, molti fan e critici furono stupiti dalle numerose canzoni inesplicabilmente escluse dall'album appena prima della registrazione - anzitutto \"Blind Willie McTell\", considerata una delle migliori della sua carriera da molti critici, e non pubblicata ufficialmente fino alla sua comparsa su \"The Bootleg Series Volumes 1\u20133\" otto anni dopo.\nIl disco.\nSessioni di registrazione.\nCritici e storici del rock spesso menzionano la produzione pulita e raffinata di \"Infidels\". Uno dei pi\u00f9 grandi artefici del sound generale dell'album \u00e8 Mark Knopfler, meglio conosciuto come leader e chitarrista dei Dire Straits. Dylan voleva produrre lui stesso il disco, ma rendendosi conto che la tecnologia lo aveva ormai lasciato indietro, contatt\u00f2 diversi artisti contemporanei pi\u00f9 a loro agio in un moderno studio di registrazione. David Bowie, Frank Zappa, e Elvis Costello furono tutti interpellati prima che Dylan scegliesse Knopfler.\nIn seguito Knopfler ammise le difficolt\u00e0 trovate nel produrre Bob Dylan: \"\u00abVedi la gente lavorare in modi differenti, ed \u00e8 una cosa buona per te. Bisogna che impari ad adattarti alle diverse modalit\u00e0 di lavoro delle persone. Certo, alle volte era molto strano con Bob. Una delle cose pi\u00f9 importanti circa la produzione \u00e8 che ti dimostra quanto bisogna saper essere flessibili. Ogni canzone ha il suo proprio segreto che \u00e8 differente da quello di un'altra canzone, e ognuna ha la sua propria vita. Certe volte bisogna faticare per tirarla fuori, altre volte esce in fretta in superficie. Non ci sono regole fisse circa lo scrivere canzoni o il produrre. Dipende da quello che si vuol fare, non solo da quello che si sta facendo. Bisogna essere sensibili e flessibili, ed \u00e8 divertente. All'epoca dissi che ero pi\u00f9 disciplinato di lui. Ma penso che Bob sia molto pi\u00f9 disciplinato come autore e come scrittore di testi, come poeta. \u00c8 un genio assoluto. Come cantante - assolutamente geniale. Ma musicalmente, penso che sia molto essenziale. La musica tende ad essere solo un veicolo per la sua poesia\u00bb.\"\nIngaggiato Knopfler, Bob e lui assemblarono velocemente un gruppo di musicisti per l'album. In primis Mick Taylor, ex chitarrista dei Blues Breakers e dei Rolling Stones, celebre per le sue improvvisazioni chitarristiche fluide, melodiche e venate di blues.\nPoi Knopfler sugger\u00ec Alan Clark, tastierista e il tecnico del suono Neil Dorfsman, entrambi ingaggiati. Secondo Knopfler, fu una idea di Dylan il chiamare Robbie Shakespeare e Sly Dunbar come sezione ritmica. Meglio conosciuti come Sly &amp; Robbie, Shakespeare e Dunbar erano celebrati produttori di dischi reggae.\n\"\u00abL'abilit\u00e0 tecnica di Bob \u00e8 limitata, se si tratta di suonare la chitarra o il pianoforte\u00bb\", disse Knopfler. \"\u00ab\u00c8 molto rudimentale, ma questo non sminuisce il suo istinto, il suo senso della melodia, il suo canto. \u00c8 tutto qui. Infatti, molte delle cose che suona al piano mentre canta sono magnifiche, anche se sono rozze. Questo dimostra che non \u00e8 necessario essere un grande virtuoso. \u00c8 sempre la solita storia: se qualcosa viene suonata con \"sentimento\", \u00e8 questo l'importante.\u00bb\"\nDescrizione dei brani.\nA partire da \"Infidels\", Dylan cess\u00f2 di professare pubblicamente una religione specifica, rivelando molto poco delle sue credenze religiose nei suoi testi. Nel 1997, dopo essersi ripreso da seri problemi cardiaci, Dylan disse in un'intervista concessa a \"Newsweek\": \n\"Jokerman\".\nSebbene \"Infidels\" venga spesso indicato come il ritorno di Dylan a tematiche laiche (dopo un trittico di album fortemente influenzati dal fondamentalismo cristiano evangelico), molte delle canzoni in esso contenute posseggono dei riferimenti biblici e rimandi all'immaginario religioso. Un esempio di ci\u00f2 \u00e8 la traccia d'apertura, \"Jokerman\". Oltre ai riferimenti biblici, il testo del brano critica il materialismo e l'attrazione verso il superficiale. Qualche critico musicale defin\u00ec \"Jokerman\" una canzone di protesta contro una sorta di anticristo, un \"manipolatore delle masse... un fabbricante di sogni\". Altri identificano il \"jokerman\" della canzone nella figura di Ges\u00f9 Cristo, trattato come un impostore, un ciarlatano ed un buffone all'epoca della sua venuta.\n\"Sweetheart Like You\".\nLa seconda traccia, \"Sweetheart Like You\", \u00e8 indirizzata ad una donna immaginaria. Il libro di Oliver Trager, \"Keys to the Rain: The Definitive Bob Dylan Encyclopedia\", menziona il fatto che taluni abbiano criticato il brano per il suo maschilismo. A tal proposito, il critico musicale Tim Riley cit\u00f2 frasi del testo quali: \"\u00ab ...a woman like you should be at home/That's where you belong/Taking care of somebody nice/Who don't know how to do you wrong\u00bb\" (\" ...una donna come te dovrebbe restare a casa. \u00c8 quello il tuo posto. A prenderti cura di qualche graziosa creatura che non saprebbe mai farti del male\"). Alcuni hanno suggerito che in realt\u00e0 il vero destinatario della canzone potrebbe essere il cristianesimo frainteso dalla chiesa cattolica come istituzione (\"\u00abWhat's a sweetheart like you doing in a dump like this?\u00bb\"), affermando come Dylan si scagli contro la corruzione della stessa e l'allontanamento dagli insegnamenti delle antiche sacre scritture.\n\"License to Kill\".\nQualche critico, come Robert Christgau, fece notare come \"Infidels\" tradisse una strana, forte avversione contro i viaggi spaziali, e ci\u00f2 sarebbe riscontrabile nei primi versi di \"License to Kill\": \"\u00abMan has invented his doom/First step was touching the moon\u00bb\" (\"L'uomo \u00e8 l'artefice del suo destino/Il primo passo \u00e8 stato toccare la luna\"). Pesante accusa verso il genere umano tacciato di imperialismo e predisposizione alla violenza, il brano si rivolge in maniera critica specificatamente al progresso umano, sia a livello politico che scientifico. Questo atteggiamento reazionario e scettico verso il programma spaziale americano potrebbe essere un retaggio della passata permanenza di Dylan nella chiesa evangelica.\n\"Neighborhood Bully\".\n\"Neighborhood Bully\", tacciata di sionismo, critica l'immagine distorta data dai mass media della nazione di Israele come Paese aggressore e prepotente. Nella canzone vengono citati fatti storici quali la guerra dei sei giorni e l'operazione Babilonia. Nel 1983, Dylan visit\u00f2 Israele nuovamente, ma per la prima volta accett\u00f2 di essere fotografato in loco, con indosso il copricapo tipico degli ebrei ortodossi.\n\"Man of Peace\".\nSi tratta di una sorta di canzone parabola dove viene ribadito il vecchio detto che la strada verso l'inferno pu\u00f2 essere lastricata di buone intenzioni, e il diavolo assume forme seducenti per indurre in tentazione anche l'uomo maggiormente esperto.\n\"Union Sundown\".\n\"Union Sundown\" \u00e8 un'altra canzone politica di protesta contro il consumismo e i beni effimeri. Nella canzone, Dylan prende in esame il soggetto da diversi punti di vista, denunciando l'avidit\u00e0 e il potere delle corporazioni e dei sindacati corrotti (\"\u00abYou know capitalism is above the law / It don't count unless it sells./ When it costs too much to build it at home you just build it cheaper someplace else\u00bb.\" ... \"\u00abDemocracy don't rule this world,/ You better get that through your head./ This world is ruled by violence/Though I guess that's better left unsaid\u00bb.\"), l'ipocrisia degli americani che si lamentano della mancanza di lavoro ma poi acquistano prodotti fabbricati all'estero (\"\u00abLots of people complainin' that there is no work./I say, 'Why you say that for? When nothin' you got is U.S.-made? They don't make nothin' here no more\u00bb\"), e le condizioni disumane della manodopera straniera.\n\"I and I\".\n\"I and I\", secondo Tim Riley, \"aggiorna il mito di Dylan\". Anche se sostituisce la commiserazione con il pessimismo, la canzone \u00e8 un'esplorazione della distanza tra la \"vera identit\u00e0 privata di Robert Zimmerman e la maschera di Bob Dylan che indossa in pubblico\".\n\"Don't Fall Apart On Me Tonight\".\n\"Don't Fall Apart On Me Tonight\" \u00e8 una semplice canzone d'amore. In album del passato come \"John Wesley Harding\" e \"Nashville Skyline\", Dylan aveva voluto concludere il disco con una canzone d'amore dopo le tematiche serie dei brani precedenti, e la tradizione viene continuata con \"Don't Fall Apart On Me Tonight\".\nMixaggio finale e outtakes.\nSebbene la prolificit\u00e0 di Dylan come autore sia ben nota e nondimeno la sua proverbiale tendenza a escludere dai suoi lavori i brani migliori, Infidels in particolare ha generato negli anni considerevoli polemiche circa la selezione finale dei brani per il disco. Nel giugno 1983, Dylan e Knopfler prepararono una sequenza preliminare di nove canzoni, inclusi due brani che poi saranno esclusi: \"Foot of Pride\" e \"Blind Willie McTell\". Altri notevoli scarti come \"Someone's Got A Hold Of My Heart\" (in seguito riscritta e registrata nuovamente per \"Empire Burlesque\") vennero registrati durante queste sessioni, ma solo \"Foot of Pride\" e \"Blind Willie McTell\" furono seriamente in lizza per essere incluse nell'album in uscita.\n\"Blind Willie McTell\" \u00e8 probabilmente l'esclusione pi\u00f9 clamorosa dell'intero catalogo di Dylan, essendo stata definita da molti critici come una delle migliori composizioni di Dylan, in grado di reggere il confronto con i suoi classici degli anni sessanta e settanta.\nSia \"Foot of Pride\" che \"Blind Willie McTell\" vennero escluse dal disco finale poco dopo l'uscita di scena di Mark Knopfler dalla lavorazione dell'album. In seguito, Knopfler afferm\u00f2 che \"Infidels\" avrebbe potuto essere un disco migliore se lui si fosse potuto occupare del mixaggio finale, ma dovette abbandonare il progetto per iniziare un tour di concerti in Germania.\nDylan pass\u00f2 un mese intero a remixare e sovraincidere, durante svariate sedute di registrazione nel giugno riregistrando le sue parti vocali utilizzando nuovi testi per i brani. Durante questo periodo, decise l'esclusione di \"Foot of Pride\" e \"Blind Willie McTell\" dal disco per rimpiazzarle con \"Union Sundown.\"\nQuesta \u00e8 una lista parziale dei brani esclusi da \"Infidels\" di cui si hanno notizie certe. Tutti i titoli tra parentesi sono \"working titles\" non definitivi.\nInfine, versioni alternative di ogni canzone dell'album hanno iniziato a circolare negli anni. Nessuna \u00e8 mai stata pubblicata ufficialmente.\nAccoglienza.\nAnche se \"Infidels\" venne accolto in maniera pi\u00f9 favorevole rispetto al suo predecessore, \"Shot of Love\", Graham Lock del \"New Musical Express\" si rifer\u00ec a Dylan definendolo: \"\u00abCulturalmente una forza spenta...un uomo confuso che cerca di riaccendere vecchi fuochi\u00bb.\" Il critico di \"Rolling Stone\" e del \"The Village Voice\" Robert Christgau parimenti non rimase impressionato dal disco, scrivendo di un Dylan ormai povero di ispirazione.\nMa persino gli scettici trovarono qualche merito in \"Infidels\". La critica fu unanime nel celebrare il sound generale dell'album e la complessit\u00e0 e maturit\u00e0 delle canzoni in esso contenute.\nAnni dopo, quando vennero alla luce outtakes come \"Someone's Got A Hold Of My Heart\", \"Blind Willie McTell\" e \"Foot Of Pride\", la reputazione dell'album inizi\u00f2 a crescere, diventando \"una grossa occasione perduta di realizzare un capolavoro\", come asserirono i critici Rob Bowman e Clinton Heylin.\nSenza nessun tour di supporto, \"Infidels\" gener\u00f2 vendite modeste, vendendo principalmente durante le festivit\u00e0 natalizie. La CBS produsse anche un videoclip per \"Sweetheart Like You\", il primo video di Dylan nell'era di MTV. A questo fece seguito un secondo video per la canzone \"Jokerman\" che la CBS fece uscire come singolo nel febbraio del 1984. Dylan avrebbe voluto girare un video anche di \"Neighborhood Bully\", ma alla fine non se ne fece pi\u00f9 nulla."}
{"id": "2224558", "revid": "1305772", "url": "https://it.wikipedia.org/wiki?curid=2224558", "title": "Shadow Knights", "text": "Shadow Knights \u00e8 un videogioco a piattaforme realizzato nel 1990 da id Software per Softdisk. Il gioco \u00e8 ispirato al pi\u00f9 celebre Ninja Gaiden per NES, del quale condivide il protagonista ninja."}
{"id": "2224559", "revid": "2056951", "url": "https://it.wikipedia.org/wiki?curid=2224559", "title": "Armoriale dei comuni della citt\u00e0 metropolitana di Reggio Calabria", "text": "Questa pagina contiene le armi (stemmi e blasonature) dei comuni della citt\u00e0 metropolitana di Reggio Calabria (ex provincia di Reggio Calabria)."}
{"id": "2224561", "revid": "547034", "url": "https://it.wikipedia.org/wiki?curid=2224561", "title": "Northern Fury Football Club", "text": "Il Northern Fury Football Club fu un club calcistico australiano di Townsville, cittadina del Queensland settentrionale.\nFondato nel 2008 come North Queensland Fury Football Club per partecipare alla A-League, il massimo campionato nazionale australiano, ne disput\u00f2 due stagioni prima di esserne esclusa per ragioni finanziarie.\nRicostituitasi nel 2013 come Northern Fury Football Club, cedette il titolo sportivo nel 2017 alla neoformata North Queensland United, che dur\u00f2 una sola stagione prima di cessare definitivamente l'attivit\u00e0.\nStoria.\nIl North Queensland Fury F.C. nacque nel 2008 e fu ammesso all'ampliata A-League 2009-10, aperta a ulteriori due squadre (oltre al Fury, anche al ).\nIl terreno di gioco prescelto fu il Willows Sports Complex, all'epoca utilizzato in esclusiva dal club di rugby a 13 del North Queensland Cowboys.\nTra gli acquisti di rilievo del club figur\u00f2 l'allora trentatreenne Robbie Fowler, internazionale inglese e gi\u00e0 stella del che, a livello individuale, al primo anno nel club realizz\u00f2 9 goal in campionato.\nIl campionato d'esordio vide la squadra terminare al 7\u00ba posto finale su 10 partecipanti, e l'anno successivo all'ultimo di undici partecipanti.\nNon potendo coprire, per la stagione 2011-12, il 50% di un debito di per iscriversi al campionato, il fu escluso dalla competizione.\nNorthern Fury Football Club (dal 2012).\nIl 3 ottobre 2012 il club \u00e8 stato ufficialmente rifondato, ripartendo dalla National Premier League Queensland e conservando il vecchio logo societario."}
{"id": "2224563", "revid": "702184", "url": "https://it.wikipedia.org/wiki?curid=2224563", "title": "George Grote", "text": "Biografia.\nNacque a Clay Hill, nel Kent. Suo nonno Andreas, originariamente un mercante di Brema, fu uno dei fondatori (il 1\u00ba gennaio 1766) della banca Grote, Prescott &amp; Company, a Londra, in via Threadneedle. Suo padre George spos\u00f2 nel 1793 Selina, da cui ebbe una figlia e dieci figli, di cui George era il primo.\nGeorge studi\u00f2 alla Seveonoaks Grammar School e, in seguito, alla Charterhouse School, dove ebbe come compagno di studi Connop Thirlwall, George e Horace Waddington, John Temple Leader e Henry Havelock. Nonostante i successi di George a scuola, il padre si rifiut\u00f2 di mandarlo all'universit\u00e0, e lo mand\u00f2 a lavorare nella banca di famiglia.\nGeorge, nel frattempo, spendeva il suo tempo libero in studi classici, storici, metafisici, economici e politici e imparando il tedesco, il francese e l'italiano. Guidato dal puritanesimo materno e dal disprezzo per gli studi accademici paterno, conobbe altri amici, tra cui Charles Hay Cameron, che rafforz\u00f2 il suo amore per la filosofia. Attraverso un altro amico, George W. Norman, conobbe Harriet Lewin (1792-1878), che sarebbe diventata sua moglie il 5 marzo 1820.\nNel frattempo, George Grote aveva deciso la sua vocazione filosofica e politica. Nel 1817, and\u00f2 sotto l'influenza di David Ricardo, e, tramite quest'ultimo, sotto quella di James Mill e Jeremy Bentham. Grote compr\u00f2 nel 1820 una casa vicino alla banca, in cui mor\u00ec il suo unico figlio una settimana dopo la nascita. Durante la convalescenza di Grote ad Hampstead, egli scrisse il suo primo lavoro pubblicato, \"Statement of the Question of Parliamentary Reform\" (1821), in risposta all'articolo di Sir James Mackintosh, comparso nella rivista \"Edinburgh Review\", dif\u00e8ndendo la rappresentazione popolare, il voto per scrutinio ed il parlamento breve. Nel 1822 pubblic\u00f2 sul \"Morning Chronicle\" una lettera contro gli attacchi di George Canning su John Russell, e modific\u00f2, o piuttosto riscrisse, alcuni articoli di Bentham, che pubblic\u00f2 con il titolo \"Analysis of the Influence of Natural Religion on the Temporal Happiness of Mankind by Philip Beauchamp\". Il libro fu pubblicato a nome di Richard Carlile, allora in prigione a Dorchester. Anche se Grote non era membro della Utilitarian Society di John Stuart Mill, il libro ebbe un grande interesse nella societ\u00e0 per la lettura e la discussione,\nGrote dichiar\u00f2 di aver iniziato a preparare l'opera \"History of Greece\" nel 1823, ma il lavoro era gi\u00e0 in preparazione nel 1822. Nel 1826, Grote pubblic\u00f2 sulla rivista \"Westminster Review\" una critica sulla \"History of Greece\" di William Mitford, fatto che mostra che le sue idee erano gi\u00e0 in ordine.\nOpere.\n\"Plato and the Other Companions of Sokrates\", 3 voll., London, John Murray, 1865."}
{"id": "2224568", "revid": "105075839", "url": "https://it.wikipedia.org/wiki?curid=2224568", "title": "\u1e24ukm", "text": "L'\u1e25ukm (, plur. ) \u00e8 il tipo di azione che il fedele musulmano compie in ossequio ai propri comandamenti religiosi, secondo la giurisprudenza coranica o \"fiqh\".\nGli \"\u02bea\u1e25k\u0101m\", suddivisi in cinque gruppi (), indicano le tipologie di azioni da fare o da cui astenersi, obbligatorie o consigliate secondo le norme islamiche.\nGli \"ahkam\", pertanto, possono essere:"}
{"id": "2224571", "revid": "1632387", "url": "https://it.wikipedia.org/wiki?curid=2224571", "title": "Episodi di Toradora!", "text": "Lista degli episodi di \"Toradora!\", anime basato sull'omonima serie di light novel scritta da Yuyuko Takemiya e illustrata da Yasu. La produzione \u00e8 affidata allo studio d'animazione J.C.Staff con regia a cura di Tatsuyuki Nagai. La storia percorre la vita di Ry\u016bji Takasu, uno studente delle superiori creduto un delinquente a causa del suo sguardo intimidatorio, e di come la sua vita cambi in seguito all'incontro con la sua compagna di classe Taiga Aisaka conosciuta per il suo atteggiamento negativo nei confronti delle persone eccetto i suoi amici stretti.\nGli episodi sono stati trasmessi in Giappone su TV Tokyo dal 2 ottobre 2008 al 26 marzo 2009. La messa in onda \u00e8 successivamente cominciata anche sulle reti AT-X, TV Aichi, TV Hokkaido, TV Osaka, TV Setouchi e TVQ Kyushu Broadcasting. Il primo DVD della serie, che contiene i primi quattro episodi, \u00e8 stato pubblicato da King Records a partire dal 21 gennaio 2009, in edizione regolare ed edizione limitata. A questo hanno fatto seguito altri sette DVD, contenenti ognuno tre episodi della serie, con pubblicazione fra il 25 febbraio ed il 26 agosto 2009, anch'essi in edizione regolare ed edizione limitata. Il 21 dicembre 2011 \u00e8 stato pubblicato un box dell'edizione Blu-ray della serie TV e con esso \u00e8 stato pubblicato un nuovo episodio inedito.\nIn Italia i diritti sono stati acquistati da Dynit; la serie \u00e8 pubblicata su quattro DVD che contengono anche l'OAV \"Toradora! SOS\". Gli episodi sono stati trasmessi in prima visione su Rai 4 dal 28 aprile al 13 ottobre 2011. Dynit si \u00e8 vista poi interessata all'acquisto dell'episodio inedito contenuto nei Blu-ray, ma per il momento non vengono concessi i diritti per l'estero.\nLe sigle di apertura sono per gli ep. 2-16, di Rie Kugimiya , Yui Horie e Eri Kitamura , e \"silky heart\" per gli ep. 17-24, di Yui Horie . Quelle di chiusura sono per gli ep. 1-16, di Yui Horie, e per gli ep. 17-25, di Rie Kugimiya, Yui Horie e Eri Kitamura, ad eccezione dell'ep. 19 in cui viene utilizzata , cantata dalle doppiatrici giapponesi di Taiga e Ami."}
{"id": "2224574", "revid": "339392", "url": "https://it.wikipedia.org/wiki?curid=2224574", "title": "Francesco-Luigi di Borbone-Conti", "text": ""}
{"id": "2224577", "revid": "1543377", "url": "https://it.wikipedia.org/wiki?curid=2224577", "title": "Jesus Seminar", "text": "Il Jesus Seminar, attivo negli anni Ottanta e Novanta, era formato da un gruppo di 150-200 studiosi e laici con differenti titoli di studio esperti nell'ambito degli studi biblici, della scienza delle religioni o in campi collegati e altri autori di pubblicazioni di rilievo nell'ambito della religione.Il seminario fu fondato nel 1985 da Robert Funk e John Dominic Crossan, con la collaborazione del Westar Institute.\nTra i gruppi maggiormente attivi nell'ambito della critica biblica, il \"Jesus Seminar\" adotta votazioni con palline colorate per decidere la visione collettiva sulla storicit\u00e0 di Ges\u00f9, in particolare riguardo a ci\u00f2 che pu\u00f2 o non pu\u00f2 aver detto e fatto in quanto figura storica. Il seminario ha anche lo scopo di rendere popolare la ricerca del Ges\u00f9 storico; il pubblico \u00e8 invitato a partecipare ai due incontri annuali. Il \"Jesus Seminar\" ha prodotto nuove traduzioni del \"Nuovo Testamento\" e dei Vangeli apocrifi da utilizzare come fonti testuali. I risultati del seminario sono stati pubblicati in tre rapporti, \"The Five Gospels\" (1993), \"The Acts of Jesus\" (1998), and \"The Gospel of Jesus\" (1999). Il gruppo tiene anche diverse lezioni in varie citt\u00e0 statunitensi.\nLa ricostruzione del Ges\u00f9 storico fatta dal \"Jesus Seminar\", lo presenta come un saggio ebreo ellenistico itinerante che non mor\u00ec in remissione dei peccati n\u00e9 risorse dai morti, ma predic\u00f2 un \"vangelo sociale\" per parabole e aforismi. Da iconoclasta, Ges\u00f9 ruppe con i dogmi teologici consolidati e con le convenzioni sociali della societ\u00e0 giudaica sia attraverso i suoi insegnamenti che attraverso le sue azioni, spesso rovesciando il senso comune e confondendo le attese dei suoi ascoltatori: predic\u00f2 di un \"regno imperiale dei Cieli\" (tradizionalmente tradotto come \"Regno dei Cieli\") affermando che fosse gi\u00e0 venuto ma non fosse stato visto; raffigur\u00f2 Dio come un padre amoroso; fraternizz\u00f2 con i perdenti della societ\u00e0, criticando i ricchi e i potenti.\nIl seminario considera i vangeli come artefatti storici, rappresentanti non solo le vere parole e azioni di Ges\u00f9, ma anche le elaborazioni e invenzioni delle prime comunit\u00e0 cristiane e degli autori dei vangeli, richiedendo l'onere della prova a chi sostiene la storicit\u00e0 di un certo brano. Non tenendo in considerazione vincoli di canonicit\u00e0, i membri del seminario sostengono che il \"Vangelo di Tommaso\" potrebbe contenere pi\u00f9 materiale originale del \"Vangelo secondo Giovanni\".\nSebbene l'analisi dei vangeli come creazioni umane e quindi fallibili sia un normale standard storico-critico, la premessa del seminario che Ges\u00f9 non sostenne alcuna visione del mondo apocalittica \u00e8 controversa. Invece di fargli rivelare una escatologia apocalittica che insegnasse ai suoi discepoli a prepararsi per l'arrivo del \"Regno dei Cieli\", i membri del seminario sostengono che le parole di Ges\u00f9 autentiche indicano che egli predic\u00f2 una escatologia sapienziale, che incoraggiava tutti i figli di Dio a fare \"tikkun olam\", a \"riparare il mondo\".\nUso dei metodi storici.\nI membri del seminario cercano di ricostruire la vita del Ges\u00f9 storico, chiedendosi chi fosse, cosa abbia fatto, cosa abbia detto e cosa significassero le sue parole. In questo utilizzano una serie di strumenti: la loro ricostruzione \u00e8 infatti basata sull'antropologia sociale e sull'analisi storica e testuale. La caratteristica centrale del loro approccio \u00e8 costituita dal rifiuto dell'escatologia apocalittica. Utilizzano studi antropologici multi-culturali per impostare lo sfondo generale, scendono nel dettaglio della storia e della societ\u00e0 della Palestina del I secolo, usano l'analisi testuale (oltre ad altra antropologia e storia) per concentrarsi su Ges\u00f9 stesso. Le loro fonti sono una combinazione di fonti primarie, fonti secondarie e prove archeologiche; la loro metodologia, sviluppata da un gruppo di studiosi e spiegata in \"The Five Gospels\" (\"I cinque vangeli\", i quattro vangeli canonici pi\u00f9 il \"Vangelo di Tommaso\"), consiste nel collezionare le testimonianze di tradizioni su Ges\u00f9 dei primi quattro secoli e filtrarle con criteri come quello dell'attestazione multipla, dell'autorevolezza e dell'oralit\u00e0.\n\"The Five Gospels\" elenca sette basi per lo studio critico moderno di Ges\u00f9; si tratta di \"pilastri\" che sono stati sviluppati sin dalla fine del Settecento:\nSebbene alcuni di questi \"pilastri\" siano condivisi, alcuni studiosi del Ges\u00f9 storico seguono Albert Schweitzer nel considerarlo apocalittico; secondo \"The Five Gospels\", la teoria non-apocalittica ha guadagnato terreno negli anni '70 e '80, quando la ricerca su Ges\u00f9 si \u00e8 trasferita dagli ambienti religiosi nel mondo secolare delle universit\u00e0. Marcus Borg afferma che \u00abil vecchio consenso sul fatto che Ges\u00f9 fu un profeta escatologico che proclam\u00f2 l'imminente fine del mondo \u00e8 scomparso\u00bb e identifica due ragioni per questo: sin dagli anni '60, i riferimenti evangelici sull'arrivo del Figlio dell'uomo sono stati talvolta visti come inserimenti della comunit\u00e0 delle origini del cristianesimo; inoltre, molti studiosi sono giunti a vedere nel Regno dei Cieli di Ges\u00f9 una realt\u00e0 presente, una escatologia realizzata, pi\u00f9 che una imminente fine del mondo. Gli elementi apocalittici attribuiti a Ges\u00f9, secondo \"The Five Gospels\", provengono da Giovanni Battista e dalle prime comunit\u00e0 cristiane.\nTraduzioni.\nIl \"Jesus Seminar\" ha iniziato la traduzione dei vangeli in inglese americano moderno, producendo la \"Scholar Version\", contenuta in \"The Five Gospels\". Questa traduzione fa uso di colloquialismi correnti e formulazioni contemporanee per fornire un senso moderno agli stili degli autori, piuttosto che usare le loro stesse parole; lo scopo \u00e8 quello di far \"sentire\" al lettore il messaggio in modo simile a come l'avrebbe sentito un ascoltatore del primo secolo.\nI traduttori hanno evitato le traduzioni arcaiche o letterali di altre edizioni, o loro aggiornamenti superficiali; ad esempio, hanno tradotto con \"damn you\" quello che normalmente era tradotto con \"woe to you\", perch\u00e9 la prima formulazione \u00e8 quella che normalmente una persona direbbe oggi.\nGli autori di \"The Five Gospels\" affermano inoltre che altre traduzioni hanno tentato di unificare il linguaggio dei vangeli, mentre i loro sforzi sono andati nella direzione di preservare lo stile peculiare di ciascun autore.\nRisultati e pubblicazioni.\nIl \"Jesus Seminar\" ha deciso di adottare il sistema delle votazioni per determinare il consenso all'interno del gruppo, come gi\u00e0 prima era stato fatto per i gruppi che hanno prodotto la Bibbia di re Giacomo (\"King James Version\", KJV), la \"Revised Standard Version\" e il \"Novum Testamentum Graece\".\nI membri utilizzano un sistema di voto basato su biglie colorate, per votare sull'autenticit\u00e0 di circa 500 affermazioni ed eventi. Il colore della biglia indica quanto il membro del \"Seminar\" sia sicuro che il detto o l'atto siano o non siano autentici:\nIl consenso viene determinato come media pesata dei voti, invece che per maggioranza semplice; in questo modo tutte le opinioni sono prese in considerazione per la decisione finale. \"The Five Gospels\" riporta il risultato del voto (rosso, rosa, grigio o nero), il numero di votazioni necessarie per raggiungere la decisione (eventualmente nessuna), e le motivazioni di voto dei membri.\nI partecipanti, per\u00f2, non si limitano a votare, ma due volte all'anno si riuniscono per discutere i rapporti presentati; alcuni versi, inoltre, hanno richiesto ampio dibattito e voti ripetuti.\nDetti di Ges\u00f9.\nI primi risultati del \"Jesus Seminar\" furono pubblicati nel 1993 nel libro \"The Five Gospels: The Search for the Authentic Words of Jesus\" (\"I cinque vangeli. La ricerca per le parole autentiche di Ges\u00f9\").\nCriteri di autenticit\u00e0.\nCome altri studiosi del Ges\u00f9 storico, il \"Jesus Seminar\" considera i vangeli come artefatti storici fallibili, contenenti sia materiale autentico che materiale non autentico. I membri utilizzano diversi criteri per determinare l'autenticit\u00e0 di un certo detto o atto, tra cui il criterio dell'attestazione multipla e il criterio dell'imbarazzo. Altri criteri utilizzati sono:\nCriteri di non autenticit\u00e0.\nIl \"Jesus Seminar\" ha adottato alcune caratteristiche che, secondo i membri, identificano i detti non autentici, come la presenza di:\nDetti autentici.\nI detti considerati \"rossi\" nella traduzione \"Scholar's Version\" del \"Jesus Seminar\" sono (con indicate a fianco le percentuali pesate dei votanti d'accordo):\nDetti probabilmente autentici.\nI primi 15 dei 75 detti \"rosa\" sono:\nAttendibilit\u00e0 generale dei cinque vangeli.\nIl \"Jesus Seminar\" ha concluso che dei detti contenuti nei \"cinque vangeli\" (i quattro canonici e il \"Vangelo di Tommaso\") e attribuiti a Ges\u00f9, solo il 18% circa (quelli con verdetto \"rosso\" o \"rosa\") fu probabilmente pronunciato da lui.\nQuasi tutti i detti contenuti nel \"Vangelo secondo Giovanni\" sono stati giudicati non autentici, facendo di esso il meno attendibile dei vangeli canonici da questo punto di vista.\nIl \"Vangelo di Tommaso\" aggiunge solo due detti a lui esclusivi, la parabola della giara vuota (97) e la parabola dell'assassino (98); per ogni altro detto probabilmente autentico l\u00ec contenuto ha paralleli nei vangeli sinottici.\nAtti di Ges\u00f9.\nNel 1998 il \"Jesus Seminar\" ha pubblicato \"The Acts of Jesus: The Search for the Authentic Deeds of Jesus\" (\"Gli atti di Ges\u00f9: La ricerca per le azioni autentiche di Ges\u00f9\"). Secondo la linguetta del libro \u00abAttraverso una ricerca e un dibattito rigorosi, hanno filtrato i vangeli in cerca di prove dell'uomo dietro i miti. La figura che hanno scoperto \u00e8 molto diversa dall'icona della Cristianit\u00e0 tradizionale\u00bb.\nSecondo i risultati del \"Jesus Seminar\":\nDieci atti autentici (\"rossi\") di Ges\u00f9 sono:\nCritiche al \"Jesus Seminar\".\nMolti studiosi hanno messo in discussione la metodologia, le assunzioni e le intenzioni del \"Jesus Seminar\". Tra gli studiosi che hanno espresso riserve sul lavoro del \"Jesus Seminar\" vi sono Richard Hays, Ben Witherington, Gregory A. Boyd, N.T. Wright, William Lane Craig, Craig Evans, Craig Blomberg, Darrell L. Bock, Edwin Yamauchi, Carsten Peter Thiede, John Paul Meier, Raymond Brown. Paul Mattei, accademico specialista di patristica e responsabile scientifico dell'Istituto Sources Chr\u00e9tiennes ha affermato che \u00abi procedimenti\u00bb del Jesus Seminar \u00ab[...] hanno spesso suscitato stupore ed ironia (voto a maggioranza, tra i presenti, cooptati alle riunioni di gruppo) [...] in rottura con qualunque tipo di dogmatismo confessionale [...]\u00bb. \nIn sintesi, le critiche generalmente avanzate sono:\nAnche il teologo gesuita Gerald O'Collins ha espresso critiche sui metodi e le conclusioni del \"Jesus Seminar\", con particolare attenzione alle implicazioni cristologiche. Critiche sono state espresse anche dallo studioso non credente Maurice Casey, che ha affermato che i membri del \"Jesus Seminar\" hanno raffigurato Ges\u00f9 come \"un filosofo cinico che si adatta al loro ambiente intellettuale\". \nPosizioni molto critiche, di carattere prettamente religioso, sono state invece assunte da organizzazioni cristiane evangeliche quali la \"Fundamental Evangelistic Association\" e il \"Watchman Expositor\".."}
{"id": "2224581", "revid": "1543377", "url": "https://it.wikipedia.org/wiki?curid=2224581", "title": "Campionato europeo dei piccoli stati di pallavolo maschile", "text": "Il campionato europeo dei piccoli stati di pallavolo maschile \u00e8 una competizione creata dalla CEV nel 2000 e riservata agli stati europei di dimensioni o popolazione ridotte, che avrebbero poco opportunit\u00e0 di partecipare ad un campionato europeo normale.\nIl torneo assegna il titolo di \"Campione d'Europa\" e possono partecipare solo le 15 squadre appartenenti alle federazioni designate dalla CEV."}
{"id": "2224589", "revid": "275845", "url": "https://it.wikipedia.org/wiki?curid=2224589", "title": "Carlotta Felicita di Brunswick e L\u00fcneburg", "text": ""}
{"id": "2224590", "revid": "1573940", "url": "https://it.wikipedia.org/wiki?curid=2224590", "title": "Suddivisione amministrativa dello Shaanxi", "text": "La suddivisione della provincia dello Shaanxi \u00e8 articolata sui seguenti tre livelli: prefetture (\u5730\u533a d\u00ecq\u016b), a loro volta suddivise in contee (\u53bf xi\u00e0n), che a loro volta sono suddivise in citt\u00e0 (\u9547 zh\u00e8n). \nPer una loro illustrazione, si rinvia alla voce sulla Suddivisione amministrativa della Cina"}
{"id": "2224591", "revid": "767487", "url": "https://it.wikipedia.org/wiki?curid=2224591", "title": "Quella pazza famiglia Fikus", "text": "Quella pazza famiglia Fikus (\"Fire Sale\") \u00e8 un film commedia del 1977 diretto e interpretato da Alan Arkin.\nCaratterizzato da una costante atmosfera grottesca e di umorismo nero, tanto che .\nTrama.\n\"Quella pazza famiglia Fikus\" \u00e8 la storia della famiglia Fikus di origini ebraiche alle prese con la difficile realt\u00e0 moderna.\nQuando pap\u00e0 Benny fallisce l'attivit\u00e0, decide di mandare a fuoco il negozio cos\u00ec da ottenere denaro dall'assicurazione e risanare la gravosa situazione economica. \nPer attuare il terribile piano, Benny, decide di servirsi di Sherman, un uomo con problemi mentali in cura presso una clinica psichiatrica perch\u00e9 crede di essere ancora durante la seconda guerra mondiale.\nAiutando il pazzo Sherman a progettare una fuga dalla clinica, Benny lo convince che il suo negozio \u00e8 il centro di un importante avamposto nazista, e insieme studiando il diabolico piano.\nDurante una tranquilla vacanza di famiglia, Benny ha un infarto, e accompagnato da sua moglie Marion per le cure, i loro figli Ezra e Russell sono costretti a prendere le redini del negozio per mandare avanti la famiglia.\nRussell, molto intelligente, vuole dirigere da solo l'esercizio per prendere i soldi necessari allo sposalizio futuro programmato con la sua compagna, ma scopre che il padre \u00e8 in crisi economica e l'attivit\u00e0 sta lentamente andando in bancarotta, l'unico modo per ricavare profitto sarebbe una fruttuosa polizza assicurativa sull'incendio trovata in magazzino.\nEzra, all'oscuro di tutto, vuole gestire personalmente il negozio per adottare Brooker T., un bambino afroamericano orfano di genitori che ha molte esigenze in campo sportivo, infatti \u00e8 una giovane promessa della pallacanestro e a soli sette anni ha gi\u00e0 vinto due trofei.\nI due figli si accordano, e Russell incassa la polizza, dividendo gli scarsi incassi con il fratello Ezra acquistando pi\u00f9 merce possibile.\nIntanto, Benny viene rilasciato dall'ospedale in stato di coma causato dall'infarto. La moglie Marion, convinta che non ci sia possibilit\u00e0 di ritorno alla normalit\u00e0, chiama in casa dei decoratori per ristrutturarla e dipingerla completamente.\nSempre Marion, infine, cambia idea sul piano di risanamento, e inizia a contattare le onoranze funebri per preparare l'addio al marito.\nMa la situazione degenera nell'imprevisto, Benny si risveglia dal coma, e rammentando della fuga di Sherman, allarma Russell di prendere i moduli della polizza assicurativa prima che il pazzo bruci il negozio.\nCos\u00ec, se Marion ed Ezra sono all'oscuro di tutto e vanno a vedere le partite del giovane Booker T., Benny e Russell tentano di scovare Sherman con ogni mezzo necessario prima che distrugga il negozio."}
{"id": "2224592", "revid": "320578", "url": "https://it.wikipedia.org/wiki?curid=2224592", "title": "Cereatae Marianae", "text": ""}
{"id": "2224593", "revid": "767487", "url": "https://it.wikipedia.org/wiki?curid=2224593", "title": "Josephine (film 1967)", "text": "Josephine (\"Les Demoiselles de Rochefort\") \u00e8 un film del 1967 diretto da Jacques Demy.\nTrama.\nRochefort. Le gemelle Solange e Delphine Garnier sono in cerca del vero amore; la loro madre, Yvonne, anni prima ha abbandonato l'uomo della sua vita Simon Dame per non dover prendere il suo bizzarro cognome una volta sposati e diventare cos\u00ec \"madame Dame\". Bill ed Etienne arrivano in citt\u00e0 per una fiera nautica; c'\u00e8 poi Maxence, un marinaio che vagheggia una \"donna ideale\" che ancora non \u00e8 mai riuscito ad incontrare, ed infine il famoso musicista statunitense Andy Miller, di ritorno dopo molti anni a Rochefort per incontrare il suo vecchio amico Simon. Durante un fine settimana nel quale in citt\u00e0 si tiene una fiera nautica, le gemelle Garnier troveranno il vero amore, e non saranno le sole.\nProduzione.\nCast.\nCatherine Deneuve e Fran\u00e7oise Dorl\u00e9ac, che nel film interpretano le due gemelle Garnier, erano in realt\u00e0 \"solo\" sorelle.\nGli attori del film vennero tutti doppiati per le parti cantate, con l'eccezione di Danielle Darrieux.\nDistribuzione.\nEdizione italiana.\nIl film dura due ore, ma la versione che usc\u00ec in sala in Italia venne arbitrariamente accorciata di mezz'ora ed intitolata \"Josephine\"; \u00e8 da notare che nella versione originale non esiste un personaggio che si chiami con questo nome, che fu un'invenzione del doppiaggio italiano. Infatti il personaggio di Catherine Deneuve, cio\u00e8 \"Delphine\", venne ribattezzato \"Josephine\"; analogamente, il \"Guillaume\" interpretato da Jacques Riberolles divenne nell'edizione italiana \"Fran\u00e7ois\".\nNel 2007 il film \u00e8 stato comunque pubblicato in DVD nella sua edizione originale, comprensivo di sottotitoli in italiano.\nRiconoscimenti.\nIl film venne candidato all'Oscar per la miglior colonna sonora nel 1968, ma quell'anno la statuetta and\u00f2 ad un altro musical: \"Oliver!\" del regista Carol Reed.\nDocumentario sul film.\nNel 1992 la regista Agn\u00e8s Varda, vedova di Demy (che era scomparso nel 1990), realizz\u00f2 un documentario sul film a 25 anni esatti di distanza dall'uscita nelle sale; nel documentario, intitolato \"Les Demoiselles ont eu 25 ans\", ci sono interviste a molti membri del cast originario ed anche a molti cittadini di Rochefort, la citt\u00e0 in cui venne girata la pellicola."}
{"id": "2224596", "revid": "337866", "url": "https://it.wikipedia.org/wiki?curid=2224596", "title": "Zam Frederick", "text": ""}
{"id": "2224599", "revid": "1573940", "url": "https://it.wikipedia.org/wiki?curid=2224599", "title": "Suddivisione amministrativa del Guangxi", "text": "La suddivisione amministrativa della provincia dello Guangxi \u00e8 articolata sui seguenti tre livelli: prefetture (\u5730\u533a d\u00ecq\u016b), a loro volta suddivise in contee (\u53bf xi\u00e0n), che a loro volta sono suddivise in citt\u00e0 (\u9547 zh\u00e8n). \nPer una loro illustrazione, si rinvia alla voce sulla Suddivisione amministrativa della Cina"}
{"id": "2224603", "revid": "107220860", "url": "https://it.wikipedia.org/wiki?curid=2224603", "title": "Arturo Noci", "text": "Biografia.\nGi\u00e0 dall'infanzia mostra di avere una predilezione per la pittura, tanto che, raggiunta l'et\u00e0 degli studi superiori, decide di iscriversi all'Accademia Capitolina delle Belle Arti. \nInizialmente i suoi studi si focalizzano su dipinti raffiguranti dei paesaggi. Alcuni di questi, presentati alla mostra annuale organizzata presso il Palazzo delle Esposizioni a Roma dalla Societ\u00e0 degli Amatori e dei Cultori di Belle Arti, segnano l'ingresso di Arturo Noci nel mondo dell'arte ufficialmente riconosciuta dalla critica.\nGli inizi del '900 rappresentano per l'artista il trampolino di lancio verso sempre maggiori successi, che lo porteranno ad esporre le sue opere alla Biennale di Venezia. In quell'occasione, l'opera che raccoglier\u00e0 i maggiori consensi \u00e8 il \u201cGiardino abbandonato\u201d, del 1901.\nParallelamente alla realizzazione di opere paesaggistiche, l'artista inizia lo studio della suddivisione del colore secondo i dogmi del Divisionismo, nuova corrente pittorica nata a Roma, adottandone la tecnica per circa 10 anni.\nDurante quegli anni, Noci viene accreditato come tra le maggiori espressioni artistiche nazionali e tale considerazione da parte della critica gli vale la nomina a membro di merito dell'Accademia Nazionale di San Luca a Roma, il cui scopo ancora oggi \u00e8 quello di promuovere le opere d'arte, di elevare il lavoro artigianale dell'artista e di onorare i meriti degli artisti e degli studiosi.\nSuccessivamente al 1914, l'artista aderisce alla nuova corrente pittorica della Secessione Romana, realizzando alcuni tra i suoi capolavori pi\u00f9 famosi, tra i quali \u201cL'arancio\u201d che viene acquistato dalla neocostituita Galleria d'arte moderna e contemporanea di Roma.\nNel 1923 Noci decide di trasferirsi definitivamente negli Stati Uniti, dove, a New York, trova la dimensione ideale per realizzare nuovi capolavori: come il \u201cPescivendolo veneziano\u201d.\nMuore nel 1953 a causa di un incidente stradale."}
{"id": "2224604", "revid": "1935274", "url": "https://it.wikipedia.org/wiki?curid=2224604", "title": "Ban\u016b Aws", "text": "I Ban\u016b Aws () erano una trib\u00f9 araba originaria del meridione della Penisola araba, ossia dello Yemen. Pretendevano quindi in et\u00e0 islamica di discendere dal biblico Qa\u1e25\u1e6d\u0101n (Yochtan).\nLa loro fama era dovuta principalmente al ruolo che i suoi membri svolsero, in appoggio al Profeta Maometto, durante il periodo medinese.\nNell'epoca preislamica, durante la loro migrazione verso Medina si erano separati dai Ghassanidi e, insieme ai Banu Khazraj, si erano stabiliti a Yathrib, dove per un po' di tempo vissero sotto la protezione delle trib\u00f9 ebraiche locali, venendo collettivamente chiamati Ban\u016b Qayla (). Ben presto la loro potenza aument\u00f2 al punto da consentir loro di sottomettere gli stessi ebrei dell'oasi higiazena.\nSuccessivamente, il rapporto tra i Banu Aws e i Banu Khazraj divenne ostile e iniziarono i primi scontri che sfociarono, nel 617, nella battaglia di Bu\u02bf\u0101th, in cui i B. Aws, con l'appoggio delle trib\u00f9 ebraiche dei Banu Qurayza, si schierarono contro i B. Khazraj, sostenuti a loro volta dalle trib\u00f9 ebraiche dei Banu Qaynuqa e dei Banu Nadir.\nInfine venne chiamato Maometto per fare da mediatore nel conflitto tra le due trib\u00f9.\nGli attriti fra i B. Aws e i B. Khazraj scemarono con l'arrivo dei compagni di Mu\u1e25ammad che alterarono il tradizionale assetto socio-politico dell'oasi con la loro attivit\u00e0 di proselitismo.\nI Ban\u016b Aws parteciparono con le altre trib\u00f9 arabe e con gli eserciti del Profeta alle conquiste musulmana e il loro nome fu cambiato in et\u00e0 islamica in B. Aws All\u0101h (lett. \"dono di All\u0101h\", )."}
{"id": "2224610", "revid": "729019", "url": "https://it.wikipedia.org/wiki?curid=2224610", "title": "Autoroute A6 (Lussemburgo)", "text": "L'autostrada A6 \u00e8 un'autostrada del sud-ovest del Lussemburgo.\nLunga complessivamente 20,791 km, collega la capitale Lussemburgo a Kleinbettingen, nell'ovest del granducato.\nA Kleinbettingen, la A6 giunge al confine con il Belgio. L'autostrada belga A4, in direzione di Arlon e Bruxelles, \u00e8 la naturale continuazione.\nLa A6 \u00e8 parte della strada europea E25, che va da Hoek van Holland nei Paesi Bassi a Palermo.\nApertura al traffico.\nL'apertura al traffico avvenne in tre fasi:"}
{"id": "2224617", "revid": "478814", "url": "https://it.wikipedia.org/wiki?curid=2224617", "title": "NFL Scouting Combine", "text": "La NFL Scouting Combine \u00e8 un evento sportivo di football americano della durata dai 5 ai 6 giorni che si tiene ogni anno ad Indianapolis alla fine di febbraio. Attualmente l'ultima edizione si \u00e8 tenuta dal 23 febbraio al 28 febbraio 2020.\nIn questo periodo i capi esecutivi, gli allenatori, i medici e gli scout delle 32 squadre della NFL osservano i 300 migliori giocatori provenienti dai vari college del paese. I giocatori sono sottoposti a test attitudinali, medici e prove individuali con l'obiettivo di mettersi in mostra per l'imminente draft che si tiene a fine aprile.\nLe prove fisiche sono le seguenti:\n40-yard dash.\n\u00c8 la prova di corsa sulle 40 yards, il tempo viene preso in 3 tempi, sulle 10 sulle 20 ed infine sulle 40 in modo da osservare l'esplosione del giocatore alla partenza e in quanto tempo raggiunge la sua velocit\u00e0 massima.\nRecord attuale che dura dal 2017: John Ross wide receiver con 4 secondi e 22 centesimi.\nSono qui elencate le tre migliori prestazioni di ogni edizione a partire da quella del 2009:\nBench press.\n\u00c8 la prova di sollevamento pesi (o pi\u00f9 precisamente delle distensione su panca). Il giocatore deve alzare da sdraiato all'incirca 102\u00a0kg di pesi, di solito questa gara viene dominato o dagli \"offensive lineman\" oppure dai \"defensive lineman\".\nRecord attuale che dura dal 2011: Stephen Paea defensive lineman con 49 ripetizioni.\nSono qui elencate le tre migliori prestazioni di ogni edizione a partire da quella del 2009:\nVertical Jump.\n\u00c8 la prova di salto in alto da fermo. Il giocatore prima di tutto viene misurato tenendo le braccia verso l'alto, poi si piega e salta cercando di toccare con una delle due mani delle bandierine poste a una certa altezza. La differenza tra la misurazione iniziale con quella raggiunta determina il salto dell'atleta. Questa prova serve per vedere l'equilibrio e la potenza che il giocatore riesce a dare sulle proprie ginocchia.\nRecord attuale che dura dal 2009: Donald Washington cornerback con 1 metro e 14 centimetri, poi eguagliato nel 2015 da Chris Conley wide receiver.\nSono qui elencate le tre migliori prestazioni di ogni edizione a partire da quella del 2009:\nBroad jump.\n\u00c8 la prova di salto in lungo da fermo. Il giocatore caricandosi sulle proprie gambe deve cercare di darsi lo slancio per fare il salto pi\u00f9 lungo. Questa prova mette in mostra l'esplosivit\u00e0 degli arti inferiori.\nRecord attuale che dura dal 2015: Byron Jones cornerback con 3 metri e 73 centimetri.\nSono qui elencate le tre migliori prestazioni di ogni edizione a partire da quella del 2009:\n3 cone drill.\n\u00c8 la prova di corsa con i coni disposti ad L. Il giocatore parte e raggiunge il primo cono, poi ritorna indietro per poi ripartire sullo stesso ma questa volta gli gira attorno per raggiungere il secondo cono. Raggiunto il secondo cono gli gira intorno e scatta per raggiungere l'ultimo cono, giunto a quest'ultimo ritorna al punto di partenza.\nRecord attuale che dura dal 2018: Jordan Thomas cornerback con 6 secondi e 28 centesimi.\nSono qui elencate le tre migliori prestazioni di ogni edizione a partire da quella del 2009:\n20-yard shuttle.\n\u00c8 la prova per testare la corsa laterale e la coordinazione. Il giocatore prima parte a sinistra facendo 5 yard, poi scatta a destra per 10 yard per poi ritornare a sinistra sul posto di partenza.\nRecord attuale che dura dal 2006: Jason Allen cornerback con 3 secondi e 81 centesimi, poi eguagliato nel 2014 da Brandin Cooks wide receiver.\nSono qui elencate le tre migliori prestazioni di ogni edizione a partire da quella del 2009:\n60-yard shuttle.\n\u00c8 la prova di corsa pi\u00f9 complessa. Il giocatore parte a sinistra per 5 yard, per poi andare a destra per 10 e ancora a sinistra per 15 yard, da l\u00ec ritorna a destra per 20 yard per concludere a sinistra per 10 yard.\nRecord attuale che dura dal 2017: Shelton Gibson wide receiver con 10 secondi e 71 centesimi\nSono qui elencate le tre migliori prestazioni di ogni edizione a partire da quella del 2009:"}
{"id": "2224623", "revid": "339392", "url": "https://it.wikipedia.org/wiki?curid=2224623", "title": "Soviet Naval Aviation", "text": ""}
{"id": "2224624", "revid": "767487", "url": "https://it.wikipedia.org/wiki?curid=2224624", "title": "Al-Muhallab ibn Abi Sufra", "text": "Biografia.\nVerso la fine del califfato di Mu\u02bf\u0101wiya b. Ab\u012b Sufy\u0101n (661-680), al-Muhallab b. Ab\u012b \u1e62ufra emigr\u00f2 con la sua gente dall'Oman a Basra, andando a rafforzare le file dell'esercito di Mu\u1e63\u02bfab b. al-Zubayr, fratello di \u02bfAbd All\u0101h b. al-Zubayr, per il quale agiva nella zona in veste di \"Wali di Basra\". \nNominato governatore zubayride in F\u0101rs, combatt\u00e9 strenuamente contro i kharigiti della corrente degli Azariqa e contro al-Mukht\u0101r b. Ab\u012b \u02bfUbayd, nella battaglia di \u1e24ar\u016br\u0101\u02be (686), in veste di comandante dell'ala destra dell'esercito di Mu\u1e63\u02bfab.\nDopo la schiacciante vittoria omayyade contro gli zubayridi nella battaglia di Dayr al-Jathaliq, nell'ottobre 691 (71 E.) e la conseguente restaurazione del dominio califfale sulla Mesopotamia, al-Muhallab cambi\u00f2 scaltramente schieramento, tornando dalla parte di \u02bfAbd al-Malik, che gli offr\u00ec in segno di compiacimento e di favore l'incarico di riscuotere il \"khar\u0101j\" e le imposte extracoraniche in Khuzistan.\nNel 694/74 il califfo lo invi\u00f2 alla testa di un imponente esercito a combattere contro gli Az\u0101riqa del F\u0101rs e del Kirm\u0101n, guidati da Nafi' b. al-Azraq e poi da Qatari b. al-Fuja\u02bfa, affidandogli l'importante compito di portare a termine la restaurazione del potere omayyade. Dopo il successo contro i kharigiti azraqiti, si ritir\u00f2 con le sue truppe in Khur\u0101s\u0101n.\nAl-Muhallab ibn Ab\u012b \u1e62ufra viene anche ricordato dalla storiografia in quanto capostipite dei \u201cMuhallabiti\u201d."}
{"id": "2224630", "revid": "287204", "url": "https://it.wikipedia.org/wiki?curid=2224630", "title": "Monte Redoubt (Alaska)", "text": "Il Monte Redoubt o Vulcano Redoubt \u00e8 uno stratovulcano attivo e il pi\u00f9 alto rilievo della penisola di Alaska, sorge a 180\u00a0km sud-ovest da Anchorage.\nIl vulcano ha conosciuto varie eruzioni recenti: nel 1881, 1902, 1966 e ancora nel 1989 quando la colonna di ceneri raggiunse un'altitudine di 14\u00a0000 metri e la ricaduta delle stesse copr\u00ec una superficie di 20\u00a0000 km\u00b2. Questa eruzione \u00e8 famosa anche perch\u00e9 fu la prima eruzione predetta con precisione dai geologi.\nIl 30 gennaio 2009 l\"Alaska Volcano Observatory\" ha annunciato una nuova ed imminente eruzione.\nAttivit\u00e0 eruttive.\nIl 22 marzo 2009 alle 22:30 ora locale si \u00e8 prodotta una prima forte eruzione esplosiva a cui hanno fatto seguito altre cinque nelle ore successive. L'allarme delle autorit\u00e0 locali \u00e8 stato portato al livello pi\u00f9 alto. La colonna di ceneri si \u00e8 alzata fino oltre i 15\u00a0000 metri di altezza. \nIl traffico aereo nella regione \u00e8 stato bloccato, si sono temute colate di fango importanti, in quanto l'intera montagna era coperta da uno spesso manto nevoso, che a contatto con le ceneri incandescenti si scioglie all'istante."}
{"id": "2224636", "revid": "122246", "url": "https://it.wikipedia.org/wiki?curid=2224636", "title": "Daniele Desiderio", "text": ""}
{"id": "2224642", "revid": "154893", "url": "https://it.wikipedia.org/wiki?curid=2224642", "title": "Santuario della Madonna di Feles", "text": ""}
{"id": "2224643", "revid": "1543377", "url": "https://it.wikipedia.org/wiki?curid=2224643", "title": "Discografia di Prince", "text": "La discografia di Prince \u00e8 composta da 39 album studio pi\u00f9 5 album \"colonna sonora\", 3 live, 5 raccolte, 9 raccolte di video e 105 singoli. Di seguito viene fornita l'elencazione dei lavori di Prince, comprese le tracce prodotte per altri artisti e le posizioni raggiunte nelle varie classifiche mondiali.\nPrince \u00e8 un artista prolifico sotto il profilo musicale, ha composto centinaia di canzoni per s\u00e9 e per altri artisti. Ha vinto sette Grammy Awards, un Academy Awards, un Golden Globe e, nel 2004, il suo nome \u00e8 stato scritto nella Rock and Roll Hall of Fame. Lo stesso anno la \"ARC Rock on the Net\" lo indic\u00f2 come il primo miglior artista maschile pop degli ultimi 25 anni , mentre la rivista Rolling Stone lo piazz\u00f2 al 27\u00ba posto nella classifica dei 100 Migliori Artisti di Tutti i Tempi."}
{"id": "2224644", "revid": "287204", "url": "https://it.wikipedia.org/wiki?curid=2224644", "title": "Diva (album)", "text": ""}
{"id": "2224655", "revid": "2208709", "url": "https://it.wikipedia.org/wiki?curid=2224655", "title": "Bad Tour Live in Yokohama Stadium", "text": "Bad Tour Live in Yokohama Stadium \u00e8 un bootleg del cantante statunitense Michael Jackson. Consiste in uno dei primi concerti del \"Bad World Tour\" in Giappone, svoltosi il 26 settembre 1987, il quale radun\u00f2 40.000 spettatori. Il DVD \u00e8 stato pubblicato in un numero limitato di copie nel 2005 solo in alcuni paesi del mondo, tra cui l' Italia. Durante il concerto vengono eseguite i brani \"Off the Wall\", \"Thriller\", \"Bad\" e molti dei Jackson 5/Jacksons. A differenza dei successivi tour, dove sono presenti grandi effetti speciali, qui non se ne vedono molti ma si nota certamente meglio la qualit\u00e0 della musica. Il concerto \u00e8 uno dei pi\u00f9 conosciuti della popstar."}
{"id": "2224659", "revid": "287204", "url": "https://it.wikipedia.org/wiki?curid=2224659", "title": "Anthem (album)", "text": ""}
{"id": "2224661", "revid": "122246", "url": "https://it.wikipedia.org/wiki?curid=2224661", "title": "Dante Boninfante", "text": "Carriera.\nGiocatore.\nLa carriera di Dante Boninfante inizia nelle giovanili del Volley Treviso, nel 1994; nella stagione 1996-97 fa il suo esordio nella pallavolo professionistica, grazie alla promozione in prima squadra, militante nel campionato di Serie A1. Nella stagione 1997-98 passa al Napoli Volley, mentre nella stagione successiva \u00e8 in Serie A2, con l'Indomita Salerno.\nNella stagione 1999-00 ritorna alla squadra trevigiana, dove resta per due annate vincendo la Supercoppa europea 1999, la Coppa Italia 1999-00, la Coppa dei Campioni 1999-00, la Supercoppa italiana 2000 e lo scudetto 2000-01. Il 24 novembre 2001 fa il suo esordio in nazionale durante una partita dell'All Star Game e con cui vince nello stesso anno la medaglia d'oro ai XIV Giochi del Mediterraneo.\nNella stagione 2001-02 viene ingaggiato dal , club al quale resta legato per tre annate, per poi passare, nella stagione 2004-05 alla Gabeca Pallavolo di Montichiari, dove disputa due campionati.\nDopo una stagione nel BluVolley Verona, nella stagione 2007-08 viene ingaggiato dalla Pallavolo Piacenza, dove resta per tre annate vincendo uno scudetto ed una Supercoppa Italiana. Nella stagione 2010-11 torna nuovamente a Treviso, aggiudicandosi la Coppa CEV; con la nazionale vince la medaglia d'argento al campionato europeo.\nNella stagione 2011-12 viene ingaggiato dalla M. Roma Volley; con la nazionale vince la medaglia di bronzo ai Giochi della XXX Olimpiade di Londra. Nel mese di novembre 2012, per la stagione 2012-13, si trasferisce in Polonia, tra le file del KSP Skra Be\u0142chat\u00f3w.\nNella stagione 2013-14 torna in Italia, nuovamente nel club di Verona, mentre nella stagione successiva passa al Modena Volley, vincendo la Coppa Italia. Nel campionato 2015-16 approda alla Top Volley di Latina, anche se poco dopo l'inizio del campionato si trasferisce al Powervolley Milano, sempre in Serie A1, dove resta anche per la stagione 2016-17, al termine della quale annuncia il suo ritiro dall'attivit\u00e0 agonistica.\nAllenatore.\nNella stagione 2017-18 diventa assistente allenatore della , in Superlega, dove resta anche nelle due annate successive.\nDurante il corso della stagione 2020-21 diventa primo allenatore del , in Serie A3."}
{"id": "2224662", "revid": "4711", "url": "https://it.wikipedia.org/wiki?curid=2224662", "title": "Ventceslav Simeonov", "text": ""}
{"id": "2224663", "revid": "767487", "url": "https://it.wikipedia.org/wiki?curid=2224663", "title": "Alexandria (Indiana)", "text": "Alexandria \u00e8 un comune della contea di Madison, in Indiana, che conta 6.260 abitanti."}
{"id": "2224665", "revid": "287204", "url": "https://it.wikipedia.org/wiki?curid=2224665", "title": "Ugly (album)", "text": ""}
{"id": "2224669", "revid": "729019", "url": "https://it.wikipedia.org/wiki?curid=2224669", "title": "Siegfried Freytag", "text": "Biografia.\nSiegfried Freytag nacque il 10 novembre 1919 a Danzica-Langfuhr nei pressi dell'aeroporto. Si arruol\u00f2 nel 1938 come ufficiale pilota dell'aviazione tedesca (Luftwaffe).\nSeconda guerra mondiale.\nEbbe il battesimo del fuoco durante l'invasione della Polonia. Prest\u00f2 servizio nel II gruppo caccia Jagdgeschwader 77 (abbreviato in JG 77) dal 1940, con il quale combatt\u00e9 in Norvegia, nei Balcani, e dopo una prima ferita e una rocambolesca evasione, sul fronte orientale.\nOttenne la sua prima vittoria il 31 ottobre 1940 quando abbatt\u00e9 un Lockheed Hudson. Partecip\u00f2 all'invasione della Grecia e di Creta. Ottenne la sua seconda vittoria aerea nel mese di luglio 1941 durante le operazioni sul fronte orientale. Un anno pi\u00f9 tardi il sottotenente Freytag aveva al suo attivo 57 vittorie, 360 missioni di guerra, oltre a dodici aerei distrutti al suolo. Registr\u00f2 la sua decima vittoria il 12 agosto 1941, la ventesima vittoria il 30 ottobre, la trentesima il 26 marzo 1942 e la quarantesima l'8 maggio 1942, presto seguita dalla cinquantesima il 3 giugno di quello stesso anno. Il 27 giugno 1942 fu nominato capitano del 1\u00ba gruppo caccia JG 77 e trasferito con l'unit\u00e0 sul teatro del Mediterraneo.\nDopo essere stato decorato della Croce di Cavaliere della Croce di Ferro (Ritterkreuz) il 3 luglio 1942, fu operativo sul cielo di Malta a partire da luglio fino ad ottobre, ottenendo 21 vittorie aeree, che elevarono cos\u00ec il totale dei suoi abbattimenti a 78. Siegfried Freytag \u00e8 stato il pilota di caccia tedesco con il pi\u00f9 alto punteggio di abbattimenti nella campagna di Malta e per questo fu soprannominato il \"leone di Malta\". Il 27 luglio fu a sua volta abbattuto da uno Spitfire della RAF. Salvato in mare al largo di La Valletta da un Dornier 24 tedesco, sfugg\u00ec di poco alla cattura da parte degli inglesi, che si stavano avvicinando con un battello.\nOperativo in Nord Africa e in Tunisia, Freytag aggiunse ulteriori 16 vittorie. Il 13 marzo 1943 fu nominato comandante del II gruppo caccia del JG 77. Impiegato in Sicilia, il 12 luglio fu abbattuto con il suo Messerschmitt Bf 109 G-6 nei pressi di Gela da uno statunitense Lockheed P-38 Lightning bimotore e rimase ferito. Dopo la sua guarigione, Freytag comand\u00f2 il II gruppo caccia JG 77 in Germania. Siegfried Freytag registr\u00f2 un totale di 102 vittorie, l'ultima il 1\u00ba gennaio 1945. \nIl 29 maggio 1944 alcuni velivoli si trasferiscono dall'Aeroporto di Poggio Renatico a Lavariano di Mortegliano per intercettare il ritorno dei B-24 dalla Germania. Sui cieli di Zagabria a mezzogiorno i caccia tedeschi abbattono 12 B-24 americani della 15th Air Force. Un caccia tedesco viene abbattuto. Alle 14.00 il gruppo parte per ritornare a Poggio Renatico. Freytag abbatte un aereo. \nIl 13 giugno decolla da Poggio Renatico per intercettare a sud ovest di Udine un gruppo di B-24. Tre B-24 abbattuti, di cui uno colpito da Freytag. \nNominato comandante del gruppo caccia JG 77 il 7 marzo 1945, dopo la morte in azione di Erich Leie (118 vittorie), guid\u00f2 l'unit\u00e0 fino al 1\u00ba aprile. Il 4 aprile 1945 fu trasferito al comando della squadriglia caccia JG 51, poi alla JG 7, che impiegava i Messerschmitt Me 262 a reazione.\nIl dopoguerra.\nTerminata la guerra, l'asso Freytag scopr\u00ec di essere l'unico sopravvissuto della sua famiglia e della cerchia dei suoi amici. Nel 1952 si arruol\u00f2 nella Legione straniera francese come semplice soldato di fanteria. Prest\u00f2 servizio combattendo per dodici anni nella guerra d'Indocina nei ranghi della 13\u00aa DBLE, in Algeria e poi fu di guarnigione nel Gibuti. Promosso sergente maggiore nel 1962, rinunci\u00f2 al grado e fu retrocesso caporal maggiore nel 1965. Termin\u00f2 l'arruolamento al 1\u00ba Reggimento straniero nel 1971 per ritirarsi nella casa di riposo del Corpo a Puyloubier, dove mor\u00ec il 1\u00ba giugno 2003."}
{"id": "2224671", "revid": "729019", "url": "https://it.wikipedia.org/wiki?curid=2224671", "title": "Edmund di Schwarzenberg", "text": "Biografia.\nFiglio minore del Principe Karl Philipp Schwarzenberg, vincitore della Battaglia di Lipsia contro Napoleone Bonaparte del 1813, per parte di sua madre era discendente del feldmaresciallo imperiale di origini italiane Scipione Guidi di Bagno. Edmund inizi\u00f2 la propria carriera militare nel 1822 come cadetto nel Reggimento di fanteria \"Conte Colloredo N\u00b0 33\" dove, in virt\u00f9 anche dei meriti e della fama del padre, fece una carriera che in breve tempo lo port\u00f2 a rivestire tutti i gradi di ufficiale inferiore e superiore dell'esercito austriaco. Nel 1836 fu nominato colonnello comandante del Reggimento corazzieri \"Barone Mengen N\u00b0 4\" e nel 1844, dopo essere stato promosso generale maggiore, entr\u00f2 far parte del consiglio aulico di guerra. La rivoluzione del 1848 lo vide comandante di brigata nell'armata del feldmaresciallo Josef Radetzky in Italia, dove, nell'ambito della prima guerra d'indipendenza italiana, si distinse ottenendo l'Ordine di Leopoldo, la Croce Ferrea di 1\u00aa classe e la Croce al merito militare. Per gli scontri a Porta Vigentina, davanti a Milano, gli sar\u00e0 successivamente concessa (153\u00aa promozione del 23 luglio 1849) la croce di cavaliere dell'Ordine militare di Maria Teresa.\nPromosso luogotenente feldmaresciallo, nel maggio del 1849 fu destinato a comandare il 3\u00ba Corpo d'armata in Ungheria contro gli insorti magiari, ma un colpo apoplettico lo costrinse ad abbandonare per lungo tempo il servizio attivo.\nRistabilitosi dopo avere seguito le cure idroterapiche di Gr\u00e4fenberg, ebbe alcuni comandi importanti tra cui quello provvisorio della 4\u00aa Armata a Leopoli in Galizia.\nNel 1856 divenne comandante del 3\u00ba Corpo d'Armata a Vienna. Tale Corpo sar\u00e0 inviato di rinforzo alle truppe austriache in Italia all'inizio del 1859. Nel giugno di quell'anno, nel corso della seconda guerra di indipendenza italiana, Schwarzenberg prese parte alle sanguinosissime battaglie di Magenta e di Solferino e San Martino in conseguenza delle quali gli austriaci, usciti sconfitti, persero la Lombardia. Dopo questi fatti fu a capo del 2\u00ba Corpo d'Armata e comandante generale dell'Alta Austria, di Salisburgo e della Marca di Stiria. Nel novembre del 1860 dovette per\u00f2 abbandonare per motivi di salute ogni ruolo attivo nell'esercito. L'imperatore Francesco Giuseppe, tuttavia, volle ricompensare ancora una volta il fedele principe, nominandolo tenente-capitano della sua Prima guardia del corpo degli Arcieri, nella quale passer\u00e0 capitano effettivo nel 1867 dopo la morte del precedente comandante, il feldmaresciallo Wratislaw.\nIn occasione dell'inaugurazione a Vienna il 20 ottobre 1867 del monumento che celebrava le glorie del padre contro Napoleone, l'imperatore nomin\u00f2 il principe Edmund feldmaresciallo, il grado pi\u00f9 elevato dell'esercito austriaco.\nMor\u00ec il 17 novembre 1873 nel Castello di Worlik, in Boemia, propriet\u00e0 della sua famiglia da diverse generazioni. Ultimo dei figli del vincitore di Lipsia, rimase celibe.\nEdmund Schwarzenberg, oltre ad essere stato insignito di alcune onorificenze estere, era cavaliere del Toson d'oro, Gran Croce dell'Ordine Imperiale di Leopoldo, detentore della Corona ferrea di 1\u00aa classe e della Croce al merito militare, oltre al citato Ordine di Maria Teresa. Dal 1849 era titolare del 10\u00ba Reggimento corazzieri (ex 2\u00b0 Dragoni e futuro 15\u00b0 Ussari) dapprima come secondo colonnello poi (nel 1868) come primo colonnello proprietario."}
{"id": "2224674", "revid": "1442080", "url": "https://it.wikipedia.org/wiki?curid=2224674", "title": "Crepis biennis", "text": "La radichiella dei prati (nome scientifico Crepis biennis ) \u00e8 una pianta angiosperma dicotiledone della famiglia delle Asteraceae.\nEtimologia.\nL'etimologia del nome generico (\"Crepis\") non \u00e8 molto chiara. In latino \"Cr\u00e8p\u00ecs\" significa pantofola, sandalo e i frutti, di alcune specie di questo genere, sono strozzati nella parte mediana ricordando cos\u00ec (molto vagamente) questo tipo di calzare. Inoltre lo stesso vocabolo nell'antica Grecia indicava il legno di Sandalo. Non \u00e8 chiaro quindi, perch\u00e9 S\u00e9bastien Vaillant (botanico francese, 1669 - 1722) abbia scelto proprio questo nome per indicare il genere della presente specie. L'epiteto specifico (\"biennis\") deriva dal ciclo biologico della pianta; mentre quello comune (\u201cradichiella dei prati\u201d) \u00e8 dovuto alla larga diffusione di questa specie e naturalmente alle zone dove pi\u00f9 facilmente si trova.\nIl primo inserimento di questa pianta nei cataloghi botanici \u00e8 dovuto al biologo e scrittore svedese, considerato il padre della moderna classificazione scientifica degli organismi viventi, Carl von Linn\u00e9 (Rashult, 23 maggio 1707 \u2013 Uppsala, 10 gennaio 1778) nel 1753.\nI francesi chiamano questa pianta con il nome di \"Cr\u00e9pide bisannuelle\", ma anche \"Chicor\u00e9e jaune\"; mentre i tedeschi la chiamano: \"Wiesen-Pippau\"; e gli inglesi la chiamano \"Rough Hawk's-Beard\".\nDescrizione.\nHabitus. La pianta di questa specie \u00e8 una erbacea bienne. La forma biologica \u00e8 emicriptofita bienne (\"H bienn\"), ossia sono piante con gemme svernanti al livello del suolo e protette dalla lettiera o dalla neve, con ciclo vitale biennale. Gli steli contengono abbondante latice amaro.\nRadici. La radice \u00e8 del tipo a fittone (corto) e con robuste radici secondarie.\nFusto. Il fusto \u00e8 eretto, striato (eventualmente arrossato sulle coste); nella parte inferiore sono presenti delle setole ruvide e patenti; nella parte superiore \u00e8 ramificato. Gli scapi fiorali sono cavi e afilli; possono originare direttamente dal rizoma. Queste piante raggiungono i 120\u00a0cm di altezza (altezza media 30 \u2013 60\u00a0cm). \nFoglie. Le foglie si dividono in basali e cauline.\nInfiorescenza. L'infiorescenza \u00e8 formata da diversi capolini emisferici ed \u00e8 di tipo corimboso. La struttura dei capolini \u00e8 quella tipica delle \"Asteraceae\": un peduncolo sorregge un involucro piriforme formato da 2 serie di squame, che fanno da protezione al ricettacolo sul quale s'inseriscono due tipi di fiori: quelli esterni ligulati e quelli interni tubulosi (in questo caso sono assenti). Le squame (da 10 a 17) sono pi\u00f9 o meno pubescenti e di colore verde scuro, sono disposte su due serie diversificate: quella interna con squame tutte uguali e pubescenti su entrambe le facce, quella esterna con squame irregolari lunghe met\u00e0 o pi\u00f9 di quelle interne. Il ricettacolo \u00e8 privo di setole o pagliette. Il colore dei fiori \u00e8 giallo. Dimensione dell'involucro: larghezza 8\u00a0mm; lunghezza 10\u00a0mm. Diametro dei capolini : 25 \u2013 35\u00a0mm.\nFiori. I fiori tutti ligulati, sono tetra-ciclici (ossia sono presenti 4 verticilli: calice \u2013 corolla \u2013 androceo \u2013 gineceo) e pentameri (ogni verticillo ha in genere 5 elementi). I fiori sono ermafroditi, fertili e zigomorfi.\nFrutti. I frutti sono degli acheni con pappo. Il frutto consiste in un achenio chiaro (bruno-giallastro), cilindrico, a 13-18 coste lisce (si assottigliano verso l'alto) e sormontato da un pappo soffice formato da peli semplici (non ramificati) di colore bianco. Il becco \u00e8 assente oppure molto pi\u00f9 corto del corpo dell'achenio. Dimensione dell'achenio : 4 \u2013 7,5\u00a0mm. Lunghezza del pappo : 5\u00a0\u2013 7\u00a0mm.\nDistribuzione e habitat.\nFitosociologia.\nAreale alpino.\nDal punto di vista fitosociologico alpino la specie di questa scheda appartiene alla seguente comunit\u00e0 vegetale:\nAreale italiano.\nPer l'areale completo italiano la specie di questa voce appartiene alla seguente comunit\u00e0 vegetale:\nDescrizione: l'alleanza \"Arrhenatherion elatioris\" fa riferimento a prati regolarmente falciati, almeno due volte l'anno (il loro abbandono conduce, spesso anche rapidamente, a fasi di incespugliamento), e concimati in modo non intensivo, su suoli relativamente profondi. Si tratta di comunit\u00e0 floristicamente ricche che sono distribuite dal fondovalle (alta pianura) ai 1000 (1500 m sui pendii soleggiati). L'alleanza \"Arrhenatherion elatioris\" \u00e8 distribuita in Italia settentrionale, nell'Europa centrale atlantica e nelle aree alpine e caucasiche.\nSistematica.\nLa famiglia di appartenenza di questa voce (Asteraceae o Compositae, \"nomen conservandum\") probabilmente originaria del Sud America, \u00e8 la pi\u00f9 numerosa del mondo vegetale, comprende oltre 23.000 specie distribuite su 1.535 generi, oppure 22.750 specie e 1.530 generi secondo altre fonti (una delle checklist pi\u00f9 aggiornata elenca fino a 1.679 generi). La famiglia attualmente (2021) \u00e8 divisa in 16 sottofamiglie.\nLa \"Crepis biennis\" appartiene a un genere (\"Crepis\") abbastanza numeroso comprendente dalle 200 alle 300 specie (secondo le varie classificazioni), diffuse soprattutto nell'emisfero boreale (Vecchio Mondo), delle quali quasi una cinquantina sono proprie della flora italiana.\nFilogenesi.\nIl genere di questa voce appartiene alla sottotrib\u00f9 Crepidinae della trib\u00f9 Cichorieae (unica trib\u00f9 della sottofamiglia Cichorioideae). In base ai dati filogenetici la sottofamiglia Cichorioideae \u00e8 il terz'ultimo gruppo che si \u00e8 separato dal nucleo delle Asteraceae (gli ultimi due sono Corymbioideae e Asteroideae). La sottotrib\u00f9 Crepidinae fa parte del \"quarto\" clade della trib\u00f9; in questo clade \u00e8 in posizione \"centrale\" vicina alle sottotrib\u00f9 Chondrillinae e Hypochaeridinae. \nLa sottotrib\u00f9 \u00e8 divisa in due gruppi principali uno a predominanza asiatica e l'altro di origine mediterranea/euroasiatica. Da un punto di vista filogenetico, all'interno della sottotrib\u00f9, sono stati individuati 5 subcladi. Il genere di questa voce appartiene al subclade denominato \"\"Crepis-Lapsana-Rhagadiolus\" clade\", composto dai generi \"Crepis\" , \"Lapsana\" e \"Rhagadiolus\" . Dalle analisi \"Crepis\" risulta parafiletico (per cui la sua circoscrizione \u00e8 provvisoria).\nNella \"Flora d'Italia\" le specie italiane di \"Crepis\" sono suddivise in 4 gruppi e 12 sezioni in base alla morfologia degli acheni, dell'involucro e altri caratteri (questa suddivisione fatta per scopi pratici non ha valore tassonomico). La specie di questa voce appartiene al \"Gruppo 3\" (gli involucri dei capolini sono pubescenti per peli ghiandolari; gli acheni sono pi\u00f9 o meno uniformi e senza un becco distinto ma con un apice progressivamente attenuato) e alla \"Sezione I\" (a volte i peli ghiandolari sono assenti).\nI caratteri distintivi per la specie di questa voce sono:\nIl numero cromosomico della specie \u00e8: 2n = 36 e 40.\nSpecie simili.\nAllo stesso gruppo e sezione appartengono le seguenti specie:\nLa specie di questa voce \u00e8 un \u201ccomune\u201d fiore giallo come tanti se ne vedono sui nostri prati che facilmente possono essere confusi con altri ad un primo sguardo distratto. Qui elenchiamo alcune specie (anche di altri generi) abbastanza simili che a volte differiscono per particolari anche poco evidenti come la struttura del ricettacolo, la forma dell'achenio o del pappo, oppure in modo pi\u00f9 evidente dalla forma delle foglie:\nSinonimi.\nSono elencati alcuni sinonimi per questa entit\u00e0:\nUsi - Cucina.\nLe foglie basali, se raccolte prima della fioritura, possono essere usate come verdura cotta."}
{"id": "2224681", "revid": "133557", "url": "https://it.wikipedia.org/wiki?curid=2224681", "title": "Eventi a Firenze", "text": "Firenze \u00e8 un importante centro congressuale e fieristico, che ospita ogni anno numerosi meeting e manifestazioni nazionali ed internazionali, concerti, spettacoli ed eventi.\nIl principale punto di riferimento per la promozione della destinazione, l'assistenza ed il supporto nell'organizzazione di eventi a Firenze \u00e8 il Firenze Convention Bureau, consorzio non profit che ha come mission la promozione della citt\u00e0 come sede di eventi e congressi.\nLuoghi.\nI principali luoghi della citt\u00e0 dove che ospitano questi eventi sono:\nEventi.\nEventi moderni.\nEventi di cinema.\nA Firenze ogni anno si tiene la 50 Giorni di Cinema Internazionale a Firenze ed altri eventi ci cinema tra i quali:\nEventi legati allo sport.\nPer le manifestazioni sportive consultare l'apposita voce: Sport a Firenze.\nFirenzestate.\nOgni anno a Firenze si svolge \"Firenzestate\", 4 mesi di musica, teatro, poesia e danza, con grandi concerti di artisti internazionali (soprattutto al Mandela Forum, stadio Artemio Franchi e piazzale Michelangelo) oltre che a varie manifestazioni, festival, eventi culturali e di svago."}
{"id": "2224682", "revid": "200182", "url": "https://it.wikipedia.org/wiki?curid=2224682", "title": "Dei della morte", "text": ""}
{"id": "2224691", "revid": "111838554", "url": "https://it.wikipedia.org/wiki?curid=2224691", "title": "MDaemon", "text": "MDaemon \u00e8 un mail server per sistemi operativi Microsoft Windows. \u00c8 sviluppato dalla software house americana MDaemon Technologies, con sede a Grapevine in Texas. Ideato da Arvel Hathcock \u00e8 stato introdotto sul mercato nel 1996.\nCaratteristiche principali.\nCon MDaemon \u00e8 possibile gestire la posta elettronica di un'azienda appoggiandosi alla casella di un Internet Service Provider (ISP), oppure ospitare un dominio completo direttamente sulla propria rete, con il server SMTP di MDaemon.\nIl sistema supporta sia qualsiasi tipo di connessione (ISDN, ADSL o linee dedicate, permettendo di gestire tutti i protocolli standard anche su connessioni sicure), sia qualsiasi configurazione della rete locale, integrando funzioni di antivirus e protezione da spam, nonch\u00e9 includendo funzionalit\u00e0 groupware per la condivisione di rubriche e calendari.\nMDaemon integra un modulo webmail (WorldClient) che consente di accedere via Web alla propria mailbox per gestire la posta elettronica, i contatti e l'agenda e uno strumento attraverso cui amministrare il mail server via browser (WebAdmin).\nCon MDaemon \u00e8 possibile controllare la posta da PC con qualsiasi client di posta, da un browser utilizzando il webmail e da qualsiasi dispositivo mobile iOS, Android, Windows Mobile e BlackBerry grazie all'integrazione con Active Directory.\nSupporta varie lingue, tra cui l'italiano, e diversi plug-in.\nServerWatch paragona MDaemon a Microsoft Exchange.\nVersioni disponibili.\nMDaemon consente di gestire sia la posta elettronica aziendale, sia la propria posta elettronica personale ed \u00e8 disponibile nella versione installabile su un server Windows del licenziatario, sia in una versione in cloud, affittabile dal licenziatario secondo le proprie esigenze."}
{"id": "2224692", "revid": "6923", "url": "https://it.wikipedia.org/wiki?curid=2224692", "title": "FSO Warszawa", "text": ""}
{"id": "2224698", "revid": "341564", "url": "https://it.wikipedia.org/wiki?curid=2224698", "title": "Bonnie Rottweiler", "text": ""}
{"id": "2224704", "revid": "330183", "url": "https://it.wikipedia.org/wiki?curid=2224704", "title": "Nippon Gakki", "text": ""}
{"id": "2224705", "revid": "729019", "url": "https://it.wikipedia.org/wiki?curid=2224705", "title": "Enrico Morozzo Della Rocca", "text": "Biografia.\nEnrico Morozzo Della Rocca apparteneva ad una nobile famiglia piemontese originaria di Morozzo e trasferitasi a Torino, i Morozzo della Rocca; era figlio del conte Carlo Filippo Morozzo Della Rocca e di sua moglie, la nobildonna savoiarda Gabriella Sofia Cisa Asinari di Gresy.\nInizi\u00f2 la propria carriera militare frequentando la Regia Accademia Militare di Torino dal 1\u00ba agosto 1816, distinguendosi per il proprio ingegno e la propria preparazione. Gi\u00e0 il 2 aprile 1824 venne nominato sottotenente. Luogotenente dal 24 agosto 1825, venne promosso capitano l'11 febbraio 1831. Successivamente venne nominato maggiore (30 aprile 1843) e poi colonnello (24 marzo 1848), divenendo maggiore generale il 12 marzo 1849, promosso dopo essersi distinto durante le rivolte popolari di quegli anni. Nel 1849 fu ministro della guerra nel governo d'Azeglio I.\nDurante la prima guerra d'indipendenza, quale colonnello di stato maggiore della Divisione della Riserva, partecip\u00f2 alla battaglia di Santa Lucia del 6 maggio 1848.\nIl 4 luglio 1857 venne nominato luogotenente generale e successivamente tenente generale Capo di stato maggiore il 22 aprile 1859, grado con cui prest\u00f2 servizio durante la seconda guerra d'indipendenza.\nIl 6 ottobre 1860 fu nominato generale d'armata e guid\u00f2 il V Corpo d'Armata piemontese nell'invasione del Regno delle Due Sicilie, intervenendo nell' e risolvendo in soli tre giorni l'assedio di Capua.\nNel 1866 la terza guerra d'indipendenza lo vide al comando del III Corpo d'armata del Regio Esercito. Nel corso della battaglia di Custoza, in una situazione che volgeva al peggio, la 9\u00aa divisione al comando del generale Giuseppe Govone oper\u00f2 una serie di contrattacchi su Custoza che avrebbero potuto spianare la strada alla vittoria italiana, se soltanto i suoi soldati, dopo una giornata di aspri combattimenti, fossero stati aiutati dalle due divisioni di fanteria e dalla cavalleria che stazionavano assolutamente immobili a pochi chilometri di distanza al comando del generale Della Rocca. Ma questi, forse per antipatia personale, per orgoglio di grado o per cieca adesione agli ordini ricevuti dal comandante in capo Alfonso La Marmora, rifiut\u00f2 ogni soccorso e cos\u00ec la giornata fin\u00ec in un'inopinata sconfitta.\nDurante la propria vita ricopr\u00ec inoltre una serie di altri incarichi di rappresentanza ed amministrativi che lo fecero conoscere e lo distinsero non solo all'interno della corte sabauda prima e italiana poi, ma anche presso le altre corti europee: il 29 febbraio 1852 venne nominato comandante di corpo di Stato maggiore, rimanendo in carica sino al 1857.\nSul piano cortigiano, divenne Secondo scudiero di S.M. il Re dal 3 marzo 1833 e divenne Primo scudiero e gentiluomo di camera del duca di Savoia dal 4 aprile 1842. Godendo della fiducia di Vittorio Emanuele II di Savoia, il 24 aprile 1849 venne nominato suo aiutante di campo, divenendo Primo aiutante di campo dal 4 luglio 1857 e ottenendo la carica onoraria dal 24 febbraio 1878.\nIl 5 marzo 1882 venne nominato da Umberto I Primo aiutante di campo generale onorario di S.M. il Re, in riconoscimento anche alla grande opera di ambasceria svolta negli anni del Risorgimento, quando si rec\u00f2 in Sassonia (1850), Belgio (1855), Francia (febbraio 1858) e Prussia (1861), presenziando come ambasciatore straordinario all'incoronazione del Re di Prussia.\nBibliografia.\nE. Della Rocca , Autobiografia di un veterano.\nBologna ditta Nicola Zanichelli 1897"}
{"id": "2224707", "revid": "287204", "url": "https://it.wikipedia.org/wiki?curid=2224707", "title": "Alessio Macrembolite", "text": "Biografia.\nDella vita di Alessio Macrembolite non sappiamo quasi nulla, tutto ci\u00f2 che sappiamo \u00e8 deducibile dai suoi scritti. Apparteneva all'aristocrazia civile di Costantinopoli e proveniva da una famiglia molto colta, \u00e8 probabile che Alessio studi\u00f2 all'universit\u00e0 di Costantinopoli.\nSiamo sicuri che non fu mai monaco, infatti egli scrisse elogio della vita monastica, in cui ripiange di non poter avere una vita spirituale come quella dei monaci; ma nonostante ci\u00f2 era anche critico verso la vita monastica, come si pu\u00f2 apprendere nel poema, l'icona della madre di Dio. Sappiamo anche che si spos\u00f2 e da questo matrimonio ebbe dei figli, perch\u00e9 sempre nel poema l'icona della madre di Dio, prega per loro. Divenne insegnante di letteratura e entr\u00f2 a far parte di un gruppo di letterati, tra cui c'era Manuele File, uno dei pi\u00f9 grandi poeti tardobizantini, anch'egli affronter\u00e0 il problema sociale nelle sue opere, come anche Alessio.\nAlessio fu a servizio di Teodoro Patrikiotes, il pi\u00f9 importante esattore delle tasse del reggente e poi imperatore Giovanni VI Cantacuzeno. Essendo al servizio di Partikiotes, Alessio divenne un supportatore di Giovanni VI e anche suo ammiratore, visto che anche il reggente era un grande scrittore. Dopo il 1341 Alessio dedic\u00f2 un logos a Patrikiotes. Per un breve periodo collabor\u00f2 intensamente al tentativo di riforma economica di Cantacuzeno, che per\u00f2 non riusc\u00ec a raggiungere l'effetto desideraro. Quasi sicuramente Alessio fu al servizio di Patrikiotes fino alla morte di quest'ultimo, avvenuta nell'autunno del 1342, venne assassinato.\nNell'autunno del 1343 scrisse la sua opera pi\u00f9 importante, il \"Dialogo dei ricchi e dei poveri\", opera in cui l'autore riflette sul problema economico e sociale presente nell'impero bizantino, l'autore probabilmente arriv\u00f2 a ragionare su questi temi a causa dell'assassinio di Partikiotes. Quest'opera \u00e8 considerata un classico del pensiero politico medievale, ci sono molti riferimenti ad Aristotele, Platone e la Bibbia. In quest'opera si nota come Alessio vada contro gli zeloti, che avevano come capo Alessio Apocauco, nemici di Giovanni VI Cantacuzeno, che dal 1342 al 1350 si erano ribellati a Tessalonica e nel 1345 sterminato i nobili della citt\u00e0. In questo dialogo l'autore prevede la fine imminente dell'impero bizantino.\nAlessio Macrembolite mor\u00ec o dopo il 1349 o dopo il 1353.\nOpere.\nLe opere di Alessio Macrembolite non sono ancora oggi state tutte pubblicate, esse sono conservate nella Biblioteca Medicea Laurenziana a Firenze e alla Biblioteca Patriarcale greco-ortodossa di Gerusalemme. Le opere pi\u00f9 significative di quest'autore sono:"}
{"id": "2224708", "revid": "1305772", "url": "https://it.wikipedia.org/wiki?curid=2224708", "title": "Fabrizio Camilli", "text": "Nel corso della sua carriera politica \u00e8 stato assessore ai trasporti, vie di comunicazione e demanio marittimo della Regione Puglia, Presidente del comitato regionale Protezione civile e componente della Commissione regionale antimafia.\nImpegno politico-sociale.\nDopo la formazione scolastica salesiana avvenuta a Roma presso l'Istituto SS. Madre Ausiliatrice e a Livorno presso la Diocesi, si trasferisce con la famiglia in Puglia dove frequenta l'ultimo anno del liceo scientifico \u201cEnrico Fermi\u201d di Bari diplomandosi. Sempre a Bari, inizia il suo percorso universitario, e dopo un breve periodo presso l'Universit\u00e0 di Pavia, ritorna nel capoluogo pugliese dove consegue la Laurea in Giurisprudenza.\nNel 1994 inizia la sua carriera politica, nelle file di Forza Italia. Viene eletto consigliere Regionale per la Puglianel 1995 e nel 1996, dopo aver presieduto la Commissione lavoro e formazione professionale, viene nominato Assessore Regionale ai trasporti, vie di comunicazione e demanio marittimo nella giunta presieduta dal Professore Salvatore Di Staso.\nDal 1996 al 2020 riveste la carica di Presidente dell'Associazione Politico-Culturale \u201cSalento Europa\u201d. Il suo impegno \u00e8 volto anche nel campo sociale, dove dal 2001 al 2005 viene nominato Presidente del comitato Regionale Protezione Civile affrontando situazioni di emergenza come il terremoto che ebbe epicentro in San Giuliano di Puglia, colpendo anche i comuni Pugliesi di Casalnuovo Monterotaro e Carlantino. Nello stesso periodo \u00e8 nominato componente della commissione antimafia della Regione Puglia.\nPresidente regionale Assopetroli dal 2002 al 2005.\nNel 2015 \u00e8 stato candidato nella lista di Forza Italia alle elezioni del Consiglio Regionale della Puglia per il collegio di Lecce, non venendo tuttavia eletto.\nIl 1 febbraio 2018 \u00e8 arrestato e posto agli arresti domiciliari Nell'ambito dell'inchiesta della Procura di Bari sul dissesto delle Ferrovie del Sud Est. \u00c9 rinviato a giudizio insieme ad altri 14 imputati che a vario titolo devono rispondere di concorso esterno in bancarotta fraudolenta, dissipazione e distrazione di fondi della Societ\u00e0 tra il 2001 e il 2015 per 230 milioni di euro. I domiciliari saranno poi revocati nell'ottobre dello stesso anno. Processo in corso sia presso il Tribunale Penale che presso quello Civile, ambedue in Bari.\nImpegno sportivo e culturale.\nImportante il suo impegno nello sport, nel quale primeggia l'attenzione per le attivit\u00e0 sportive indirizzate ai diversamente abili e per i cosiddetti sport minori. Dal 1995 a tutt'oggi sostiene economicamente numerose associazioni sportive, tra le quali ben 11 squadre di pallavolo tra cui le Societ\u00e0 del Calimera Tuglie Collepasso Presicce Trepuzzi e Tricase.\nNel 2009 \u00e8 stato anche il presidente onorario della squadra Salento 12 Trepuzzi Rugby, prima squadra nella storia del rugby pugliese ad ottenere la promozione in serie B.\n\u00c8 stato presidente della ASD Rugby Svicat compagine salentina promossa in serie B il 19 maggio 2013 dopo aver vinto la finale con il Padua Ragusa Rugby e poi retrocessa in serie C1 \u00e9lite il 3 maggio 2015. .\nDal 2004 autore di romanzi autobiografici e narrativa politica in genere aprir\u00e0 una sua pagina come Autore nel giugno 2020 con lo pseudonimo di Faro Milli per poi avviare un proprio blog su fabriziocamilli.it laddove potr\u00e0 interagire con i propri lettori anche direttamente."}
{"id": "2224725", "revid": "913245", "url": "https://it.wikipedia.org/wiki?curid=2224725", "title": "Shinji Takahira", "text": ""}
{"id": "2224728", "revid": "599013", "url": "https://it.wikipedia.org/wiki?curid=2224728", "title": "Marko Antonijevi\u010d", "text": ""}
{"id": "2224730", "revid": "767487", "url": "https://it.wikipedia.org/wiki?curid=2224730", "title": "Eli Ohana", "text": "Carriera.\nCentrocampista di attacco la cui carriera \u00e8 stata strettamente legata al Beitar Gerusalemme, ha giocato per diverse stagioni anche con il Malines, squadra belga con cui ha colto i maggiori successi della sua carriera. Con la maglia della squadra belga vinse infatti la Coppa delle Coppe, il campionato e la Supercoppa europea."}
{"id": "2224731", "revid": "2208709", "url": "https://it.wikipedia.org/wiki?curid=2224731", "title": "Dangerous - The Short Films", "text": "Dangerous - The Short Films \u00e8 una raccolta di video musicali della popstar Michael Jackson, tratti dall'album \"Dangerous\" del 1991 e pubblicata dalla Epic Records per la prima volta in VHS, Laser Disc e VCD nel 1993 e dal 2001 anche in formato DVD.\nDescrizione.\nFu la prima collezione di video del cantante estratti da un solo album ad essere realizzata in home video, nonostante anche i precedenti album \"Off the Wall\", \"Thriller\" e \"Bad\" avessero generato dei singoli con relativi video di grande successo. Alcuni dei video tratti dall'album \"Thriller\" (la \"title-track\" e \"Beat It\") vennero inseriti nella VHS \"Making Michael Jackson's Thriller\" del 1983, mentre alcuni spezzoni di video tratti dagli album \"Off the Wall\", \"Thriller\" e \"Bad\" (tra cui \"Smooth Criminal\", \"Speed Demon\" e \"Leave Me Alone\" nella loro interezza) vennero inseriti nel lungometraggio di Jackson, \"Moonwalker\" del 1988 e nella sua relativa versione home video pubblicata dal 1989 in poi.\nContenuti.\n\"Dangerous - The Short Films\" contiene la versione integrale di tutti i videoclip realizzati per i singoli estratti dall'album \"Dangerous\", ovvero: \"Black or White\", \"Remember the Time\", \"In the Closet\", \"Jam\", \"Who Is It\", \"Heal the World\" (sia nella versione originale che in quella live all'halftime show del Super Bowl XXVII), \"Give In To Me\", \"Will You Be There\" e \"Gone Too Soon\".\nVi sono inclusi anche i \"making of\" dei video principali, alcune apparizioni live dell'artista, come la sua partecipazione ai Grammy Awards 1993, dove ricevette il Grammy Legend Award, un premio alla leggenda, e quella ai NAACP Image Awards dello stesso anno, il teaser trailer dell'album \"Dangerous\" diretto da David Lynch, un breve video della canzone \"Dangerous\" su immagini dal Dangerous World Tour e alcuni spezzoni delle pubblicit\u00e0 della Pepsi con protagonista Jackson, privi per\u00f2 dei riferimenti alla bibita."}
{"id": "2224732", "revid": "88740", "url": "https://it.wikipedia.org/wiki?curid=2224732", "title": "Coppo", "text": ""}
{"id": "2224735", "revid": "27108", "url": "https://it.wikipedia.org/wiki?curid=2224735", "title": "Takahira Shinji", "text": ""}
{"id": "2224738", "revid": "1442080", "url": "https://it.wikipedia.org/wiki?curid=2224738", "title": "\u0160umen", "text": "\u0160umen (, , traslitterata anche Choumen, Shumen o Sciumen) \u00e8 una citt\u00e0 nella Bulgaria nord-orientale. \u00c8 la decima citt\u00e0 in Bulgaria per grandezza e capoluogo del comune di \u0160umen e della regione di \u0160umen. Nelle sue vicinanze si trovano le citt\u00e0 di T\u0103rgovi\u0161te e Veliki Preslav. La citt\u00e0 si trova in una posizione di crocevia; attraverso di essa passano le arterie di comunicazione principali del paese, la Sofia-Varna, la Ruse-Burgas e la Silistra-Jambol.\nGeografia fisica.\n\u0160umen si trova nella piana di \u0160umen, che \u00e8 chiusa sul lato sud-orientale e gradualmente diminuisce d'altitudine \u2013 le parti occidentali della citt\u00e0 si trovano a circa 280\u2013300 m sul livello del mare, e le sezioni orientali a circa 180\u2013200 m. La citt\u00e0 si trova sull'altopiano di \u0160umen, che ha una natura variegata. La sua dorsale si alza a 500 m s.l.m. Attraverso \u0160umen scorre il piccolo fiume Porojna.\nIl clima di \u0160umen \u00e8 continentale moderato. Durante l'inverno da nord e da nord-est affluiscono sulla citt\u00e0 masse d'aria fredda continentale, con venti forti. L'inverno \u00e8 relativamente rigido, con una temperatura media a gennaio di -0,5\u00a0\u00b0C, mentre l'estate \u00e8 calda con una temperatura media a luglio di 22\u00a0\u00b0C. Il numero medio di giorni con precipitazioni nevose all'anno \u00e8 tra 35 e 40. La temperatura pi\u00f9 bassa in citt\u00e0 \u00e8 stata misurata in gennaio (-27,4\u00a0\u00b0C), e la pi\u00f9 alta in agosto (41,7\u00a0\u00b0C). La quantit\u00e0 di precipitazione in citt\u00e0 \u00e8 circa di 600\u00a0mm annuali, vicina alla media nazionale. I periodi di maggiori precipitazioni sono maggio e giugno, mentre il mese pi\u00f9 secco \u00e8 settembre. La vicinanza al Mar Nero quasi non mostra influenza sul clima della citt\u00e0.\nStoria.\nLa storia della citt\u00e0 di \u0160umen cominci\u00f2 nella prima et\u00e0 del ferro (XII secolo a.C.) a 3\u00a0km dall'odierna citt\u00e0 su una parte dell'altopiano di \u0160umen, nel quale scorrono piccoli torrenti a carattere fluviale, nel posto oggi conosciuto come la Citt\u00e0 Vecchia o Hisarl\u0103ka. Studi archeologici condotti dal 1957 al 1987 hanno stabilito i periodi cronologici, lo stile di vita ed i mestieri degli abitanti della fortezza, resi noti dalle iscrizioni medievali trovate qui, che riportavano il nome della citt\u00e0 come \"\u0428\u041e\u0423\u041c\u0415\u041d\u042a\".\nDominio ottomano e Risveglio.\nTra il XVII ed il XVIII secolo \u0160umen venne trasformata in una citt\u00e0 fortificata con una grande guarnigione nella fortezza. Vi abitavano molti turchi, ebrei, tatari ed armeni. Si ritrovano molti nomi, come \u015eumnu, che \u00e8 anche l'attuale nome in turco, \u0160umena, \u0160umna, \u0160umular, Sumunum, e, a partire dagli ultimi secoli di dominazione - \u0160umen.\nNel XVIII secolo la citt\u00e0 si svilupp\u00f2 in un grande centro artigianale, che da parte sua \u00e8 una delle premesse per una vita culturalmente attiva. L'11 maggio 1813 a \u0160umen si tenne la prima celebrazione in Bulgaria dedicata a San Cirillo e San Metodio e la prima rappresentazione teatrale. Nel 1828 venne fondata la prima scuola elementare femminile religiosa, e nel 1856 il primo ginnasio femminile ed il primo \u010ditali\u0161te. Fu a \u0160umen, nel 1850, che venne creata la prima orchestra sinfonica bulgara. Fu conquistata dall'esercito russo il 22 giugno 1878, nel corso della guerra russo-turca.\nStoria moderna.\nDopo la liberazione la citt\u00e0 dapprima cadde in declino, a causa della perdita del mercato ottomano, l'emigrazione di molti turchi e l'arrivo sul mercato di prodotti occidentali meno costosi e di qualit\u00e0 superiore, che entrarono in concorrenza con quelli locali. Gradualmente la citt\u00e0 si riprese, essendo il capoluogo della regione o del distretto in tutte le suddivisioni amministrative, con due piccole eccezioni, dal 1944 al 1946 e dal 1987 al 1999. Nel periodo dal 29 gennaio 1950 al 29 dicembre 1965 la citt\u00e0 si chiam\u00f2 Kolarovgrad in omaggio al politico bulgaro Vasil Kolarov.\nCultura.\nIstruzione.\nMusei.\nOltre al museo storico regionale, \u00e8 possibile visitare un buon numero di galleria, e le abitazioni-museo di Panajot Volov, Lajos Kossuth, Dobri Vojnikov e Pan\u010do Vladigerov.\nSociet\u00e0.\nReligione.\nRiguardo alla fede religiosa, a \u0160umen si confessano svariate religioni, diversit\u00e0 dovuta al buon numero di etnie presenti nella citt\u00e0. Predomina la religione cristiana, ma una buona percentuale della popolazione \u00e8 musulmana. La maggior parte dei cristiani \u00e8 di fede ortodossa. Esistono anche comunit\u00e0 protestanti, cristiane armene, avventiste e altre, i cui membri compongono una piccola parte della popolazione.\nEconomia.\nLa citt\u00e0 \u00e8 una delle pi\u00f9 dinamiche e in via di sviluppo degli ultimi anni, nonostante la stagnazione economica della Bulgaria settentrionale. Molto sviluppata \u00e8 l'industria leggera, rappresentata soprattutto dall'industria di trasformazione e alimentare, dal tessile, dalla sartoria e anche dall'edilizia. A \u0160umen so trova anche la \"KTA Madara\", un'industria per la produzione e il montaggio di veicoli pesanti e autotrasporti, e il centro chimico \"Panajot Volov\". Negli ultimi anni ha avuto un buon sviluppo anche il turismo.\nAmministrazione.\nTrakija, Dobrud\u017eanski, Bojan B\u0103lgaranov 1, Bojan B\u0103lgaranov 2, Everest, Divdjadovo, Bjalata pr\u0103st, Grivica, Makaka M\u0103tnica.\nGemellaggi.\n\u0160umen \u00e8 gemellata con:\nSport.\nCalcio.\nLa squadra di calcio della citt\u00e0 \u00e8 il Profesionalen Futbolen Klub \u0160umen 2010, fondato il 1\u00ba dicembre 1929. Il club vanta - come maggiori successi - una partecipazione alla Coppa Uefa, il quarto posto in serie A nel 1994 e due semifinali in Coppa di Bulgaria (1957 e 2006). Lo stadio principale di \u0160umen \u00e8 il Panayot Volov (24.390 posti), utilizzato anche per pallavolo e basket.\nAltri sport.\nLa citt\u00e0 ha un noto club di karate, che ha trent'anni di storia e molti atleti nazionali, come ad esempio Vitaly Marinov e Daniel Dimitrov. Altro sport praticato a Shumen \u00e8 l'equitazione.\nDal 1970, in citt\u00e0 si disputa un rally, gara valevole per il Campionato Nazionale Rally. \u00c8 organizzato annualmente dall'Unione degli automobilisti bulgari"}
{"id": "2224741", "revid": "486946", "url": "https://it.wikipedia.org/wiki?curid=2224741", "title": "Greenwich Hospital (Londra)", "text": ""}
{"id": "2224742", "revid": "56818", "url": "https://it.wikipedia.org/wiki?curid=2224742", "title": "Station-wagon", "text": ""}
{"id": "2224744", "revid": "12760", "url": "https://it.wikipedia.org/wiki?curid=2224744", "title": "Christoph Schl\u00fcssel", "text": ""}
{"id": "2224753", "revid": "144796", "url": "https://it.wikipedia.org/wiki?curid=2224753", "title": "Enrico Morozzo della Rocca", "text": ""}
{"id": "2224758", "revid": "729019", "url": "https://it.wikipedia.org/wiki?curid=2224758", "title": "V\u00e4llingby (metropolitana di Stoccolma)", "text": "V\u00e4llingby \u00e8 una stazione della metropolitana di Stoccolma.\n\u00c8 situata nell'omonimo quartiere, nella circoscrizione di H\u00e4sselby-V\u00e4llingby. La fermata si trova sulla linea verde T19 della rete metroviaria locale, fra le stazioni R\u00e5cksta e Johannelund.\nL'apertura avvenne il 26 ottobre 1952, giorno in cui fu ufficialmente attivo il tratto da H\u00f6torget fino alla stessa V\u00e4llingby. La stazione \u00e8 stata un capolinea della linea verde dalla sua apertura fino al 1\u00ba novembre 1956, ovvero fino a quando fu prolungata la tratta fino a H\u00e4sselby g\u00e5rd.\nLa stazione \u00e8 in parte in superficie e in parte sotto al tunnel (lungo circa 200 metri) che passa sotto al centro commerciale \"V\u00e4llingby City\". Sono presenti quattro binari su due piattaforme. Progettata dallo studio di architettura Magnus Ahlgren, i suoi interni ospitano decorazioni da parte degli artisti Casimir Djuric e Hel\u00e9n Partos.\nL'utilizzo medio quotidiano durante un normale giorno feriale \u00e8 pari a 10.600 persone circa."}
{"id": "2224761", "revid": "1960281", "url": "https://it.wikipedia.org/wiki?curid=2224761", "title": "Fabio Colonna", "text": "Biografia.\nEra il figlio di Girolamo Colonna, antiquario e filologo, editore dei frammenti del poeta latino Ennio. Studi\u00f2 giovanissimo latino e greco, quindi si laure\u00f2 in giurisprudenza all'universit\u00e0 di Napoli nel 1589. A causa di problemi di salute, in quanto affetto da epilessia, fu costretto ad abbandonare l'attivit\u00e0 in campo giuridico e si dedic\u00f2 a studi eruditi su testi antichi di medicina, quindi di botanica e di storia naturale.\nNegli anni dal 1606 ed il 1616, Fabio Colonna effettu\u00f2 una serie di indagini sui fossili, riuscendo a mettere in risalto la natura organica di questi elementi.\nIn seguito alla pubblicazione dei suoi primi lavori di argomento botanico, quali il \"De purpura\", raggiunse tra i naturalisti una tale notoriet\u00e0 da essere accolto tra i primi iscritti all'Accademia dei Lincei di Napoli, aperta da Federico Cesi nel 1603. La sua attivit\u00e0 presso i Lincei, anche in veste di consigliere e procuratore, fu particolarmente intensa negli anni seguenti. In particolare, oltre a varie pubblicazione scientifiche, cur\u00f2 la stesura dell\"'Apiario\" e del \"Tesoro Messicano\", pubblicati dai Lincei rispettivamente nel 1625 e nel 1628.\nSuccessivamente Colonna intensific\u00f2 i suoi studi sia nell'infinitamente grande, grazie all'invenzione dei telescopi, sia nell'infinitamente piccolo, sfruttando i nuovi microscopi.\nNel 1625 realizz\u00f2 due tavole, l\"'Apiarium\" e la \"Melissographia\", aventi come campo di indagine le api.\nSi occup\u00f2 altres\u00ec di musica: ide\u00f2 uno strumento, il \"pentecontachordon\", dotato di 50 corde, nel quale l'ottava \u00e8 suddivisa in 17 parti e il tono in 3."}
{"id": "2224763", "revid": "1543377", "url": "https://it.wikipedia.org/wiki?curid=2224763", "title": "Campionato europeo dei piccoli stati di pallavolo maschile 2007", "text": "Il campionato europeo dei piccoli stati di pallavolo maschile 2007 si \u00e8 svolto dal 4 al 6 maggio 2007 a Limassol, a Cipro: al torneo hanno partecipato quattro squadre nazionali europee di stati con meno di un milione di abitanti e la vittoria finale \u00e8 andata per la quarta volta consecutiva a Cipro.\nQualificazioni.\nAl torneo hanno partecipato: la nazionale del paese ospitante e tre nazionali provenienti dai gironi di qualificazione.\nRegolamento.\nLe squadre hanno disputato un'unica fase con formula del girone all'italiana.\nPodio.\nCampione.\nCipro(Quarto titolo)\nSecondo posto.\nAndorra\nTerzo posto.\nLussemburgo"}
{"id": "2224766", "revid": "767487", "url": "https://it.wikipedia.org/wiki?curid=2224766", "title": "Il mostruoso uomo delle nevi", "text": "Il mostruoso uomo delle nevi (in originale \"The Abominable Snowman\") \u00e8 un film di fantascienza del 1957 diretto da Val Guest e prodotto dalla Hammer.\nConosciuto per essere uno dei primi prodotti cinematografici basati sul mito dello Yeti, il film ha riscosso un discreto successo e rimane uno dei classici della Hammer.\nLa sceneggiatura di Nigel Kneale ripropone per il grande schermo \"The Creature\", un dramma scritto da lui stesso per la BBC Television che narra la turbolenta avventura verso l'ignoto di un antropologo inglese attraverso le Himalaya alla ricerca dell\"'abominevole uomo delle nevi\".\nLa prima mondiale \u00e8 del 26 agosto 1957 nel Regno Unito, su distribuzione Warner Brothers e Regal Films International.\nSuccessivamente altre edizioni sono state distribuite negli Stati Uniti d'America, ove la pellicola \u00e8 stata tagliata di 6 minuti, e Germania Ovest prima degli anni '60 divenendo un cult.\nTrama.\nNelle lande desolate dell'Himalaya, il botanico inglese John Rollason, sua moglie Helen e il loro amico Peter Fox studiano erbe rare da molti anni.\nIn una discussione col Dalai Lama, Rollasson annuncia l\u2019arrivo di una spedizione capitanata da Tom Friend con l\u2019obiettivo di trovare lo yeti.\nIl dottor Rollason decide di unirsi alla spedizione, nonostante il parere contrario della moglie Helen, perch\u00e9 vorrebbe scoprire e studiare l\u2019uomo delle nevi.\nLa spedizione, che conta cinque uomini( Kusan la guida locale, Ed Shelley collega di Tom e il fotografo McNee che diceva di aver gi\u00e0 visto lo yeti oltre ai due sopracitati), si incammina per l\u2019Himalaya.\nAlla prima tappa una discussione si accende tra Rollason e Friend, perch\u00e9 il secondo trasporta armi e trappole per catture lo Yeti allo scopo di esibirlo in televisione.\n\u00c8 proprio una trappola sistemata da Ed Shelley a ferire McNee il secondo giorno e a costringere la spedizione ad una sosta forzata pi\u00f9 in alto sull\u2019Himalaya.\nDurante la notte McNee sentendo delle voci allerta il resto della spedizione che subito imbraccia i fucili ed esce dalla tenda alla ricerca della fonte. McNee all\u2019interno della tenda vedo un arto dello Yeti entrare e rovistare tra gli oggetti. Paralizzato e incapace di emettere un suono sar\u00e0 Kusan a far fuggire la creatura, entrando nella tenda e richiamando gli altri tre, i quali sopraggiungono e feriscono a morte la creatura.\nDecisi a riportare la creatura al campo il giorno seguente i cinque restano orfani di Kusan che scappa al campo base in preda al terrore.\nIl giorno seguente \u00e8 il fotografo a fuggire dalla tenda, in preda alla follia causata dallo spavento il giorno prima. E mentre fugge da un nemico immaginario scivola da un precipizio e cade, morendo sul colpo.\nIntanto al campo Helen decide, seguita da Fox, di partire alla ricerca del marito insieme ad alcuni sherpa rimasti l\u00ec, agitata dalla vista di un terrorizzato Kusan e dalle parole criptiche del Lama.\nLa sera stessa i tre rimasti della spedizione decidono di tendere un agguato agli Yeti, poich\u00e9 Tom \u00e8 deciso a portarne uno vivo a casa, nella grotta dove han nascosto il corpo del primo. Ed decide di restare da solo a rendere la trappola montando una rete di metallo sull\u2019entrata e aspettandoli imbracciando il suo fucile, mentre gli altri due aspettano nella tenda a causa di una forte tempesta di neve.\nL\u2019agguato fallisce poich\u00e9 gli Yeti spezzano facilmente la rete ed Ed muore di crepacuore.\nFriend e Rollason decidono quindi di barricarsi all\u2019interno della grotta e aspettare l\u2019indomani , ma Friend, impazzito probabilmente per il senso di colpa e lo scarso ossigeno, decide di uscire poich\u00e9 sente l\u2019amico chiamarlo. In preda all\u2019agitazione spara alcuni colpi della sua pistola provocando una valanga che lo seppellisce a morte.\nRollason rimane solo e torna a barricarsi nella grotta, ma viene sorpreso da due Yeti che rivelano avere un volto umano ed essere innocui.\nRollason sviene e viene rinvenuto il mattino dopo dalla moglie Hellen, svegliata dal verso degli yeti e da esso condotta verso il dottor Rollason, quasi congelato. Hellen, Fox e gli sherpa riportano sano e salvo Rollason dal Dalai Lama.\nRollassom, interrogato dal Lama, ammette la non esistenza dello Yeti, non \u00e8 spiegato se per amnesia o se per proteggerli da altri avidi esploratori.\nLavorazione.\nLa lavorazione si \u00e8 svolta quasi interamente in Inghilterra, presso i Bray Studios (Berkshire) e Pinewood Studios (Londra) per le sequenze addizionali.\nLe scene che ritraggono l'Himalaya sono in realt\u00e0 i monti Pirenei della parte francese, scelti ovviamente per motivi di natura economica."}
{"id": "2224768", "revid": "1318658", "url": "https://it.wikipedia.org/wiki?curid=2224768", "title": "Hans-J\u00fcrgen von Arnim", "text": "Generale preparato e capace, proveniente da una famiglia di antiche tradizioni militari, si distinse alla guida di reparti corazzati sul fronte orientale nel 1941, e quindi prese il comando nel dicembre 1942 della nuova 5. Panzerarmee, costituita in fretta dall'Alto Comando tedesco in Tunisia per fronteggiare le forze anglo-americane sbarcate nel Nordafrica francese.\nDopo aver combattuto coraggiosamente e con notevole abilit\u00e0, ed aver inflitto alcune gravi sconfitte alle truppe alleate, il generale, divenuto comandante, nel marzo 1943 di tutte le forze dell'Asse ancora schierate in Nord Africa dopo il richiamo del feldmaresciallo Erwin Rommel, fu alla fine costretto alla resa con le truppe residue il 12 maggio 1943 di fronte alla preponderanza delle forze nemiche.\nBiografia.\nGli inizi.\nFiglio del generale Hans von Arnim (1861\u20131931) e di Martha Honrichs (1865\u20131953), Hans-J\u00fcrgen proveniva da una storica casata prussiana che aveva servito per secoli con distinzione nell'esercito; in particolare il nonno era stato membro dello stato maggiore generale prussiano nel 1850 e quattro componenti della casata combatterono con il grado di generale, tra cui Sixt von Arnim, nella prima guerra mondiale.\nDopo aver frequentato le scuole a Glogau in Slesia, il giovane Hans-J\u00fcrgen entr\u00f2 nell'esercito tedesco il 1\u00ba aprile 1908 come \"fahnenjunker\", aspirante portabandiera, e il 19 agosto 1909 divenne sottotenente nel prestigioso 4\u00ba reggimento prussiano guardie a piedi con il quale prese parte alla fase iniziale della prima guerra mondiale combattendo in Belgio e Francia settentrionale; nel 1915 von Arnim venne promosso tenente e guid\u00f2 in combattimento una compagnia di fanteria nel corso dei durissimi scontri nelle Fiandre. Dopo questo periodo di comando sul campo venne trasferito ad incarichi di stato maggiore con il grado di capitano sul fronte orientale fino all'ottobre 1917; nell'ultimo periodo della guerra invece il giovane ufficiale ritorn\u00f2 sul fronte occidentale al comando di un battaglione di cacciatori con il quale partecip\u00f2 alle battaglie del 1918.\nAltamente apprezzato per le capacit\u00e0 mostrate sia negli incarichi di stato maggiore sia nei periodi di comando al fronte, von Arnim nel 1919 divenne comandante di una compagnia del 29\u00ba reggimento di fanteria e soprattutto fu uno dei 4.000 ufficiali tedeschi selezionati per servire nella nuova \"Reichswehr\", il piccolo esercito consentito alla Germania dopo la sconfitta nella Grande Guerra. Durante gli anni venti esercit\u00f2 funzioni di comando da Stettino e assunse incarichi di stato maggiore a Kassel mentre nel 1924 venne assegnato al ministero della difesa a Berlino dove diede prova di capacit\u00e0 di lavoro, energia e preparazione; von Arnim venne promosso maggiore nel 1928. Dopo altri incarichi a Monaco e a M\u00fcnster, il 1\u00ba luglio 1934 venne promosso colonnello.\nNegli anni seguenti von Arnim ebbe il comando del 68\u00ba reggimento di fanteria a Berlino fino al 1938 quando venne rimosso dal generale Erwin von Witzleben, comandante del III Distretto militare e oppositore di Adolf Hitler, e assegnato a compiti amministrativi a Schweidnitz, in quanto ritenuto ostile ad eventuali cospirazioni. A causa di queste difficolt\u00e0 von Arnim venne promosso maggior generale solo dopo l'inizio della seconda guerra mondiale; richimato a Berlino, rimase a disposizione fino al 12 settembre 1939 quando assunse il comando della 52\u00aa Divisione di fanteria senza prendere parte alla campagna di Polonia. Promosso tenente generale il 1\u00ba dicembre 1939 von Arnim mantenne il comando della 52\u00aa Divisione anche durante la campagna di Francia dove la sua unit\u00e0 svolse un ruolo minore.\nSul fronte orientale.\nLa carriera di von Arnim ebbe una svolta decisiva nell\u2019autunno 1940 quando ricevette il comando della nuova 17. Panzer-Division in fase di costituzione a Monaco. Pur non avendo mai comandato in precedenza unit\u00e0 corazzate, egli dimostr\u00f2 la sua capacit\u00e0 organizzativa; considerato ufficiale \"calmo ed equilibrato\" ed un abile addestratore, riusc\u00ec a completare la preparazione della 17. Panzer-Division entro il 25 febbraio 1941 e il generale Maximilian von Weichs apprezz\u00f2 il suo lavoro.\nLa 17. Panzer-Division prese parte all'operazione Barbarossa inquadrata nel 47\u00ba \"Panzerkorps\" del generale Joachim Lemelsen che faceva parte del potente 2. \"Panzergruppe\" del generale Heinz Guderian che, schierato nel settore centrale del fronte, avanz\u00f2 a partire dal 22 giugno 1941 direttamente verso Minsk; von Arnim diresse l'avanzata iniziale della sua divisione che dovette subito affrontate aspri scontri di carri contro le riserve corazzate sovietiche. Dopo aver respinto i contrattacchi nemici a Slonim il 24 giugno, von Arnim avanz\u00f2 con le unit\u00e0 panzer fino alla periferia di Minsk, ma il 28 giugno 1941 venne gravemente ferito alla periferia di Sklov e dovette cedere il comando della 17. Panzer-Division al generale Karl Ritter von Weber; venne evacuato prima a Leopoli e quindi a Berlino dove rimase per cure e convalescenza fino a settembre 1941. Il 4 settembre 1941 ricevette l'ambita decorazione della Croce di Cavaliere della Croce di ferro.\nVon Arnim riprese il comando della 17. Panzer-Division il 17 settembre 1941 e guid\u00f2 con abilit\u00e0 le sue truppe corazzate nella parte finale della gigantesca battaglia della sacca di Kiev e soprattutto nella cosiddetta \"operazione Tifone\", l'attacco a Mosca. Furono i panzer del generale von Arnim che avanzarono per primi con grande rapidit\u00e0 oltre il fiume Desna e arrivarono direttamente a Brjansk contribuendo in modo decisivo all'accerchiamento di numerose formazioni sovietiche in una nuova grande sacca. La battaglia termin\u00f2 il 17 ottobre 1941 con un brillante successo tedesco e il generale von Arnim cattur\u00f2 oltre 30.000 soldati sovietici. Nonostante la vittoria tuttavia i tedeschi non riuscirono a proseguire verso la capitale sovietica a causa della tenace resistenza nemica e delle difficolt\u00e0 logistiche; anche la 17. Panzer-Division di von Arnim si trov\u00f2 in difficolt\u00e0 per mancanza di sufficiente carburante; quindi, dopo il trasferimento della formazione a Or\u00ebl, la presenza del fango rese molto ardua l'avanzata verso Mosca; la marcia dovette essere sospesa in attesa del consolidamento del terreno con il gelo. L'11 novembre 1941 von Arnim, promosso in precedenza generale delle truppe corazzate, cedette il comando della 17. Panzer-Division e assunse il comando del 39\u00ba \"Panzerkorps\", schierato nei ranghi del Gruppo d'armate Nord nel settore settentrionale del fronte orientale. \nIl 39\u00ba \"Panzerkorps\", costituito da una Panzer-Division e da una divisione motorizzata, era schierato in una posizione esposta a est del fiume Volchov e si trovava in grave difficolt\u00e0; von Arnim arriv\u00f2 al posto di comando il 15 novembre 1941 e dovette subito fronteggiare una pericolosa controffensiva dell'Armata Rossa che mise in grave difficolt\u00e0 i tedeschi. I combattimenti si svolsero in condizioni climatiche estreme con freddo glaciale e bufere di neve, dopo una aspra resistenza von Arnim, privo di aiuti, dovette ordinare l'evacuazione della testa di ponte di Tichvin e la ritirata a ovest del Volchov. Nonostante grandi difficolt\u00e0 causate dal clima invernale e dagli attacchi sovietici, von Arnim riusc\u00ec entro il 23 dicembre 1941 a portare in salvo i superstiti del 39\u00ba \"Panzerkorps\"; il generale venne apprezzato dagli alti comandi per l'energia, il coraggio e la risolutezza dimostrate durante questa drammatica ritirata nella neve.\nNonostante il logoramento delle sue truppe, von Arnim ricevette l'ordine in gennaio 1942 di trasferire i resti del 39\u00ba \"Panzerkorps\" a sud dove, con alcuni deboli rinforzi, avrebbe dovuto organizzare un'operazione di salvataggio attraverso il terreno boscoso, paludoso e innevato per sbloccare la piccola guarnigione tedesca accerchiata nella sacca di Cholm. I primi tentativi di raggiungere Cholm fallirono di fronte alla resistenza dei sovietici ed alle proibitive condizioni climatiche e ambientali; von Arnim sferr\u00f2 un nuovo attacco il 5 marzo 1942 ma le deboli forze raccolte per l'operazione, meno di due divisioni, non furono in grado di raggiungere la sacca, mentre le condizioni atmosferiche rimanevano pessime. Dopo duri combattimenti che costarono la perdita di circa 5.000 soldati tedeschi morti e feriti da gennaio 1943, von Arnim decise di interrompere temporaneamente gli attacchi e riorganizzare le sue formazioni.\nAlla fine del mese di aprile 1942 von Arnim pot\u00e9 finalmente iniziare un nuovo tentativo di raggiungere la sacca di Cholm; la cosiddetta \"operazione Gr\u00fcn\" venne sferrata dal 39\u00ba \"Panzerkorps\" con elementi di due divisioni di fanteria supportati da un reparto di panzer e da un gruppo di cannoni d'assalto e guadagn\u00f2 terreno nonostante l'accanita resistenza dei sovietici. La notte del 4 maggio von Arnim ordin\u00f2 un attacco notturno decisivo e alle ore 06.20 del giorno seguente i tedeschi sbloccarono finalmente gli assediati di Cholm che guidati dal generale Theodor Scherer avevano resistito per 105 giorni. I superiori diretti di von Arnim, il generale Ernst Busch e il generale Georg von K\u00fcchler, elogiarono il generale per la sua condotta delle operazioni nel settore di Cholm; egli venne descritto nei rapporti come \"personalit\u00e0 energica e volitiva\".\nDopo il successo von Arnim venne trasferito il 9 luglio 1942 con il suo 39\u00ba \"Panzerkorps\" alle dipendenze del Gruppo d'armate Centro, e prese il comando di una parte del settore nord-orientale del saliente di R\u017eev che da mesi era sottoposto alla continua pressione delle armate sovietiche. Dal 30 luglio 1942 il saliente venne attaccato in forze dall'Armata Rossa e le difese tedesche respinsero gli attacchi con difficolt\u00e0; il 39\u00ba \"Panzerkorps\" di von Arnim venne coinvolto nella logorante battaglia difensiva che termin\u00f2 il 25 agosto 1942 senza risultati decisivi e con pesanti perdite per entrambe le parti. Il 25 novembre 1942 l'Armata Rossa sferr\u00f2 una grande offensiva contro il saliente di R\u017eev che diede origine ad una nuova serie di violenti e sanguinosi combattimenti che coinvolsero anche il 39\u00ba \"Panzerkorps\" e si prolungarono fino alla fine di dicembre, ma il 30 novembre von Arnim ricevette la comunicazione dal generale Rudolf Schmundt, responsabile del personale al quartier generale del F\u00fchrer, che egli avrebbe dovuto cedere subito il comando al generale Robert Martinek e recarsi a Rastenburg dove avrebbe ricevuto un nuovo incarico.\nIn Africa settentrionale.\nIl 3 dicembre 1942 von Arnim arriv\u00f2 al quartier generale segreto di Hitler a Rastenburg dove ricevette la notizia della sua promozione a \"generaloberst\"; durante un colloquio diretto con il F\u00fchrer apprese che sarebbe stato nominato al comando della nuova 5. Panzerarmee che era in corso di costituzione in Nordafrica per occupare la Tunisia e affrontare il corpo di spedizione anglo-americano sbarcato dall'8 novembre 1942 in Marocco e Algeria. Von Arnim apprese che il generale Heinz Ziegler sarebbe stato il suo vicecomandante e ricevette da Hitler ampie assicurazioni sulle forze che gli sarebbero state assegnate; il F\u00fchrer promise che la 5. Panzerarmee avrebbe ricevuto in tempi brevi altre tre Panzer-Division e tre divisioni motorizzate e che abbondanti armi moderne e rifornimenti sarebbero stati trasportati via mare a Tunisi e Biserta. Von Arnim e Zigler affermarono che in questo caso sarebbe stato possibile organizzare una grande offensiva per respingere il nemico e rioccupare il Nordafrica francese.\nL'8 dicembre 1942 il generale arriv\u00f2 in Nordafrica e assunse il comando della 5. Panzerarmee. Von Arnim giunse in Tunisia determinato, risoluto e pienamente fiducioso; egli riteneva inizialmente che, rispetto alle drammatiche battaglie combattute sul fronte orientale sul Volchov, a Cholm e a R\u017eev, il nuovo incarico in Africa settentrionale contro gli eserciti anglo-sassoni, fosse molto pi\u00f9 agevole; ben presto von Arnim avrebbe compreso le reali e insormontabili difficolt\u00e0 della missione affidatagli da Hitler. Le forze tedesche disponibili al momento del suo arrivo, in precedenza comandante dal generale Walther Nehring, erano costituite solo dalla 10. Panzer-Division, alcuni reparti di paracadutisti e un battaglione di carri pesanti Panzer VI Tiger I. Divenne evidente che, nonostante le assicurazioni di Hitler, i rifornimenti destinati alla testa di ponte tunisina erano assolutamente insufficienti e che le promesse divisioni corazzate di rinforzo non sarebbero mai giunte; in queste condizioni von Arnim dovette inizialmente limitarsi nel mese di dicembre 1942 a consolidare le sue posizioni e contrastare gli attacchi delle forze alleate che si stavano sistematicamente rafforzando.\nNel mese di gennaio 1943, mentre il feldmaresciallo Erwin Rommel stava completando con i resti della Panzerarmee \"Afrika\" la sua lunga ritirata lungo la costa della Libia dopo la sconfitta di El Alamein e si avvicinava alla Linea del Mareth, von Arnim sferr\u00f2 con le sue limitate ma esperte forze corazzate alcuni abili attacchi locali per migliorare la situazione tattica della testa di ponte in Tunisia. I deboli reparti francesi e le inesperte truppe americane vennero respinte da alcune importanti posizioni sulle catene montuose occidentali tunisine, furono catturati numerosi prigionieri; il 31 gennaio 1943 venne conquistato il passo Faid. Il 9 febbraio von Arnim si incontr\u00f2 per la prima volta con il feldmaresciallo Rommel proveniente dalla Libia; l'incontro evidenzi\u00f2 una profonda divergenza di valutazioni strategiche; von Arnim stava pianificando una nuova offensiva con obiettivi limitati per sorprendere gli americani sbucando con forze corazzate dal passo Faid ma il feldmaresciallo Rommel, che provava scarsa simpatia per von Arnim, considerato un classico generale aristocratico prussiano freddo e distaccato, aveva propositi pi\u00f9 ambiziosi e ipotizzava una grande operazione strategica verso T\u00e9bessa per disgregare tutto il fronte alleato. Il feldmaresciallo Albert Kesselring, comandante supremo tedesco nel teatro mediterraneo, riusc\u00ec ad imporre un compromesso tra i due generali, ma von Arnim rimase scettico, a causa della debolezza delle forze italo-tedesche, sulla possibilit\u00e0 di conseguire risultati decisivi.\nIl 14 febbraio 1943 von Arnim concentr\u00f2 due Panzer-Division a passo Faid e sferr\u00f2 l'operazione \"Vento di primavera\"; l'attacco tedesco raggiunse un clamoroso successo a Sidi Bou Zid; gli inesperti reparti corazzati americani furono sorpresi e accerchiati, i panzer di von Arnim respinsero facilmente un disordinato contrattacco e in due giorni distrussero oltre 100 carri nemici e catturarono numerosi prigionieri. Le unit\u00e0 superstiti americane ripiegarono frettolosamente; pi\u00f9 a sud il feldmaresciallo Rommel pot\u00e9 sfruttare la favorevole situazione ed avanzare agevolmente occupando Gafsa e Th\u00e9lepte. Nonostante la brillante vittoria von Arnim prefer\u00ec invece avanzare con prudenza; il feldmaresciallo Kesselring decise di concentrare tutte le forze corazzate al comando del feldmaresciallo Rommel per una grande offensiva verso Tebessa, ma von Arnim era pessimista sulla riuscita di questo piano e prefer\u00ec trattenere una parte dei suoi panzer a nord. Il feldmaresciallo Rommel vinse il 20 febbraio la battaglia del passo di Kasserine ma, disponendo di forze insufficienti, non pot\u00e9 proseguire verso ovest e dovette presto ripiegare, mentre von Arnim sferr\u00f2 autonomamente il 26 febbraio un attacco a nord che venne respinto. I contrasti e l'ostilit\u00e0 tra i principali generali tedeschi provocarono la dispersione delle forze disponibili e favor\u00ec l'azione difensiva degli alleati, vanificando le vittorie iniziali.\nIl feldmaresciallo Rommel, stanco e depresso dopo quasi due anni di logorante campagna in Nordafrica, ritorn\u00f2 finalmente in Europa il 7 marzo 1943 e von Arnim il 9 marzo assunse il comando supremo di tutte le forze italo-tedesche presenti in Tunisia, raggruppate nel cosiddetto Gruppo d'armate Afrika. Il generale disponeva di circa 300.000 soldati italo-tedeschi di cui per\u00f2 solo 120.000 erano truppe combattenti con circa 200 carri armati; von Arnim doveva fronteggiare forze alleate molto pi\u00f9 numerose e in continuo rafforzamento, dotate di una netta superiorit\u00e0 di armi ed equipaggiamenti, con una schiacciante superiorit\u00e0 aerea; inoltre le carenze dei rifornimenti non erano state risolte e le truppe dell'Asse ricevevano quantitativi del tutto insufficienti di materiali e armamenti a causa soprattutto delle crescenti difficolt\u00e0 dei trasporti marittimi. In queste condizioni, von Arnim non si faceva alcuna illusione; egli gi\u00e0 in precedenza aveva affermato che, in assenza di un deciso miglioramento del rifornimento del suo esercito, la sconfitta finale sarebbe stata solo una questione di tempo.\nLe valutazioni di von Arnim erano esatte e, nonostante la sua abilit\u00e0 operativa e la combattivit\u00e0 delle truppe, ben presto la situazione tattica dell'esercito italo-tedesco in Tunisia divenne critica. Von Arnim in un primo tempo riusc\u00ec ancora a contrastare i piani alleati; il generale Bernard Montgomery venne inizialmente bloccato sulla linea del Mareth e sub\u00ec dure perdite mentre anche l'offensiva del generale George Patton in direzione di Sfax venne fermata a El Guettar e Maknassy; gli italo-tedeschi ebbero il tempo di sganciarsi e ripiegare con ordine entro la met\u00e0 di aprile 1943 fino alla linea di Enfidaville a protezione di Tunisi e Biserta. Von Arnim cerc\u00f2 di rafforzare le posizioni nella testa di ponte e di prolungare la resistenza secondo gli ordini provenienti dall'alto comando tedesco; la situazione logistica del gruppo d'armate era in continuo peggioramento a causa della quasi totale interruzione dei rifornimenti; alcuni reparti tedeschi in aprile furono trasferiti in Tunisia ma munizioni e carburante erano quasi esauriti. Von Arnim raggrupp\u00f2 gli ultimi panzer disponibili in una riserva centrale, il \"kampfgruppe Irkens\", fece evacuare in Europa per via aerea alcuni dei suoi collaboratori e molti ufficiali specialisti e rimase nella testa di ponte con le truppe; vennero presi provvedimenti di fortuna per distillare dal vino un surrogato del carburante per i veicoli a motore.\nLa fase finale della campagna di Tunisia ebbe inizio il 22 aprile 1943 con l'offensiva generale alleata; von Arnim fu ancora in grado di difendere accanitamente le posizioni della testa di ponte e le truppe italo-tedesche si mostrarono combattive fino all'ultimo; alcuni contrattacchi degli pochi panzer del colonnello Irkens inflissero dure perdite al nemico. Il 6 maggio gli alleati sferrarono infine l'attacco decisivo; von Arnim, privo di riserve, non pot\u00e9 pi\u00f9 evitare la sconfitta. Nonostante gli ordini da Rastenburg di resistenza \"fino all'ultimo uomo\", egli decise che le sue truppe avrebbero dovuto combattere fino all'esaurimento dei proiettili dei cannoni e dei carri; quindi, dopo aver distrutto le armi, i reparti si sarebbero arresi. Il 7 maggio gli alleati entrarono a Tunisi e Biserta, le residue forze dell'Asse si disgregarono e vennero rapidamente costrette alla resa; il pomeriggio del 12 maggio 1943 von Arnim venne fatto prigioniero con tutto il suo stato maggiore. Il 13 maggio cess\u00f2 la resistenza in Tunisia degli ultimi reparti italo-tedeschi.\nGli ultimi anni.\nVon Arnim venne trasferito in prigionia in Gran Bretagna e trascorse gli ultimi anni della seconda guerra mondiale in una confortevole residenza in Hampshire dove ebbe un trattamento di riguardo dalle autorit\u00e0 britanniche. Venne rilasciato nel 1947 e pot\u00e9 ritornare in patria; si stabil\u00ec in Germania occidentale dove rimase fino alla morte avvenuta nel 1962 in una casa di cura a Bad Wildungen.\nConsiderato da alcuni suoi colleghi della Wehrmacht \"uno degli ultimi cavalieri della vecchia scuola\" per la sua correttezza di comportamento e la sua provenienza dal tradizionale ambiente militare tedesco-prussiano, von Arnim \u00e8 stato elogiato da alcuni storici, in particolare Paul Carell, per il coraggio mostrato in situazioni difficili e per il suo \"senso di umanit\u00e0\" durante il periodo di comando in Nordafrica. Altri autori hanno invece aspramente criticato il generale per il suo comportamento ostruzionistico nei confronti del feldmaresciallo Rommel e la sua mancata collaborazione ai vasti piani strategici ideati dalla \"volpe del deserto\". Lo storico statunitense Rick Atkinson descrive von Arnim come un ufficiale dal vistoso naso \"a becco d'aquila\", dal \"contegno severo\", preparato e \"dal pensiero rapido\", ottimo collaboratore del feldmaresciallo Kesselring. Peraltro anche se von Arnim non dimostr\u00f2 durante la sua carriera grandi qualit\u00e0 di stratega, fu tuttavia un abile tattico come \u00e8 evidente dai brillanti successi conseguiti sul fronte orientale e anche in Tunisia nella fase iniziale delle operazioni contro francesi e americani."}
{"id": "2224769", "revid": "22356", "url": "https://it.wikipedia.org/wiki?curid=2224769", "title": "Keratocephalus moloch", "text": "Il cheratocefalo (Keratocephalus moloch) era un vertebrato preistorico appartenente ai terapsidi. Visse nel Permiano medio (circa 271 - 260 milioni di anni fa) e i suoi resti sono stati ritrovati in Sudafrica.\nDescrizione.\nL'aspetto di questo animale doveva essere impressionante: il corpo era voluminoso e sorretto da quattro arti robusti e muscolosi; la caratteristica pi\u00f9 notevole era per\u00f2 la testa, lunga anche 50 centimetri. Le ossa del cranio erano molto spesse, come quelle del coevo \"Moschops\", ma al contrario di quest'ultima forma, quelle di \"Keratocephalus\" andavano a formare una sorta di corno proiettato in avanti. Il muso, di solito, era allungato, ma i fossili mostrano una considerevole variet\u00e0 nelle dimensioni e nella forma. \nIl cheratocefalo poteva raggiungere una lunghezza di 3 metri e un peso di una tonnellata; era uno degli animali pi\u00f9 grandi del suo ambiente e, come molti altri animali simili (dinocefali), la dentatura suggerisce che fosse un erbivoro poco specializzato.\nClassificazione.\nQuesto grande terapside era un classico rappresentante dei dinocefali, un gruppo di animali dalle dimensioni imponenti e dai crani caratteristici. In particolare, le parentele pi\u00f9 strette sono da ricercare con la famiglia dei tapinocefalidi, dotati di ossa craniche eccezionalmente ispessite. Si ritiene che \"Keratocephalus\" fosse meno derivato di altre forme come \"Tapinocephalus\".\nLa grande variabilit\u00e0 di forma, ispessimento e lunghezza dei crani di cheratocefalo ha indotto alcuni studiosi a ritenenre che fosse presente pi\u00f9 di una specie di questo animale, ma la maggior parte degli studiosi non \u00e8 d'accordo. Un altro animale simile \u00e8 \"Mormosaurus\"."}
{"id": "2224770", "revid": "1833487", "url": "https://it.wikipedia.org/wiki?curid=2224770", "title": "Burligo", "text": "Burligo (\"B\u00fcrl\u00ecch\" in dialetto bergamasco) \u00e8 una frazione\ndel comune di Palazzago, in provincia di Bergamo di circa 500 abitanti, dista circa 20\u00a0km dal capoluogo orobico.\nStoria.\nLe vie di comunicazione pi\u00f9 importanti di epoca romana e di epoche successive, che passavano nel territorio di Palazzago, erano: l'arteria che da Bergamo conduceva a Como e a Chiavenna; l'arteria di collegamento viario tra Bergamo, Almenno, Palazzago, Valle San Martino. Quest'ultima era denominata \"Strada della Regina\", la quale univa la citt\u00e0 di Bergamo con i centri nord-occidentali della provincia, passando anche attraverso la Forcella di Burligo, in territorio di Palazzago, per sboccare sulla via in direzione di Lecco.\nAl tempo dei Longobardi la storia di Palazzago era legata a quella della corte regia di Almenno.\nI documenti scritti pi\u00f9 antichi, le pergamene, sui quali appare il nome di Palazzago sono del 1200.\n\"In un documento del 1264 il territorio di Borligo, viene descritto in tutte le sue parti e ne vengono definiti i confini all'interno della valle di Palazzago\".\nNel secolo XIV, quando Bernab\u00f2 Visconti era signore di Bergamo, troviamo che Palazzago, con la Valle San Martino e la Valle Imagna, parteggia con i guelfi e, dalle sanguinose lotte tra guelfi e ghibellini, ne esce martoriata fra ingenti rovine.\nNel XV secolo, con l'avvento della Repubblica di Venezia, inizia il periodo di pace, che apporta alla popolazione di Palazzago tranquillit\u00e0 e prosperit\u00e0.\nNel XIX secolo Palazzago scrive la sua pagina di storia nel cammino verso l'indipendenza e l'unit\u00e0 d'Italia.\n\u00c8 diventata famosa la \"guerriglia di Palazzago\" nel 1848, durante i primi moti insurrezionali per l'indipendenza nazionale.\nUn drappello di uomini armati di vecchi fucili e poche munizioni, cappeggiati da Federico Alborghetti di Mapello e guidati da Carlo Giovanni Agazzi, detto \"Barlinet\", di Palazzago, tennero fronte per oltre due mesi al comando militare austriaco.\nIl terreno degli scontri fu proprio sopra Burligo: al Monte Spino e alla Malanotte, presso Collepedrino.\nPalazzago cos\u00ec veniva descritta nel 1820 da Maironi da Ponte:\"Grosso villaggio del distretto di Almenno, al piede del monte detto S. Bernardo dalla chiesa, che vi esiste dedicata ad esso santo, ha il suo territorio, in parte sulle adiacenti colline, e nella contigua pianura; fertili le une e l'altra biade, e in gelsi; ma assai pi\u00f9 in vino. Il villaggio considerevole per la sua popolazione, che scende a milletrecentocinquanta persone, \u00e8 tutto a contrade separate le une dalle altre\".\nFra queste contrade appare ora, 1996, Burligo, la pi\u00f9 grande frazione circondata dalle altre minori (Acqua, Pratomarone, Collepedrino, ecc), formanti tutte la Parrocchia di Burligo.\nAspetto generale del territorio.\nPalazzago \u00e8 uno dei paesi pi\u00f9 grandi della Bergamasca per estensione di territorio.\nLa sua superficie territoriale \u00e8 di km\u00b2 13,98.\nLa sua popolazione conta circa 4200 abitanti, di cui 500 nella zona di Burligo.\nL'altitudine passa da una minima di 270 m (frazione S. Sosimo) alla massima di 1392 m (Monte Linzone).\nIl capoluogo \u00e8 al centro di una piccola valle denominata \"valle di Palazzago\"; questa, a sua volta, fa parte della Valle S. Martino, mentre posteriormente (dietro il Monte Linzone) si estende la Valle Imagna.\nLa parte pi\u00f9 alta del comune di Palazzago \u00e8 costituita da Burligo e Collepedrino.\nLe colline che lo circondano fanno da splendida corona verde, delineando un suggestivo paesaggio.\nL'ambiente naturale.\nDista dal capoluogo di provincia una ventina di chilometri ed \u00e8 posto in direzione di Lecco, che si trova abbastanza vicino.\nBurligo confina ad est con Palazzago, a nord-est con Roncola San Bernardo e Albenza, a nord con Valcava, a ovest con Celana e con Sant'Antonio d'Adda (frazione di Caprino Bergamasco), a sud con Pontida.\nL'altitudine sul livello del mare \u00e8 di 500 metri presso la chiesa parrocchiale, di 800 metri a Collepedrino e di 1394 sulla sommit\u00e0 del Monte Linzone.\nLa vallata principale, che scende dal Monte Linzone, si chiama Valle della Malanotte e da qui nasce il torrente Bregogna, detto anche Borgogna, che attraversa tutto il territorio di Palazzago.\nAltre valli minori si chiamano: Valle della Sera, che scende dalla Forcella, Valle della Mais ad ovest, Valle della Gaggia a sud, Valtassera sotto il monte Spino.\nLa vegetazione a Burligo \u00e8 molto florida: il verde intenso dei boschi avvolge in un manto tutto il paese e rende il clima assai gradevole in ogni stagione.\nLe piante tipiche del luogo sono: castagni, ciliegi, noci, noccioli, roveri (o querce), robinie, betulle, carpini, aceri, faggi, frassini nella zona pi\u00f9 alta.\nNella zona pi\u00f9 bassa vengono coltivati la vite, un tempo anche frumento e granoturco, diversi ortaggi, frutta di vario tipo.\nVita e attivit\u00e0 della popolazione.\nAnni indietro, fino al 1950 circa, la vita era preminentemente basata sull'agricoltura, e gli animali domestici come mucche, galline e conigli costituivano il principale sostentamento di molte famiglie.\nL'unica industria del paese era costituita dall'attivit\u00e0 estrattiva delle pietre coti e delle cave di cemento.\nA Palazzago esistevano due filande, una vicino a Precornelli ed un'altra a C\u00e0 Curti.\nLa pi\u00f9 grande che ha dato lavoro fino a tardi, era quella di Precornelli.\nNumerose donne si recavano alla filanda, posta tra Burligo e Palazzago, per la lavorazione della seta.\nSi coltivavano, allora, i gelsi per l'allevamento dei bachi da seta onde ottenere i bozzoli.\nLa filanda, di cui ancora oggi si possono vedere il fabbricato e la ciminiera, fu costruita nei primi anni del 1800, rimodernata e ingrandita all'inizio del 1900; funzion\u00f2 fino all'anno 1947.\nOggi l'attivit\u00e0 agricola \u00e8 calata; le persone trovano lavoro presso le cave dell'Italcementi sopra Collepedrino e nei paesi vicini posti fra Bergamo e Lecco.\nOgni anno, il giorno 4 dicembre i lavoratori delle cave si uniscono per celebrare la festa in onore di Santa Barbara, loro patrona.\nDi Santa Barbara si conserva una magnifica statua in legno nella chiesa parrocchiale di Burligo, ed un'altra ancora si trova nella nicchia di una \"tribulina\", presso la cava di Collepedrino.\nDapprima si celebr\u00f2 la festa di S. Barbara a Burligo, presente il vescovo di Bergamo Monsignor Adriano Bernareggi, che benedisse il nuovo simulacro, scolpito a Ortisei in Val Gardena e fatto giungere in paese per la circostanza.\nLe cave di cemento.\nA monte di Burligo, sopra la Valle della Malanotte, si scorgono, anche da lontano, delle chiazze bianche e rossastre tra il verde della montagna: sono le rocce bianche del sasso calcale con cui si produce il cemento, le rocce delle pietre coti, le rocce del quarzo e del diaspro.\nDi tutti questi minerali rimane ora attiva solamente la cava di estrazione del materiale per il cemento.\nGli anziani ricordano quando \u00e8 iniziata l'attivit\u00e0 estrattiva dei sassi per cemento.\nQuesta nuova risorsa di lavoro nella nostra zona risale all'anno 1927.\nLa prima cava venne aperta in Valtassera, poco distante da Pratomarone.\nLa societ\u00e0 Italcementi, che ha la sua sede a Bergamo, fu la promotrice nella zona di un'industria che produce cemento in grande quantit\u00e0; basti guardare allo stabilimento di Calusco d'Adda, ove, giunge il materiale da Collepedrino.\nNegli anni quaranta si apri' la cava a Collepedrino e, successivamente, il lavoro si port\u00f2 ancora pi\u00f9 in alto, nella Valle della Malanotte, per abbassarsi poi, gradualmente a strati, come avviene attualmente.\nDapprima venne installata la teleferica che da Burlgo portava il materiale a Calusco d'Adda.\nPoi si colleg\u00f2 la cava di collepedrino con Burligo (zona Valtassera) con un altro tronco di teleferica.\nVerso il 1960 si rinnov\u00f2 la teleferica con un tracciato nuovo; linea che va da Collepedrino direttamente a Pontida e da qui a Calusco d'Adda.\nAttualmente la teleferica non \u00e8 pi\u00f9 in funzione grazie ad un tunnel di nastro trasportatore sotterraneo che mette in comunicazione tutta la linea.\nSe l'insediamento della grossa cava ha portato a Burligo occupazione e un certo benessere, per contro bisogna considerarne l'impatto paesaggistico e sull'ecosistema. L'attivit\u00e0 estrattiva porta un danno diretto sulla morfologia del territorio e un transito di mezzi pesanti che causano un certo inquinamento."}
{"id": "2224771", "revid": "22356", "url": "https://it.wikipedia.org/wiki?curid=2224771", "title": "Keratocephalus", "text": ""}
{"id": "2224774", "revid": "62004", "url": "https://it.wikipedia.org/wiki?curid=2224774", "title": "Franti\u0161ek Anton\u00edn M\u00ed\u010da", "text": ""}
{"id": "2224778", "revid": "144796", "url": "https://it.wikipedia.org/wiki?curid=2224778", "title": "Barocco inglese", "text": "Barocco inglese \u00e8 un termine che indica lo sviluppo dell'arte, architettura in particolare, in Inghilterra nel periodo di tempo che va dall'epoca di Carlo I sino al XVIII secolo.\nPur assimilabile temporalmente all'epoca barocca nell'Europa continentale, il barocco inglese si distinse per numerosi aspetti, sviluppando un fenomeno artistico diverso e, nel suo genere, unico.\nL'architettura inglese dell'et\u00e0 barocca e tardo-barocca si pu\u00f2 distinguere in tre periodi:\nIl palladianesimo.\nInigo Jones (1573-1652) introdusse l'architettura rinascimentale, ed in particolare quella palladiana, in Inghilterra. Figlio di un sarto cattolico di origine gallese, Inigo Jones inizi\u00f2 i suoi studi come pittore e divenne scenografo e costumista. Chiamato alla corte di Danimarca, lavor\u00f2 per re Cristiano IV fino al 1605, data in cui torn\u00f2 in patria. Prima di rientrare a Londra, ebbe tuttavia la possibilit\u00e0 di soggiornare per un periodo in Italia. In Inghilterra entr\u00f2 al servizio di re Giacomo I e venne nominato architetto di corte. A spingere Giacomo I ad affidargli l'incarico intervenne il fatto che Jones era stato in Italia una seconda volta, tra il 1613 e il 1614, accompagnato dal collezionista Thomas Howard, conte di Arundel. Durante il viaggio i due amici avevano visitato i centri artistici dell'Emilia e del Veneto per poi spostarsi a Firenze e a Roma. Durante il viaggio di ritorno Jones si era fermato a lungo nel vicentino, dove aveva avuto modo di studiare approfonditamente i lavori di Andrea Palladio.\nTornato a Londra, il re gli affid\u00f2 l'incarico di costruire la Queen's House, presso Greenwich. La residenza, i cui lavori iniziarono nel 1616, venne costruita in un primo tempo per la regina Anna di Danimarca, ma in seguito alla morte di questa e di Giacomo I, il suo successore Carlo I volle donarla alla moglie Enrichetta Maria. I lavori terminarono nel 1635. Il palazzo, su modello delle ville di campagna italiane edificate nel rinascimento, in particolare la Villa medicea di Poggio a Caiano, rappresenta il nuovo orientamento dell'architettura inglese e il distacco dalle forme tardomedievali.\nMentre proseguivano i lavori per la Queen's House, Jones ricevette il suo secondo incarico importante. Nel 1619 il re gli commission\u00f2 la costruzione del Palazzo dei Banchetti, nel centro di Londra.\nPer la realizzazione del Palazzo, che doveva essere adibito alle feste di corte, Jones si rifece ai progetti di Andrea Palladio e progett\u00f2 un edificio monumentale. Il palazzo faceva parte del complesso di edifici di Whitehall ed \u00e8 oggi l'unico rimasto integro. La sala delle feste della Banqueting House venne affrescata da Rubens, su ordine di Carlo I.\nAccanto alle commesse provate, Inigo Jones venne scelto anche per la realizzazione di opere pubbliche, come la piazza di Covent Garden.\nGli architetti emergenti dell'epoca erano tutti allievi di Inigio Jones, come Isaac de Caus (1590-1648), o suoi familiari, come John Webb (1611-1672). Isaac de Caus, di origini francesi, \u00e8 il realizzatore di Wilton House, la residenza di campagna dei conti di Pembroke, edificata in stile veneziano. L'abitazione comprende due grandi sale di rappresentanza dove si trovano alcuni dipinti realizzati all'epoca da van Dyck per il conte di Pembroke. La progettazione di Wilton House fino a qualche tempo fa era attribuita a Inigo Jones mentre oggi si \u00e8 piuttosto certi della paternit\u00e0 de Caus.\nJohn Webb e Roger Pratt (1620-1684) sono invece noti per la progettazione di ville di campagna commissionate dalla nobilt\u00e0 dopo il ritorno della monarchia. Webb realizz\u00f2 il palazzo di re Carlo II presso il Greenwich Hospital, mentre Pratt la residenza di Clarendon House.\nIl classicismo romano.\nLa ricostruzione di Christopher Wren.\nCon lo scoppio della guerra civile e l'instaurazione del Commonwealth sotto la tutela di Oliver e Richard Cromwell, il fervore architettonico che aveva contraddistinto le et\u00e0 di Giacomo I e Carlo I sub\u00ec una brusca interruzione. Nel clima post rivoluzionario, di impronta chiaramente puritana, lo stile architettonico di Inigo Jones non ebbe spazio: l'assenza di una committenza come quella rappresentata dal sovrano e dai nobili della sua corte interruppe la grande produzione architettonica.\nNel 1660 con il ritorno di Carlo II sul trono, ci fu un rinnovato risveglio delle arti. Con il sovrano sorsero nuove forme dell'arte pittorica, del teatro, della musica e anche dell'architettura, che in questi anni, ritenuti i veri anni del barocco inglese, ottenne i risultati pi\u00f9 elevati. Il principale esponente di questo secondo periodo, definito, classicismo romano, fu Christopher Wren (1632-1723). Wren, proveniente da una famiglia realista di studiosi, studi\u00f2 presso la Westminster School e poi ad Oxford. Conclusi gli studi, gli venne affidata una cattedra di astronomia presso l'universit\u00e0 di Londra. Nel 1661 venne chiamato ad Oxford e gli fu affidata la realizzazione delle sue prime due opere architettoniche, il Sheldonian Theatre (1662-1663) e la cappella del Pembroke College (1663-1665). Finiti i lavori ad Oxford part\u00ec per una viaggio sul continente; in particolare soggiorn\u00f2 nei Paesi Bassi e in Francia, dove studi\u00f2 e copi\u00f2 numerosi progetti di costruzione, tra cui quelli realizzati da Gian Lorenzo Bernini per il Louvre. Durante il soggiorno a Parigi incontr\u00f2 Fran\u00e7ois Mansart, Louis Le Vau e Bernini. Tornato a Londra, la citt\u00e0 fu colpita da una violenta peste seguita da un incendio che distrusse quasi completamente la citt\u00e0: le case distrutte furono 1300, le chiese 88, compresa la cattedrale.\nCarlo II chiese quindi a Wren di riprogettare la capitale: ma i progetti presentati furono ritenuti irrealizzabili. Nondimeno, il re gli affid\u00f2 la costruzione di 51 chiese e della cattedrale.\nSt Paul's Cathedral fu progettata da Wren con una unione di stili diversi: la cupola richiama idealmente San Pietro a Roma (pur rifacendosi al tempietto di San Pietro in Montorio di Bramante nella struttura esterna), la facciata principale il Louvre a Parigi. Wren fu un grande realizzatore anche di torri, in cui un\u00ec elementi gotici e borrominiani.\nLe altre grandi opere di Wren furono la biblioteca del Trinity College di Cambridge, il palazzo di Kensington e il Greenwich Hospital. Per la realizzazione di Kensington Palace, Wren si rifece originariamente ai progetti per la realizzazione del Louvre: il palazzo, che sorge su una precedente abitazione Tudor, si presenta oggi, all'interno e all'esterno, come una unione di elementi di chiara influenza francese, come le finestre, e di assoluta novit\u00e0, come il contrasto dei colori, bianco e rosso.\nIl Royal Hospital Chelsea e il Greenwich Hospital, ospedali riservati a soldati e marinai, si presentano come monumentali edifici di chiara ispirazione barocca francese: modello infatti per entrambi fu l'H\u00f4tel des Invalides, fatto costruire nel centro di Parigi dal re di Francia Luigi XIV.\nIl secondo periodo.\nIl secondo periodo classico del barocco vede come suoi rappresentanti principali due degli allievi di Wren, John Vanbrugh (1664-1726) e Nicholas Hawksmoor (1671-1736). Essi operarono essenzialmente sotto i regni di Guglielmo III d'Orange, Anna Stuart e Giorgio I Hannover.\nVanburgh, di origini fiamminghe, crebbe in ambienti aristocratici e fu un sostenitore della politica del partito Whig, mentre Hawskmoor, di origini contadine, era uno stuccatore. Nel 1699 entrambi ricevettero l'incarico dal conte di Carlisle di progettare Castle Howard, monumentale casa di campagna nello Yorkshire. L'edificio comprende il palazzo, una scuderia, una cappella e numerosi cortili. Il parco \u00e8 ricco di elementi architettonici definiti \"storici\", tra cui obelischi egizi e tempietti greci. Oltre a questi, Hawksmoor si dedic\u00f2 anche alla realizzazione di un grande mausoleo, che divenne la tomba della famiglia Howard. Il palazzo, di notevole innovazione, stup\u00ec i contemporanei per la cupola a tamburo, di carattere romano e religioso. L'altro grandioso progetto dei due architetti fu quello realizzato per Blenheim Palace. Il palazzo, regalo da parte della nazione al duca di Marlborough, vincitore dell'esercito di Luigi XIV durante la battaglia di Blenheim, sorge nell'Oxfordshire e si presenta come un'altra maestosa dimora di campagna. Come Castle Howard, anche Blenheim Palace \u00e8 un'unione di diversi stili architettonici, anche se in questo caso risulta marcata l'eredit\u00e0 inglese: sono presenti infatti elementi gi\u00e0 utilizzati da Inigo Jones per i palazzi londinesi, torri angolari che rimandano all'et\u00e0 elisabettiana e numerose decorazioni echeggianti il medioevo.\nI due architetti furono fiancheggiati da molti artisti di fama minore, che contribuirono alla ricostruzione della capitale e alla decorazione dei grande centri universitari come Oxford e Cambridge."}
{"id": "2224781", "revid": "287204", "url": "https://it.wikipedia.org/wiki?curid=2224781", "title": "Frantisek Vaclav Mica", "text": ""}
{"id": "2224783", "revid": "121836", "url": "https://it.wikipedia.org/wiki?curid=2224783", "title": "Epoca di Carlo I", "text": ""}
{"id": "2224785", "revid": "130040", "url": "https://it.wikipedia.org/wiki?curid=2224785", "title": "Ragenoldo I del Maine", "text": ""}
{"id": "2224794", "revid": "767487", "url": "https://it.wikipedia.org/wiki?curid=2224794", "title": "Il ragazzo selvaggio", "text": "Il ragazzo selvaggio (\"L'enfant sauvage\") \u00e8 un film del 1970 diretto e interpretato da Fran\u00e7ois Truffaut.\nIl film, che segna la prima di una serie di collaborazioni tra Truffaut e il grande direttore della fotografia cubano N\u00e9stor Almendros, fu girato dal luglio al settembre 1969 in Alvernia e a Parigi, e fu proiettato in pubblico la prima volta il 26 febbraio 1970. Il film \u00e8 ispirato a una storia realmente accaduta di Victor dell'Aveyron, raccontata da Jean Itard, che ebbe un forte impatto nella nascita della cosiddetta \"pedagogia speciale\".\nTrama.\nNel 1800, nel dipartimento francese dell'Aveyron, un gruppo di cacciatori trova e cattura in una foresta un bambino. Nudo e dall'aspetto sudicio, viene accolto in un piccolo villaggio destando l'interesse e la curiosit\u00e0 degli abitanti. La sua condotta si rivela ben presto incompatibile con il vivere del paese: egli graffia e morde chi gli si avvicina, ringhi e ruggiti sono la sua unica possibilit\u00e0 di comunicazione. Il caso accende e delude la curiosit\u00e0 di Parigi, che rinchiude il ragazzo nell'Istituto per Sordomuti, sotto l'osservazione di psichiatri e psicologi. Soltanto il medico Itard, rifiutando la tesi dei colleghi che reputano il bambino un ritardato mentale irrecuperabile, decide di approfondire lo studio tentando un'educazione.\nIl bambino viene cos\u00ec condotto a casa del medico che inizier\u00e0 a prendersene cura cercando un possibile reinserimento del selvaggio nella vita sociale. Cos\u00ec, insieme alla governante Madame Gu\u00e9rin, ogni azione diviene motivo di apprendimento, con le rispettive ricompense e punizioni. Pochi i progressi del ragazzo: la parola \u201clait\u201d (latte), ad esempio, viene pronunciata da questi soltanto nel momento in cui, dopo richieste attraverso urla e crisi convulse, aveva ottenuto ci\u00f2 che voleva (il latte, appunto), senza stabilire per questo un'effettiva comunicazione. \u00c8 proprio durante una prova di apprendimento dei suoni delle vocali che il bambino viene chiamato Victor, per il suo strano modo di girarsi nel momento in cui sentiva \u201coh\u201d. I progressi di Victor si riassumono nella comprensione di piccole domande abbinate a dei compiti estremamente semplici, come \u201cportami dell'acqua\u201d.\nCrescer\u00e0 col tempo il timore, da parte del medico, di una possibile fuga del ragazzo, dal momento in cui si legge in lui un'irrefrenabile voglia di libert\u00e0; la luna sembra rasserenarlo quando \u00e8 alta nel cielo, e niente gli d\u00e0 pi\u00f9 sollievo che bere dell'acqua osservando candidamente la foresta innanzi a lui."}
{"id": "2224799", "revid": "486946", "url": "https://it.wikipedia.org/wiki?curid=2224799", "title": "Regioni ultraperiferiche", "text": ""}
{"id": "2224801", "revid": "34971", "url": "https://it.wikipedia.org/wiki?curid=2224801", "title": "EqWorld", "text": "EqWorld \u00e8 una collezione di informazioni matematiche disponibile liberamente in linea che riguarda le equazioni matematiche.\nEssa copre le equazioni differenziali ordinarie, le equazioni differenziali alle derivate parziali, le equazioni integrali, le equazioni integrali e altri generi di equazioni.\nEssa delinea alcuni metodi per risolvere le equazioni ed elenca numerose risorse rivolte a questo fine e organizza un archivio di equazioni che pu\u00f2 essere ampliato dagli utenti."}
{"id": "2224802", "revid": "110157", "url": "https://it.wikipedia.org/wiki?curid=2224802", "title": "Chiesa-oratorio di Santa Maria Assunta", "text": "La chiesa-oratorio di Santa Maria Assunta o della Gesiola \u00e8 un edificio religioso barocco costruito su una cappella preesistente a Rovio.\nStoria.\nL'edificio sorse nel XVI secolo, ma fu radicalmente modificato dal 1648 al 1657. Un'ulteriore modifica fu effettuata nel 1744, quando la struttura secentesca fu integrata con un protiro. La struttura fu restaurata dal 1973 al 1976 ad opera di Tita Carloni. Le decorazioni degli interni spaziano dal XIV al XIX secolo.\nDescrizione.\nEsterni.\nL'edificio \u00e8 dotato di pianta ottagonale con coro rettangolare. I muri della chiesa sono scanditi da lesene.\nInterni.\nLa decorazione pi\u00f9 antica, risalente al XIV-XV secolo, si trova sulla parete opposta all'ingresso: si tratta di un affresco che rappresenta la \"Madonna che allatta\". Altri affreschi, risalenti al XVII secolo e completati certamente entro il 1699, si trovano invece nel coro, sulle pareti laterali e sulla cupola: le pitture, opera di Giovanni Carlone, raffigurano \"Glorificazione dello Spirito Santo e Profeti\", \"Presentazione della Vergine Maria al Tempio\", \"Sposalizio della Vergine\", \"Presentazione di Ges\u00f9 al Tempio\", \"Discesa dello Spirito Santo\", \"Evangelisti\", \"Nativit\u00e0 della Beata Vergine Maria\", \"Dormizione di Maria\", \"Scoprimento del sarcofago vuoto\", \"Incoronazione della Vergine\" e \"Assunzione di Maria\". Un ulteriore affresco entro una cornice nel coro raffigura invece la Madonna e risale al XVI secolo. Attorno a quest'ultimo si trovano invece degli \"Angeli\" (1657) e degli stucchi di Santo Galli.\nSotto il cornicione si trovano alcune paraste decorate nel 1846 con candelabre da Giuseppe Antonio Bagutti. Quattro nicchie osptiano inoltre altrettante statue di santi, tutte scolpite da Vincenzo Mazzetti nel 1776: si tratta di \"San Domenico di Guzm\u00e1n\", \"San Francesco d'Assisi\", \"Santa Caterina d'Alessandria\" e \"Santa Teresa d'Avila\".\nDegno di menzione, infine, l'altare in marmo (1709) di Andrea Manni che si trova nel coro, dotato di una volta a vela. Completa l'elenco delle decorazioni un'\"Annunciazione\" secentesca nella lunetta del coro."}
{"id": "2224805", "revid": "1745361", "url": "https://it.wikipedia.org/wiki?curid=2224805", "title": "Catequil", "text": "Catequil \u00e8 il dio Inca del tuono e della luce. Si pensava che Catequil provocasse i tuoni colpendo le nuvole col suo martello."}
{"id": "2224813", "revid": "287204", "url": "https://it.wikipedia.org/wiki?curid=2224813", "title": "Defender (album)", "text": ""}
{"id": "2224815", "revid": "767487", "url": "https://it.wikipedia.org/wiki?curid=2224815", "title": "Bruce Haack", "text": "\u00c8 considerato uno dei massimi pionieri della musica elettronica, specie per quanto riguarda l'evoluzione di generi come il synth pop e la techno.\nBiografia.\nDa Alberta a New York (1931-1963).\nA partire dai 12 anni, Haack gi\u00e0 dava lezioni di pianoforte e suonava in piccole \"band country\" della sua citt\u00e0. Con l'intento di affinare le sue capacit\u00e0 musicali, dopo le scuole superiori tent\u00f2 di entrare all'Universit\u00e0 musicale di Alberta, ma venne respinto a causa delle sue scarse capacit\u00e0 nella stesura e lettura della musica. Si iscrisse allora a psicologia alla Edmonton University, continuando a comporre musica autonomamente per i teatri locali. Collabor\u00f2 con uno show radiofonico e suon\u00f2 in diverse band. Conseguita la laurea in psicologia, si trasfer\u00ec a New York per frequentare la Juillard School grazie ad una borsa di studio ricevuta dal Ministero dell'Istruzione del Canada. Alla Juilliard School Haack ebbe l'opportunit\u00e0 di seguire i corsi del noto compositore Vincent Persichetti e di conoscere uno studente di piano, Praxiteles \"Ted\" Pandel, con cui entr\u00f2 subito in sintonia umana e professionale, tanto che la loro amicizia dur\u00f2 pi\u00f9 di 30 anni. Haack, per\u00f2, che non trovava interessanti i corsi alla Juillard a causa dei \"restrittivi\" metodi di insegnamento, decise di abbandonarla dopo 8 mesi.\nTrascorse il resto del 1950 creando musica per balletti e compagnie teatrali e componendo canzoni pop per etichette discografiche come Dot Records e Coral Records.\nIl primo lavoro importante \u00e8 \"Les Etapes\" del 1955, con il quale propone temi e tecniche sperimentali, campionando suoni di archi e voci su nastro. Dell'anno successivo \u00e8 \"Lullaby for a cat\", altro componimento di musica concreta. Con il 1960, e il maggior interesse per la musica elettronica e i sintetizzatori, aument\u00f2 la notoriet\u00e0 di Haack. Egli, infatti, apparve in programmi TV come \"I've Got a Secret\" e \"The Tonight Show\" con Johnny Carson, di solito con Ted Pandel ad accompagnarlo al pianoforte. In quelle occasioni Haack mostr\u00f2 alcune sue invenzioni, fra le quali il Dermatron, un sintetizzatore musicale sensibile al calore della pelle.\nNel 1966 comparve su I've Got a Secret proponendo sempre i suoi strumenti elettronici. Nel frattempo, scrisse composizioni colte: la \u201cMessa per pianoforte solo\u201d (1962) che Pandel esegu\u00ec presso la Carnegie Hall (ricevendo anche un importante riconoscimento) una musica per il 50\u00ba anniversario di Rocky Mountain House eseguita dall'orchestra sinfonica di Calgary. Uno dei suoi pezzi pi\u00f9 innovativi, il \"Giardino delle Delizie\", composto nel 1963, \u00e8 caratterizzato da canti gregoriani mescolati con musica elettronica. Questo lavoro non venne mai pubblicato.\nDalla musica per bambini a Electric Lucifer (1963-1976).\nIn seguito, Haack trov\u00f2 un altro sbocco per la sua creativit\u00e0, accompagnando al piano un'insegnante di danza per bambini, Esther Nelson. Ispirato dal bel rapporto che si era instaurato con i bambini e la Nelson, inizi\u00f2 con l'insegnante un innovativo progetto educativo nelle scuole, basato sull'interazione con i piccoli ascoltatori tra musica, danza e canto. Con Pandel e Nelson fond\u00f2 un'etichetta discografica, la Dimension 5 Records, per la diffusione del progetto. Pubblicano cos\u00ec \u201c\"Dance, sing and listen\" (1962, \"Dance, sing and listen again\" (1963) e \"Dance, sing and listen again and again\" (1965). Sebbene la serie includesse temi, canzoni e storie simili a quelli di altri dischi didattici per bambini, l'approccio musicale era molto pi\u00f9 innovativo e divertente. Le musiche spaziano tra melodie medioevali, classiche, pop e miscele di strumenti come pianoforte, sintetizzatori e banjo. Musica e testi si fondono magicamente fornendo istruzioni per i piccoli: \u00abQuando la musica si ferma, il suono si sente\u00bb.\nIl tutto in un contesto surreale creato da un collage di suoni e idee psichedeliche. Le grandi qualit\u00e0 di musicista di Haack sono esaltate dall'uso di strumenti come sintetizzatori e da nuove tecniche di campionamento e di registrazione. Anche se con una scarsa formazione in elettronica, Haack costru\u00ec personalmente alcuni suoi sintetizzatori e modulatori del suono recuperando dispositivi come pedali per chitarra, radio a transistor. Rinunciando a schemi musicali precostituiti, utilizz\u00f2 questi strumenti casalinghi in grado di produrre voci polifoniche o suoni casuali per le sue creazioni, poi registrate con bobine. A meta degli anni Sessanta, egli strinse un'altra amicizia importante con Chris Kachulis, un impiegato della ABC News, innamoratosi delle trovate musicali del musicista canadese. Kachulis decide di lasciare il suo lavoro e curare gli interessi di Haack a tempo pieno, diventando suo manager. Grazie a Kachulis Haack ebbe l'opportunit\u00e0 di entrare in contatto con il mondo culturale newyorkese di quegli anni, conoscendo Andy Warhol, John Cage, Orson Welles, e di collaborare con importanti aziende americane, nella realizzazione di jingle pubblicitari, fra le quali la Parker Brothers, la Goodyear Tire &amp; Rubber Company e la Kraft, vincendo anche due premi per i suoi lavori.\nNel 1968 pubblic\u00f2 con la Dimension 5 un altro disco per bambini, \"The way out record\". A questo punto Kachulis spinse Haack ad esprimersi in un lavoro pi\u00f9 personale e per adulti. Nacque cos\u00ec \"The electric lucifer\", un concept album dai toni onirici che racconta di una guerra immaginaria tra Cielo e Inferno, dove la forza dell'Amore salva tutti, compreso Lucifero. Terminato il lavoro Haack venne presentato da Kachulis a John Hammond, talent scout della Columbia Records. Hammond si appassion\u00f2 al lavoro e lo fece pubblicare. In tal modo, dal 1970 si aprirono per Haack nuovi orizzonti. Conobbe un altro pioniere della musica elettronica, Raymond Scott. Insieme sperimentarono due prototipi di sintetizzatori ideati da Scott, il Clavivox e l'Electronium. Nel 1971 usc\u00ec \"Together\", un nuovo album di pop elettronico che segnava il ritorno alla Dimension 5. Forse, nel tentativo di differenziare dal passato il nuovo periodo, l'album venne pubblicato con il nome di Jackpine Savage, pseudonimo utilizzato da Haack in quell'unica occasione.\nAltri album uscirono: \"Dance to the music\" \u00e8 del 1972, \"Captain Entropy\" del 1973, mentre nel 1974, con \u201cThis \"old man\", sperimenta un mix di fantascienza, filastrocche e canti tradizionali. Dopo essersi trasferito a Westchester, in Pennsylvania, seguendo l'amico Ted Pandel, che aveva ottenuto una cattedra universitaria di pianoforte, Haack incentr\u00f2 di nuovo tutto il suo lavoro sui bambini abbandonando le commissioni per la pubblicit\u00e0. Scrisse infatti musica per le scuole, componendo nel 1976 \"The witches vacations\" e \"Small Clifford Red Puppy\". Pubblic\u00f2, inoltre, \"Funky Doodle\" e \"Ebenezer Electric\" con la Dimension 5. La sua produzione pi\u00f9 personale \"per adulti\", dopo l'uscita di Electric Lucifer, venne rallentata a causa di una forte depressione.\nGli ultimi anni (1976-1988).\nNel 1978, uscito da un periodo molto difficile caratterizzato da abuso di alcol e droghe, compose \"Haackula\" (ma pubblicato solo nel 2008), un lavoro dai toni cupi e autobiografici dove Haack condannava, con un linguaggio duro e aggressivo, l'ipocrisia e la falsit\u00e0 dei manager discografici, solo interessati al profitto. L'anno successivo compose \"Electric Lucifer's book II\" (pubblicato da Pandel nel 2000, come richiesto espressamente da Haack), continuazione onirica della saga di \u201cElectric Lucifer\u201d. Nel 1981 compone \u201cBite\u201d, un album dove riorganizza le canzoni scartate da Haackula e si avvale della collaborazione di una giovanissima cantante, Ed Harvey.\nNei primi anni Ottanta seri problemi di salute dovuti al diabete rallentarono la collaborazione con la Dimension 5, ma la Nelson e Pandel continuarono a tenere in piedi l'etichetta con nuove produzioni, come \"Fun cantare\" e \"The World's Best Funny Songs\", e portando su nastro magnetico le pubblicazioni storiche. Nel 1982 un brano dance, \u201cParty Machine\u201d (presente come ultima traccia in Haack), viene prodotto dalla Def Jam di Russell Simmons, riscuotendo un buon successo negli ambienti dance della west-coast americana di quegli anni.\nIl 26 settembre del 1988 Haack mor\u00ec nel sonno per una insufficienza cardiaca, a Westchester. La Dimension 5, negli anni a seguire, continu\u00f2 la ristampa dei vecchi lavori. Il titolare dei diritti di tutte le musiche di Bruce Haack \u00e8 l'amico Ted Pandel."}
{"id": "2224823", "revid": "1005847", "url": "https://it.wikipedia.org/wiki?curid=2224823", "title": "Elezioni parlamentari in Islanda del 2003", "text": "Le elezioni parlamentari in Islanda del 2003 si tennero il 10 maggio per il rinnovo dell'Althing. In seguito all'esito elettorale, Dav\u00ed\u00f0 Oddsson, espressione del Partito dell'Indipendenza, fu confermato Primo ministro; nel 2004 fu sostituito da Halld\u00f3r \u00c1sgr\u00edmsson, esponente del Partito Progressista, cui segu\u00ec nel 2006 Geir Haarde, esponente del Partito dell'Indipendenza."}
{"id": "2224825", "revid": "33689", "url": "https://it.wikipedia.org/wiki?curid=2224825", "title": "Sensore ad effetto fotoacustico", "text": ""}
{"id": "2224828", "revid": "198277", "url": "https://it.wikipedia.org/wiki?curid=2224828", "title": "Volley Treviso 2000-2001", "text": ""}
{"id": "2224833", "revid": "4711", "url": "https://it.wikipedia.org/wiki?curid=2224833", "title": "Bas Van De Goor", "text": ""}
{"id": "2224834", "revid": "315341", "url": "https://it.wikipedia.org/wiki?curid=2224834", "title": "Alain De Benoist", "text": ""}
{"id": "2224838", "revid": "709565", "url": "https://it.wikipedia.org/wiki?curid=2224838", "title": "Funky Cops", "text": "Funky Cops \u00e8 una serie televisiva a cartoni animati prodotta da Antefilms Productions, M6 e TPS Cinema."}
{"id": "2224840", "revid": "123704821", "url": "https://it.wikipedia.org/wiki?curid=2224840", "title": "Hurrah!", "text": "Hurrah! \u00e8 il nono album del cantautore torinese Umberto Tozzi, pubblicato nell'aprile del 1984 dalla CGD. Da esso venne estratto il singolo \"Hurrah!\" .\nDopo il singolo \"Nell'aria c'\u00e8\", grande successo radiofonico dell'estate 1983, l'anno dopo segu\u00ec il 45 giri \"Hurrah\" e l'album omonimo. Sulla stessa strada tracciata da \"Eva\" (1982), Tozzi prosegue una nuova incursione nell'elettronica, arrangiando da s\u00e9 i propri pezzi. Secondo gli addetti ai lavori e i dati di vendita, \"Hurrah\" non ha incontrato grandi favori da parte del pubblico.\n\"Hurrah\" \u00e8 un brano dance-rock, pubblicato, con una versione pi\u00f9 estesa, anche in inglese (questa seconda versione alternativa verr\u00e0 utilizzata nel film \"Chewingum\" di Biagio Proietti).\nOltre a \"Nell'aria c'\u00e8\", inserito nell'album, vi sono \"Fuga in sogno\", un viaggio etereo dal sapore futuristico con un arrangiamento rock-dance, e le ballate romantiche \"Attimi\" e \"Non ho che te\".\nI testi di questo album sono spesso criptici, al limite del non-sense.\nL'album viene ristampato in CD, nel 1989, con il titolo \"Nell'aria c'\u00e8\", e l'aggiunta delle canzoni \"Aria di lei\" e \"Come un carillon\", mentre il brano \"Attimi\" viene rinominato \"E invece sono attimi\" e scompare \"Hurrah\" in versione inglese.\nTracce.\nTesti e musiche di Giancarlo Bigazzi e Umberto Tozzi."}
{"id": "2224841", "revid": "104458", "url": "https://it.wikipedia.org/wiki?curid=2224841", "title": "Imperial Japan Navy", "text": ""}
{"id": "2224842", "revid": "729019", "url": "https://it.wikipedia.org/wiki?curid=2224842", "title": "Franck Tournaire", "text": "Biografia.\nCresciuto a Sall\u00e8les-d'Aude, esord\u00ec in campionato nel Narbona, club con il quale divenne professionista nel 1996, prima di passare al Tolosa nel 1997.\nCon tale prestigioso club Tournaire vinse un campionato francese e una Heineken Cup.\nIn Nazionale, Tournaire esord\u00ec nel 1995, in un \"test match\" contro l'; partecip\u00f2 a cinque edizioni consecutive del torneo del Cinque / Sei Nazioni, dal al ; realizz\u00f2 il suo primo Grande Slam nel e appena una settimana pi\u00f9 tardi dopo tale conquista fece parte della squadra che sub\u00ec la prima sconfitta della storia francese contro l', nella finale della Coppa FIRA 1995-97; consegu\u00ec un nuovo Slam nel e un anno pi\u00f9 tardi disput\u00f2 tutti gli incontri della in Galles, in cui la giunse fino alla finale.\nNel 2002 divenne il primo francese a militare nel club inglese del Leicester e nel 2003, tornato in patria, disput\u00f2 una stagione nel Perpignano; tra il 2004 e il 2007 torn\u00f2 a militare nella sua citt\u00e0 natale, al Narbona; nel febbraio 2007, coinvolto in un dissidio di natura tecnico-finanziaria con la dirigenza societaria, che vide contrapposti alcuni giocatori e i vertici del club, Tournaire, insieme all'altro ex internazionale di prestigio Christian Labit, fu licenziato dal Narbona e trov\u00f2 ingaggio a Parigi presso il Racing M\u00e9tro 92, in Pro D2.\nNel 2008 raggiunse Labit al Carcassonne, in F\u00e9d\u00e9rale 1 (terza serie nazionale): con tale squadra incontr\u00f2, nel corso del campionato 2009-10, il Marsiglia che schierava come estremo il notissimo giocatore neozelandese Jonah Lomu, anch'egli militante nella terza divisione francese.\nSi tratt\u00f2 del primo incontro tra i due giocatori a distanza di 10 anni dalla semifinale della tra e , vinto dai primi, che cost\u00f2 agli \"All Blacks\" l'esclusione dalla finale.\nCon il Carcassonne Tournaire vinse il titolo di F\u00e9d\u00e8rale 1 nel 2010, che permise alla squadra di essere promossa in Pro D2; dopo la promozione giunse il ritiro."}
{"id": "2224845", "revid": "1005847", "url": "https://it.wikipedia.org/wiki?curid=2224845", "title": "Partito dell'Indipendenza (Islanda)", "text": "Il Partito dell'Indipendenza (in islandese \"Sj\u00e1lfst\u00e6\u00f0isflokkurinn\", SSF) \u00e8 un partito politico islandese di centro-destra. Fu costituito nel 1929 dall'unione del Partito Conservatore e del Partito Liberale.\nStoria.\nTutti i Presidenti del partito hanno finora detenuto la carica di primo ministro dell'Islanda:\n\u00d3lafur Thors, Bjarni Benediktsson \"senior\", J\u00f3hann Hafstein, Geir Hallgr\u00edmsson, \u00deorsteinn P\u00e1lsson, Dav\u00ed\u00f0 Oddsson, Geir Hilmar Haarde, Bjarni Benediktsson \"junior\". J\u00f3n \u00deorl\u00e1ksson, il primo Presidente del Partito dell'Indipendenza, fu primo ministro per il Partito Conservatore prima della creazione del Partito dell'Indipendenza. Gunnar Thoroddsen, che fu il vice presidente del partito dal 1974 al 1981, fu primo ministro dell'Islanda dal 1980 al 1983, ma il Partito dell'Indipendenza non sosteneva ufficialmente il suo governo (cosa che invece facevano alcuni parlamentari del partito).\nIl Partito dell'Indipendenza ha vinto le elezioni parlamentari del 2007, aumentando la sua presenza all'Althing (il Parlamento nazionale) di tre seggi. Ha formato un nuovo governo di coalizione con Haarde e l'Alleanza Socialdemocratica, dopo che l'ex partner di coalizione, il Partito Progressista, perse pesantemente le elezioni.\nAlle elezioni parlamentari del 2009, a seguito della pesante crisi economico-finanziaria che ha colpito l'isola dal 2008, il Partito dell'Indipendenza ha perso il governo a favore dell'alleanza tra socialdemocratici e verdi, ed \u00e8 passato all'opposizione per la prima volta dall'indipendenza dell'Islanda.\nNelle elezioni parlamentari del 2013 ha riacquistato la prima posizione, ottenendo il 26,7% e 19 seggi.\nNelle elezioni parlamentari del 2016 ha ottenuto di nuovo la prima posizione con il 29% e 21 seggi.\nIdeologia.\nIl Partito dell'Indipendenza \u00e8 un partito liberal-conservatore e euroscettico.\nIl partito sostiene la partecipazione dell'Islanda alla NATO, ma si oppone all'idea dell'accesso all'Unione europea."}
{"id": "2224848", "revid": "1005847", "url": "https://it.wikipedia.org/wiki?curid=2224848", "title": "Sj\u00e1lfst\u00e6\u00f0isflokkurinn", "text": ""}
{"id": "2224852", "revid": "666668", "url": "https://it.wikipedia.org/wiki?curid=2224852", "title": "Transport Lauwers Ranst", "text": ""}
{"id": "2224854", "revid": "561713", "url": "https://it.wikipedia.org/wiki?curid=2224854", "title": "Trasporti a Firenze", "text": "Ecco l'elenco delle principali arterie e servizi di trasporto dell'area metropolitana del capoluogo toscano.\nSu gomma.\nServizi.\nAutobus.\nIn passato le precedenti aziende che erano divise per Zone/Province: \nSu rotaia.\nStazioni ferroviarie.\nTrasporto metropolitano.\nFirenze-Empoli:\nA Firenze ha sede l\"'Agenzia Italiana per la Sicurezza delle ferrovie\"."}
{"id": "2224858", "revid": "729019", "url": "https://it.wikipedia.org/wiki?curid=2224858", "title": "Zhongguo Renmin Jiefangjun Haijun", "text": "La Zh\u014dnggu\u00f3 R\u00e9nm\u00edn Ji\u011bf\u00e0ngj\u016bn H\u01ceij\u016bn \u00a0(), letteralmente Marina dell'Esercito Popolare di Liberazione Cinese, \u00e8 la marina militare della Repubblica Popolare Cinese.\n\u00c8 inquadrata come parte dell'Esercito Popolare di Liberazione, l'insieme di tutte le forze armate cinesi. Conta circa effettivi ed \u00e8 ormai considerata, dopo la U.S. Navy, la seconda marina mondiale.\nStoria.\nLa forza navale cinese \u00e8 nata inizialmente come forza di difesa costiera ma si \u00e8 evoluta negli anni, grazie anche a cospicui investimenti in acquisti all'estero ed alla crescita dell'industria bellica cinese, in una forza navale capace di operazioni al di fuori delle acque territoriali.\nNegli anni intorno al 1970 e 1980, alcune operazioni sono state dirette contro la Marina militare vietnamita, come dapprima durante la guerra del Vietnam erano state dirette contro la marina del Vietnam del Sud, per contendere le isole Spratly e le Isole Paracelso, come ad esempio l'azione del 14 marzo 1988. Successivamente vi sono state varie azioni sempre nelle Spratly anche contro forze filippine; le principali operazioni in potenza sono state a lungo dirette contro la Repubblica di Cina e la sua Marina della Repubblica cinese, considerate da Pechino una \"provincia ribelle\", con lanci di missili nelle acque dello stretto di Formosa e frequenti manovre navali con ampi dispiegamenti di mezzi navali ed aerei.\nHa effettuato una missione contro la pirateria al largo delle coste somale che ha visto coinvolti due cacciatorpediniere ed una nave appoggio.\nAltri confronti si sono avuti negli anni duemila per il controllo della zona economica esclusiva nel mar cinese meridionale e per ostacolare il pattugliamento elettronico statunitense, che ha coinvolto la nave AGI USNS Impeccable il 5 marzo 2009, durante una missione di monitoraggio di attivit\u00e0 subacquee; la \"Impeccable\" venne poi avvicinata da una fregata della Marina dell'esercito popolare di liberazione, che travers\u00f2 la sua prua ad approssimativamente 50 m senza alcun contatto preliminare. Questo venne seguito meno di due ore dopo da un aereo cinese di tipo Y-12 che condusse 11 passaggi a bassa quota ad approssimativamente 200 m. Successivamente la fregata cinese travers\u00f2 ancora la prua della \"Impeccable\", questa volta ad una distanza di 400\u2013500 m.\nIl 7 marzo, una nave cinese da ricerca elettronica contatt\u00f2 la \"Impeccable\" via radio, definendo le sue operazioni illegali e ordinando alla \"Impeccable\" di lasciare l'area o di \"sopportarne le conseguenze\".\nL'ultimo impegno a tutto il giugno 2014 rimane la crisi sino-giapponese per le isole Senkaku particolarmente acuta nel 2012-13 (per quanto siano state prevalentemente usate navi di altri servizi statali come Guardia costiera e Vigilanza pesca), che ha marginalmente coinvolto nel 2013 anche gli Stati Uniti quando due loro aerei B-52 hanno deliberatamente sorvolato le isole per riaffermare il diritto al libero passaggio. Durante gli eventi, la portaerei Liaoning in addestramento era relativamente vicina alla zona, anche se il suo gruppo aereo a tutto il 2013 non era operativo.\nOrganizzazione.\nLa marina cinese ha assunto una forte consistenza qualitativa con l'acquisizione di cacciatorpediniere della classe Sovremenny e della portaerei Liaoning nel 2012, oltre che di vari moderni cacciatorpediniere e fregate; anche la consistenza numerica \u00e8 assicurata da alcune decine di fregate e cacciatorpediniere operativi e ben armati, per quanto possano esserci dubbi sul piano qualitativo.\nL'aviazione navale.\nCostituita negli anni '60, oggi \u00e8 composta da circa 26.000 uomini e pi\u00f9 di 690 velivoli, di cui 290 sono aerei da caccia e cacciabombardieri, compresi 120 Xian JH-7. L\u2019entrata in servizio delle Liaoning, che imbarca cacciabombardieri J-15, ha aumentato il raggio d\u2019azione, ora anche oceanico."}
{"id": "2224859", "revid": "287204", "url": "https://it.wikipedia.org/wiki?curid=2224859", "title": "Volley Treviso 2001-2002", "text": ""}
{"id": "2224860", "revid": "1486495", "url": "https://it.wikipedia.org/wiki?curid=2224860", "title": "Duckman", "text": "Duckman (\"Duckman: Private Dick\"/\"Family Man\") \u00e8 una sitcom animata statunitense del 1994, creata da Everett Peck.\nLa serie segue le vicende di Eric Tiberius Duckman, un papero detective rimasto vedovo dopo la morte di sua moglie Beatrice. La sua famiglia \u00e8 composta dai figli Ajax, Charles, Mambo, dalla sua anziana madre (che appare raramente) e dalla cognata Bernice, sorella della sua defunta moglie.\nLa serie \u00e8 stata trasmessa per la prima volta negli Stati Uniti su USA Network dal 5 marzo 1994 al 6 settembre 1997, per un totale di 70 episodi ripartiti su quattro stagioni. In Italia la serie \u00e8 stata trasmessa inizialmente su Italia 1 dall'11 febbraio al 17 marzo 2001, per sei episodi, e ripresa successivamente su Italia Teen Television dal 19 aprile 2004.\nTrama.\nLa serie \u00e8 incentrata sull'investigatore privato Eric Tiberius Duckman, un papero antropomorfo vedovo dal carattere egocentrico che vive con la sua famiglia a Los Angeles."}
{"id": "2224862", "revid": "1727082", "url": "https://it.wikipedia.org/wiki?curid=2224862", "title": "Interflora", "text": "Interflora \u00e8 il nome pi\u00f9 comunemente usato per un gruppo mondiale di organizzazioni commerciali, che offrono un servizio di consegna a domicilio di omaggi floreali in 64 Paesi del mondo.\nStoria dell'azienda.\nL'azienda Interflora, avente come marchio il simbolo del \"Mercurio alato\", venne fondata nel 1908 dal fiorista berlinese Max Hubner, che ebbe l'intuizione di creare una rete di fioristi organizzata in maniera tale da garantire la consegna del prodotto floreale ordinato in ogni paese del mondo, pagando il fiorista alla consegna.\nIn Italia l'azienda cominci\u00f2 le sue attivit\u00e0 nel 1928, negli anni fra le due guerre, come \"Unione Fioristi Italia\", oggi \"Interflora Italia\", poi trasformata in \"Unione Italiana Trasmissione Omaggi Floreali\" nel 1935.\nDopo la seconda guerra mondiale, precisamente nel 1946, le aziende che svolgevano l'attivit\u00e0 di consegne floreali presenti nei principali Paesi del mondo si fusero formando Interflora.\nNegli anni sessanta, gli anni del boom economico, l'attivit\u00e0 della nuova associazione crebbe, anche grazie allo slogan \"Fiori in tutto il mondo\". Nel 1970 l'Unione Italiana Trasmissione Omaggi Floreali si trasform\u00f2 in Interflora Italia.\nNel 1977 l'azienda introdusse il sistema per la gestione degli ordini all'estero. Interflora introdusse il sistema computerizzato di gestione degli ordini. Gli esercenti fiorai a fornire il servizio crebbero di numero, tanto che nel 1992 il numero superava i 2.000 fioristi presenti in 1.400 localit\u00e0.\nDal 2004 nacque il sito italiano. Dopo aver ottenuto nel 2005 le certificazioni di qualit\u00e0 ISO 9001 e ISO 14001, nel 2006 la compagnia divenne una Societ\u00e0 a responsabilit\u00e0 limitata (S.r.l.) e dopo pochi mesi divenne una societ\u00e0 per azioni (S.p.A.)."}
{"id": "2224871", "revid": "1543377", "url": "https://it.wikipedia.org/wiki?curid=2224871", "title": "Qualificazioni al campionato europeo dei piccoli stati di pallavolo maschile 2007", "text": "Le qualificazioni al campionato europeo dei piccoli stati di pallavolo maschile 2007 si sono svolte dal 5 maggio al 1\u00ba luglio 2006: al torneo hanno partecipato otto squadre nazionali europee di stati con meno di un milione di abitanti e tre di queste si sono qualificate al campionato europeo dei piccoli stati 2007.\nRegolamento.\nLe squadre hanno disputato una fase a gironi con formula del girone all'italiana: le prime due classificate di ogni girone si sono qualificate per il campionato europeo dei piccoli stati 2007 (anche la nazionale del paese organizzatore, nonostante gi\u00e0 qualificata, ha partecipato alle qualificazioni: nel caso in cui questa si classifichi tra le prime due del proprio girone, nessun'altra nazionale \u00e8 ripescata)."}
{"id": "2224876", "revid": "767487", "url": "https://it.wikipedia.org/wiki?curid=2224876", "title": "Iskald", "text": "Gli Iskald sono un gruppo black metal norvegese nato nel 2005.\nStoria del gruppo.\nNel 2005 pubblicano il loro primo EP \"Northern Twilight\" contenente la canzone \"Warriors of the Northern Twilight\" di cui poi verr\u00e0 fatto il seguito nel loro secondo album (\"Warriors of the Northern Twilight part II\").\nNel 2 febbraio 2006 il bassista Arne Aalstad in seguito ad un incidente stradale muore e la band si ritrova senza bassista.\nNello stesso anno esce il loro primo album \"Shades of Misery\" gi\u00e0 promozionato dall'EP.\nNel 2008 esce \"Revelations of Reckoning Day\"."}
{"id": "2224877", "revid": "15756", "url": "https://it.wikipedia.org/wiki?curid=2224877", "title": "Vai Diego", "text": "Vai Diego (\"Go, Diego! Go!\") \u00e8 una serie televisiva a cartoni animati prodotta da Nickelodeon. spin-off di Dora l'esploratrice (2000); Diego \u00e8 il cugino di Dora ed aiuta gli animali in difficolt\u00e0.\nPotrebbe essere definito un cartone animato didattico, con il quale si imparano parole e termini inglesi; l'animale che deve essere soccorso viene studiato nelle sue caratteristiche: il verso, il colore, il modo di muoversi e l'ambiente dove vive. Alla fine di ogni episodio, ne viene mostrata l'immagine reale.\nInoltre spesso il personaggio di Diego si rivolge allo spettatore, chiedendo quale sia la cosa migliore da fare, mostrando le opzioni possibili; in questo modo si crea anche un coinvolgimento interattivo, che stimola la curiosit\u00e0 dei bambini per gli animali e la natura. Il tutto intervallato da gradevoli canzoncine in italiano.\nIl cartone animato \u00e8 stato trasmesso negli USA nel 2005 e in Italia nel giugno 2006 su Nickelodeon, su Nick Jr.. dal 31 luglio 2009, su Super! dal 18 marzo 2012.\nSigla.\nLa sigla in italiano \u00e8 cantata da Mirko Albanese ed \u00e8 curata da StudioCompresso."}
{"id": "2224878", "revid": "768068", "url": "https://it.wikipedia.org/wiki?curid=2224878", "title": "Gli innamorati sono sempre soli/Senza fine", "text": "Gli innamorati sono sempre soli/Senza fine \u00e8 un singolo del cantautore genovese Gino Paoli pubblicato nel 1961 dalla Dischi Ricordi.\nIl disco.\nEntrambi i brani sono contenuti nell'album \"Gino Paoli\", album di esordio del cantautore.\nIl disco \u00e8 stato pubblicato con la copertina bianca con il nome di Gino Paoli al centro scritto in rosso e con una sovracoperta bianca con alcuni cuori disposti in verticale, il tutto curato da Daniele Usellini.\nEntrambe le canzoni sono scritte e firmate da Paoli; gli arrangiamenti sono curati da Gian Franco Reverberi.\nQuesto 45 giri, spinto indubbiamente dal lato B, entr\u00f2 in classifica il 23 settembre 1961 alla settima posizione, salendo alla quinta posizione la settimana seguente, ed in totale il singolo rimase fra le \"top ten\" per quattro settimane.\nGli innamorati sono sempre soli.\nCanzone d'amore tra le pi\u00f9 note di Paoli (\u00e8 stata riproposta in varie antologie), il testo descrive il fatto che gli innamorati, se sono insieme, sono sempre da soli anche in mezzo alla gente.\nSenza fine.\n\"Senza fine\" fu scritta da Paoli, ispirato dalla collega Ornella Vanoni, con la quale egli all'epoca aveva una relazione.\nLa Vanoni fu la prima a registrare \"Senza fine\" ed a pubblicarla nel 45 giri \"Senza fine/Se qualcuno ti dir\u00e0\" a settembre 1961: la Ricordi, alla quale la Vanoni era legata contrattualmente, voleva rilanciare la cantante con una nuova immagine \"sexy\", staccandola da quella precedente di cantante della \"mala\".\n\"Senza fine\" \u00e8 basata su un giro iniziale di Mi bemolle, introdotto da una fisarmonica e da una sezione di archi. La canzone si sviluppa su una base di valzer di stile francese. La canzone ha la peculiarit\u00e0 di terminare sfumando, a differenza della maggior parte dei brani di quel periodo.\nLa versione del brano incisa da Gino Paoli sull'album era accompagnata solo dal pianoforte.\nTuttavia, dopo il successo che ebbe il singolo inciso da Ornella Vanoni, che era costruito su un arrangiamento pi\u00f9 elaborato, la Ricordi decise che anche la versione di Gino Paoli avrebbe avuto lo stesso arrangiamento. Per poter adattare l'arrangiamento creato per la Vanoni alla voce di Paoli si opt\u00f2 per velocizzare i nastri magnetici., e questa \u00e8 la versione presente sul lato B del 45 giri.\nIl successo.\n\"Senza fine\" nella versione di Ornella Vanoni riusc\u00ec a scalare la classifica dei singoli pi\u00f9 venduti in Italia arrivando fino alla decima posizione. Sulla scia del successo del singolo della Vanoni, il singolo di Gino Paoli entr\u00f2 in classifica il 23 settembre 1961 alla settima posizione, salendo alla quinta posizione la settimana seguente, ed in totale il singolo rimase fra le \"top ten\" per quattro settimane. Alla fine dell'anno la versione di Gino Paoli risult\u00f2 essere stata l'ottantacinquesimo disco pi\u00f9 venduto, mentre quella della Vanoni il cinquantaseiesimo.\n\"Cover\".\n\"Senza fine\" \u00e8 stata oggetto di numerosissime \"cover\" nel corso degli anni, fra le quali si ricordano quelle di Miranda Martino, Dean Martin, Jula de Palma, Xavier Cugat, Peggy Lee, Wes Montgomery, Amanda Lear, Mike Patton. Nel 1965 Connie Francis ne registr\u00f2 una \"cover\" in lingua inglese dal titolo \"The Phoenix of Love\", per il film del 1965 \"Il volo della fenice\", della quale anche Ornella Vanoni registr\u00f2 una versione. \"Senza fine\" viene suonata nel film del 1972 \"Che cosa \u00e8 successo tra mio padre e tua madre?\" di Billy Wilder e compare anche nel film horror del 2002 \"Nave fantasma\", interpretato dalla cantante Monica Mancini, anche se nella pellicola a cantare il brano \u00e8 il personaggio interpretato da Francesca Rettondini. Nel 2003 il cantante italiano Jimmy, ex concorrente del \"talent show\" \"Operazione trionfo\", ha pubblicato una \"cover\" di \"Senza fine\" giunta fino alla posizione 57 della classifica dei singoli pi\u00f9 venduti in Italia. Nel 2014 Chiara Civello incide una cover del brano per il suo album \"Canzoni\". Nel 2015 il \"crooner\" italiano Matteo Brancaleoni incide in duetto con la giovane cantante Stephanya (\"The Voice of Italy\") una nuova versione bossa nova nel suo album \"Made In Italy\"."}
{"id": "2224882", "revid": "729019", "url": "https://it.wikipedia.org/wiki?curid=2224882", "title": "F\u00e1bi\u00e1nsebesty\u00e9n", "text": "F\u00e1bi\u00e1nsebesty\u00e9n \u00e8 un comune dell'Ungheria di 2.320 abitanti (dati 2001). \u00c8 situato nella provincia di Csongr\u00e1d."}
{"id": "2224888", "revid": "287204", "url": "https://it.wikipedia.org/wiki?curid=2224888", "title": "Senza fine (brano musicale)", "text": ""}
{"id": "2224889", "revid": "767487", "url": "https://it.wikipedia.org/wiki?curid=2224889", "title": "Felgy\u0151", "text": "Felgy\u0151 \u00e8 un comune dell'Ungheria di 1.484 abitanti (dati 2001). \u00c8 situato nella provincia di Csongr\u00e1d."}
{"id": "2224890", "revid": "12760", "url": "https://it.wikipedia.org/wiki?curid=2224890", "title": "Mister prezzi", "text": ""}
{"id": "2224899", "revid": "729019", "url": "https://it.wikipedia.org/wiki?curid=2224899", "title": "Ferencsz\u00e1ll\u00e1s", "text": "Ferencsz\u00e1ll\u00e1s \u00e8 un comune dell'Ungheria di 671 abitanti (dati 2001). \u00c8 situato nella provincia di Csongr\u00e1d."}
{"id": "2224901", "revid": "15756", "url": "https://it.wikipedia.org/wiki?curid=2224901", "title": "Maurizio di Sassonia-Altenburg", "text": "Biografia.\nMaurizio era il terzo figlio del duca Giorgio di Sassonia-Altenburg e di Maria di Meclemburgo-Schwerin.\nDopo aver studiato presso le universit\u00e0 di Jena e Dresda, Maurizio entr\u00f2 al servizio degli eserciti bavaresi e prussiani (dal 1851). Prima tenente della Guardia Reale, e pi\u00f9 tardi generale di cavalleria. Dopo il pensionamento nel 1857 , il principe continu\u00f2 i suoi studi presso l'Universit\u00e0 di Bonn. Era appassionato di scienze naturali, e fu il presidente della Societ\u00e0 di Storia Naturale e Antichit\u00e0 Osterlanda.\nDurante la guerra franco-prussiana, il fratello del principe Maurizio e sua moglie la Duchessa Agnese lavorarono a stretto contatto con la Croce Rossa tedesca, dove \u00e8 stato presidente onorario fino al 1904.\nDal momento che il duca Ernesto non aveva figli, il principe venne considerato l'erede del ducato, ma mor\u00ec un anno prima del fratello maggiore. Suo figlio, Ernesto, divenne l'erede al trono.\nMatrimonio.\nA Meiningen il 15 ottobre 1862 spos\u00f2 Augusta di Sassonia-Meiningen, figlia di Bernardo II di Sassonia-Meiningen, ed ebbero cinque figli:"}
{"id": "2224907", "revid": "599013", "url": "https://it.wikipedia.org/wiki?curid=2224907", "title": "Richard Nemec", "text": ""}
{"id": "2224910", "revid": "124092983", "url": "https://it.wikipedia.org/wiki?curid=2224910", "title": "Monte Lera (Valle di Vi\u00f9)", "text": "Il Monte Lera \u00e8 una montagna delle Alpi Graie alta 3.355\u00a0m.\nSi trova in Valle di Vi\u00f9 ed \u00e8 interamente compresa nel comune di Usseglio.\nDescrizione.\nIl Monte Lera appartiene ad una cresta che si stacca dallo spartiacque principale in corrispondenza della Punta Valletta (3.387\u00a0m) e divide il Vallone d'Arnas dalla conca che ospita il Lago di Malciaussia. \u00c8 separato dalla vicina Punta Sul\u00e8 (3.386\u00a0m) dal Colletto della Lera, e strapiomba verso est con impressionanti salti rocciosi sulla piana di Usseglio.\nLa montagna culmina con tre elevazioni; mentre la Punta Ovest (3.337 m) e la Punta Centrale (3.322 m) sono poco significative la Punta Orientale (3.355\u00a0m) \u00e8 il vero culmine della montagna. Su di essa \u00e8 stata eretta una statua della Madonna.\nAscensioni.\nLa prima ascensione fu compiuta il 15 settembre 1873 dal geologo Martino Baretti e dalla guida alpina ussegliese Giuseppe Cibrario detto \"Vulpot\".\nLe vie di accesso meno difficili transitano per la cresta ovest (con partenza dal Rifugio Luigi Cibrario) e per il versante sud-occidentale (con partenza dal Lago di Malciaussia), ma si tratta comunque di itinerari a carattere parzialmente alpinistico.\nPunti di appoggio.\nSul versante che guarda verso il Vallone di Arnas si trova il rifugio Luigi Cibrario, un buon punto di appoggio per le salite alle vette della zona. Il versante verso il Lago di Malciaussia \u00e8 invece servito dal Rifugio Vulpot."}
{"id": "2224911", "revid": "767487", "url": "https://it.wikipedia.org/wiki?curid=2224911", "title": "Forr\u00e1sk\u00fat", "text": "Forr\u00e1sk\u00fat \u00e8 un comune dell'Ungheria di 2.160 abitanti (dati 2001). \u00c8 situato nella provincia di Csongr\u00e1d."}
{"id": "2224912", "revid": "709565", "url": "https://it.wikipedia.org/wiki?curid=2224912", "title": "La vita moderna di Rocko", "text": "La vita moderna di Rocko (\"Rocko's Modern Life\") \u00e8 una serie televisiva animata statunitense del 1993, creata da Joe Murray.\nAmbientata nella citt\u00e0 immaginaria di O-Town, la serie \u00e8 incentrata sulle avventure surreali di un wallaby australiano antropomorfo di nome Rocko e dei suoi amici: l'eccentrico bovino Heffer Wolfe, la tartaruga nevrotica Filburt e il fedele cane Spunky.\nCaratteristica ricorrente della serie \u00e8 l'utilizzo di umorismo per adulti, inclusi doppi sensi, allusioni e commenti sociali satirici.\nLa serie \u00e8 stata trasmessa per la prima volta negli Stati Uniti su Nickelodeon dal 18 settembre 1993 al 24 novembre 1996, per un totale di 52 episodi (e 100 segmenti) ripartiti su quattro stagioni. In Italia \u00e8 stata trasmessa su Rai 2 dal gennaio 1998.\nUno speciale intitolato \"\" \u00e8 stato pubblicato il 9 agosto 2019 su Netflix.\nTrama.\nLa serie si incentra sulla vita quotidiana di Rocko, un wallaby antropomorfo che si \u00e8 appena trasferito dall'Australia agli Stati Uniti, nell'immaginaria citt\u00e0 di O-Town. Tutti gli episodi iniziano con il trattare un problema apparentemente banale e ordinario che viene, nello sviluppo della puntata, alterato e ingigantito con elementi surreali, estremi e ironici.\nPersonaggi e doppiatori.\nPersonaggi principali.\nIl fedele cagnolino di Rocko, probabilmente un Bull Terrier, feral. Etichettato come un cane demente dopo aver ricevuto un televisore sulla testa, Spunky \u00e8 poco igienico, mangia la spazzatura, sbava nella sua ciotola per poi bere, rovina il giardino dei vicini e si innamora delle scope. Nel suo corpo vivono due parassiti: Bloaty la pulce e Squirmy il dermatofito, due personaggi minori della serie.\nPersonaggi ricorrenti.\nMarito di Bev, \u00e8 un rospo nonch\u00e9 vicino di casa di Rocko. \u00c8 un impiegato alla Conglom-O ed \u00e8 un tipo piuttosto scorbutico. Non sopporta il proprio vicino e il suo cane ed \u00e8 spesso in conflitto con la moglie.\nMoglie di Ed, \u00e8 un rospo nonch\u00e9 vicino di casa di Rocko. \u00c8 una casalinga ed \u00e8 pi\u00f9 dolce di Ed, risultando amichevole nei confronti di Rocko e i suoi amici."}
{"id": "2224918", "revid": "767487", "url": "https://it.wikipedia.org/wiki?curid=2224918", "title": "F\u00f6lde\u00e1k", "text": "F\u00f6lde\u00e1k \u00e8 un comune dell'Ungheria di 3.318 abitanti (dati 2001). \u00c8 situato nella provincia di Csongr\u00e1d."}
{"id": "2224919", "revid": "770813", "url": "https://it.wikipedia.org/wiki?curid=2224919", "title": "Zh\u014dnghu\u00e1 M\u00edngu\u00f3 H\u01ceij\u016bn", "text": "La Marina della Repubblica di Cina ( in inglese \"Republic of China Navy\") \u00e8 la marina militare della Repubblica di Cina, meglio nota come Taiwan.\nMezzi aerei.\n\"Sezione aggiornata annualmente in base al World Air Force di Flightglobal del corrente anno. Tale dossier non contempla UAV, aerei da trasporto VIP ed eventuali incidenti accorsi durante l'anno della sua pubblicazione. Modifiche giornaliere o mensili che potrebbero portare a discordanze nel tipo di modelli in servizio e nel loro numero rispetto a WAF, vengono apportate in base a siti specializzati, periodici mensili e bimestrali. Tali modifiche vengono apportate onde rendere quanto pi\u00f9 aggiornata la tabella.\""}
{"id": "2224920", "revid": "642594", "url": "https://it.wikipedia.org/wiki?curid=2224920", "title": "People's Liberation Army Navy", "text": ""}
{"id": "2224922", "revid": "92920", "url": "https://it.wikipedia.org/wiki?curid=2224922", "title": "Monte Lera", "text": ""}
{"id": "2224925", "revid": "729019", "url": "https://it.wikipedia.org/wiki?curid=2224925", "title": "Kir\u00e1lyhegyes", "text": "Kir\u00e1lyhegyes \u00e8 un comune dell'Ungheria di 726 abitanti (dati 2001). \u00c8 situato nella provincia di Csongr\u00e1d."}
{"id": "2224926", "revid": "446353", "url": "https://it.wikipedia.org/wiki?curid=2224926", "title": "Marina militare sovietica", "text": ""}
{"id": "2224928", "revid": "339392", "url": "https://it.wikipedia.org/wiki?curid=2224928", "title": "Soviet Navy", "text": ""}
{"id": "2224930", "revid": "62814", "url": "https://it.wikipedia.org/wiki?curid=2224930", "title": "Pilatus Porter", "text": ""}
{"id": "2224931", "revid": "62004", "url": "https://it.wikipedia.org/wiki?curid=2224931", "title": "Anatoly Onoprienko", "text": ""}
{"id": "2224933", "revid": "29864536", "url": "https://it.wikipedia.org/wiki?curid=2224933", "title": "Marina della Repubblica cinese", "text": ""}
{"id": "2224936", "revid": "320578", "url": "https://it.wikipedia.org/wiki?curid=2224936", "title": "Pilatus porter", "text": ""}
{"id": "2224939", "revid": "767487", "url": "https://it.wikipedia.org/wiki?curid=2224939", "title": "Kiszombor", "text": "Kiszombor \u00e8 un comune dell'Ungheria di 4.210 abitanti (dati 2001). \u00c8 situato nella provincia di Csongr\u00e1d."}
{"id": "2224940", "revid": "1776051", "url": "https://it.wikipedia.org/wiki?curid=2224940", "title": "J\u00falius Sabo", "text": ""}
{"id": "2224941", "revid": "287204", "url": "https://it.wikipedia.org/wiki?curid=2224941", "title": "Julius Sabo", "text": ""}
{"id": "2224943", "revid": "29864811", "url": "https://it.wikipedia.org/wiki?curid=2224943", "title": "Republic of China Navy", "text": ""}
{"id": "2224948", "revid": "666668", "url": "https://it.wikipedia.org/wiki?curid=2224948", "title": "Tallinna FC Betoon", "text": "Il Tallinna FC Betoon, conosciuto a livello internazionale come Betoon Tallinn, \u00e8 stata una squadra estone di calcio a 5 con sede a Tallinn. \nStoria.\nIscritto al campionato estone di calcio a 5 fin dalla sua istituzione, nella stagione 2006-07 il Betoon vince il proprio girone qualificandosi ai play-off scudetto, chiusi al terzo posto. La stagione successiva la squadra si \u00e8 aggiudicata il primo campionato nazionale disputato con la formula del girone unico. In qualit\u00e0 di campione in carica dell'Estonia, il Betoon ha partecipato al turno preliminare della Coppa UEFA 2008-09, venendo inserito nel gruppo F. La squadra ha perso entrambe le partite disputate contro (0-14) e (1-3), fallendo l'approdo al turno principale della competizione."}
{"id": "2224949", "revid": "338769", "url": "https://it.wikipedia.org/wiki?curid=2224949", "title": "Saalijalgpalli Meistriliiga", "text": ""}
{"id": "2224953", "revid": "1573940", "url": "https://it.wikipedia.org/wiki?curid=2224953", "title": "Muhammad ibn Talha", "text": "Figlio del Compagno del profeta Maometto, Talha ibn Ubayd Allah e di Hammana bint Jahsh (sorella di Zaynab bint Jahsh, una delle vedove di Maometto), Muhammad mor\u00ec con suo padre nella Battaglia del Cammello (\"Yawm al-Jamal\")."}
{"id": "2224956", "revid": "486946", "url": "https://it.wikipedia.org/wiki?curid=2224956", "title": "FC Betoon Tallin", "text": ""}
{"id": "2224958", "revid": "19330", "url": "https://it.wikipedia.org/wiki?curid=2224958", "title": "Shumen", "text": ""}
{"id": "2224960", "revid": "19330", "url": "https://it.wikipedia.org/wiki?curid=2224960", "title": "Veliko Turnovo", "text": ""}
{"id": "2224964", "revid": "1805885", "url": "https://it.wikipedia.org/wiki?curid=2224964", "title": "Antonio Finco", "text": "Ha iniziato nel 1992 come collaboratore dell'emittente privata Telepadova-Italia 7, realizzando servizi e interviste per la redazione della trasmissione \" Fuorigioco\" condotta da Lorenzo Petiziol con Maurizio Mosca. Dal 1997 \u00e8 stato corrispondente per il Nord-Est di Telemontecarlo per \"Tmc-news\", \"Mondogol\" e la domenicale \"Galagol\" condotta da Massimo Caputi Dal 1999 ha iniziato la collaborazione con le reti Mediaset di cui \u00e8 stato corrispondente per il Nord est della trasmissione \" Controcampo\" di Italia 1 e per le news di Canale 5. Dal 2004 \u00e8 divenuto prima collaboratore e poi redattore di Sky sport per il Tg Sportime e come telecronista e bordocampista per gli eventi calcistici. Dal 1 luglio 2016 \u00e8 coach assistant per la comunicazione al Watford fc in Premier League.\nNel 2000 \u00e8 stato autore del libro \" Il ladro di stelle\" ritratti del calcio veneto Premio Selezione Bancarella 2001 , e nel 2002 \u00e8 stato co-autore della autobiografia di Paolo Rossi \" Ho fatto piangere il Brasile\" Limina edizioni."}
{"id": "2224966", "revid": "729019", "url": "https://it.wikipedia.org/wiki?curid=2224966", "title": "Nervo genitofemorale", "text": "Il nervo genitofemorale \u00e8 un nervo misto che origina dal ramo anteriore del 2\u00b0 nervo lombare del plesso lombare e comprende fibre provenienti da L1 e L2.\nTerritorio di innervazione.\nLa componente muscolare innerva il muscolo cremastere; la parte cutanea innerva la cute dei genitali esterni e della parte anterosuperiore della coscia.\nDecorso.\nDopo la sua origine, il nervo emerge sulla faccia anteriore del grande psoas e decorre verso il basso parallelamente all'uretere, lateralmente all'iliaca comune e poi all'iliaca esterna. A livello del legamento inguinale si divide nei suoi rami terminali: un ramo genitale e uno femorale.\nRamo genitale.\nIl ramo genitale \u00e8 misto. Entra nel canale inguinale, dove nel maschio innerva il muscolo cremastere, e raggiunge la cute dei genitali esterni (scroto nel maschio e grandi labbra nella femmina). \u00c8 responsabile del riflesso cremasterico.\nRamo femorale.\nIl ramo femorale \u00e8 esclusivamente cutaneo. Costeggia l'iliaca esterna, con la quale attraversa la lacuna dei vasi al di sotto del legamento inguinale, e raggiunge il triangolo femorale di Scarpa, dove perfora la fascia cribrosa e va a innervare la cute anterosuperiore della coscia."}
{"id": "2224970", "revid": "107289320", "url": "https://it.wikipedia.org/wiki?curid=2224970", "title": "Turborazzo", "text": "Il turborazzo \u00e8 un tipo di motore aeronautico che unisce elementi degli esoreattori (i motori a reazione utilizzati sugli aeroplani) e degli endoreattori (i motori a razzo). \u00c8 tipicamente composto da un compressore a pi\u00f9 stadi collegato a una turbina che \u00e8 messa in movimento dai gas caldi emessi da una serie di piccoli motori, simili a razzi, posizionati prima della turbina. I gas in uscita dalla turbina vengono quindi bruciati con l'aria ad alta pressione generata dal compressore per poi essere espulsi tramite un ugello di scarico.\nI motori a reazione normalmente utilizzati in campo aeronautico necessitano per funzionare di un flusso continuo di ossigeno proveniente dall'esterno; questi tipi di motori non possono quindi operare a quote molto elevate, dove l'aria \u00e8 pi\u00f9 rarefatta e non vi \u00e8 sufficiente ossigeno perch\u00e9 avvenga la combustione.\nL'idea dietro il turborazzo sarebbe quella di supplire alla mancanza di ossigeno atmosferico con una riserva a bordo, permettendo un utilizzo a quote pi\u00f9 elevate. Tuttavia, non trattandosi di un motore a razzo \"puro\", un turborazzo \u00e8 comunque dipendente dall'ossigeno atmosferico e non pu\u00f2 di conseguenza operare nello spazio.\nUno degli aspetti critici nella realizzazione di un turborazzo \u00e8 il raffreddamento, poich\u00e9 la maggior parte dei moderni motori turbogetto utilizza significative quantit\u00e0 di aria per prevenire il surriscaldamento di alcune parti critiche."}
{"id": "2224972", "revid": "9316", "url": "https://it.wikipedia.org/wiki?curid=2224972", "title": "Sabadoni", "text": ""}
{"id": "2224973", "revid": "125634312", "url": "https://it.wikipedia.org/wiki?curid=2224973", "title": "Antonio Veneziani", "text": "Piacentino di nascita ma romano d'adozione, \u00e8 tra gli autori della cosiddetta \"scuola romana\", che va da Pier Paolo Pasolini a Dario Bellezza, da Amelia Rosselli a Renzo Paris. Oltre che poeta, saggista, traduttore, Veneziani ha dato vita a svariate iniziative culturali.\nBiografia.\nScrive la sua prima raccolta di poesie a quindici anni e la pubblica sotto pseudonimo. Nella sua opera, anche saggistica, figurano in primo piano le problematiche correlate all'omosessualit\u00e0 e alla tossicodipendenza. \nHa svolto una intensa attivit\u00e0 culturale: negli anni ottanta ha fondato e diretto la rivista di poesia \"Futilit\u00e0\". Ne sono usciti sette numeri ciascuno di settanta copie. Ha scritto per vari cataloghi d'arte ed ha curato gli aforismi del pittore Luigi Montanarini (\"L'arte non conosce scorciatoie\", Edizioni Il Segnale, Roma, 1994) e una intervista a Massimiliano Frumenti (\"Colloquid'arte: Massimiliano Frumenti\", Ianuarte, Roma, 2005).\nDal 2001 al 2008 ha curato \"Il Lunario di Poesia\" per le Edizioni del Giano\nDal 2009 \u00e8 uno dei co-direttori della rivista sul frammento Cilostile\nHa collaborato e collabora a diversi settimanali, tra cui \"Left - Avvenimenti\" e Rinascita; e a diversi quotidiani tra i quali Il Riformista, Il manifesto e Liberazione (quotidiano). Storica, la sua rubrica di poesie sul bimestrale di erotismo Blue.\nIl suo libro di poesie \"Torbida innocenza\" ha vinto il premio Sandro Penna nel 1988. Nel 2014 riceve a Celano (Aq) il Premio Letterario Vittoriano Esposito alla Carriera.\nNel 2016 lascia la sua amata-odiata Roma per trasferirsi a Sezze."}
{"id": "2224976", "revid": "1718925", "url": "https://it.wikipedia.org/wiki?curid=2224976", "title": "Le avventure di Jimmy Neutron", "text": "Le avventure di Jimmy Neutron (\"The Adventures of Jimmy Neutron: Boy Genius\") \u00e8 una serie televisiva creata da John Davis a cartoni animati prodotta da Nickelodeon e basata sui personaggi del film \"Jimmy Neutron - Ragazzo prodigio\". Il cartone \u00e8 durato dal 20 luglio 2002 al 25 novembre 2006, fino a quando la DNA Productions, societ\u00e0 e produttrice madre del cartone, fall\u00ec.\nTrama.\nJimmy Neutron \u00e8 un ragazzo undicenne che adora la scienza e ha un QI da pazzi. Tuttavia, nonostante le sue invenzioni siano geniali, vanno a finire sempre male, combinando guai a non finire con gli amici Sheen e Carl e le amiche Cindy e Libby. In ogni avventura di Jimmy, egli finisce per dover riparare ad ogni danno di cui lui \u00e8 l'autore.\nSpin-off.\nNel 2010 \u00e8 stato realizzato uno spin-off intitolato \"Planet Sheen\", con protagonista il personaggio di Sheen Estevez."}
{"id": "2224977", "revid": "123218332", "url": "https://it.wikipedia.org/wiki?curid=2224977", "title": "Mathematical Reviews", "text": "La Mathematical Reviews \u00e8 una pubblicazione a stampa e una base dati in linea pubblicata dalla American Mathematical Society (AMS) che contiene brevi sommari (e talvolta valutazioni) di buona parte degli articoli che trattano di matematica, statistica e informatica teorica. Inoltre la AMS pubblica volumi di sommari e recensioni selezionati; per questi testi usa il termine \"featured reviews\".\nRecensioni.\nLa rivista \u00e8 stata fondata da Otto Neugebauer nel 1940 come alternativa alla pubblicazione tedesca Zentralblatt f\u00fcr Mathematik. Lo scopo era quello di fornire informazioni sopra la maggior parte delle pubblicazioni di ricerche matematiche. Al novembre 2007, la base dati di Mathematical Reviews conteneva indicazioni su oltre 2.2 milioni di articoli. Gli autori delle recensioni sono volontari che di solito sono scelti dai redattori (editors) sulla base delle loro competenze nelle aree toccate dall'articolo. Nel Zentralblatt f\u00fcr Mathematik le risorse umane utilizzate per le recensioni sono solo di questo genere. (La sezione relativa alle matematiche del Referativny Zhurnal \u00e8 disponibile solo in lingua russa, ha una portata ridotta e di difficile accesso.)\nSpesso le recensioni forniscono sommari dettagliati dei contenuti dell'articolo e talora si aggiungono commenti critici del recensore e riferimenti a lavori correlati. Tuttavia la critica agli articoli non \u00e8 incoraggiata, in quanto gli autori non hanno la possibilit\u00e0 di replicare. Il sommario dell'autore pu\u00f2 essere citato quando non risulta possibile o agevole dare una recensione indipendente o quando il sommario viene giudicato adeguato dal reviewer o dagli editors. Pu\u00f2 essere data solo la segnalazione bibliografica nei casi di lavori scritti in lingue poco usate, quando si tratta di brevi scritti in volumi di rendiconti di conferenze o di articoli che sono al di fuori dei campi considerati primari per Mathematical Reviews. Inizialmente le recensioni erano scritte in diverse lingue, ma successivamente \u00e8 stato adottato il criterio \"English only\".\nBase dati in linea.\nNel 1980 tutti i contenuti di Mathematical Reviews a partire dal 1940 furono inseriti in una base dati elettronica con possibilit\u00e0 di ricerca. Con il tempo divennero parte di MathSciNet che, insieme alle recensioni, dispone anche di informazioni sulle citazioni (anche se limitate ad altri articoli in MathSciNet). Mathematical Reviews e MathSciNet sono divenute uno strumento essenziale per i ricercatori nel campo delle scienze matematiche.\nA differenza della maggior parte delle basi di dati di abstract, MathSciNet \u00e8 attenta nell'identificare propriamente gli autori. La funzione di ricerca per autore permette all'utilizzatore di trovare le pubblicazioni associate a uno specifico autore, anche se ne esistono molteplici con lo stesso nome. Pu\u00f2 accadere che il personale di Math Reviews contatti gli autori per assicurare che la base dati attribuisca correttamente i lavori. D'altro canto, la funzione di ricerca generale controlla in tutti i campi, incluso quello dell'autore. Questa modalit\u00e0 di funzionamento \u00e8 dovuta per permettere alla base dati di accedere a dati che risalgono a prima del 1940 che non sono stati completamente integrati e cos\u00ec non possono essere trovati ricercando primariamente per autore.\nMathSciNet fornisce le informazioni BibTex con tutte le recensioni, e le sue abbreviazioni dei titoli delle pubblicazioni sono diventate uno standard di fatto nell'ambito delle pubblicazioni matematiche. Sia Mathematical Reviews sia Zentralblatt f\u00fcr Mathematik fanno uso dello schema di classificazione denominato \"Classificazione delle ricerche matematiche\" per organizzare le recensioni.\nCopertura.\nMathSciNet contiene informazioni su circa 2 milioni di articoli da 18 000 pubblicazioni di matematica, molti delle quali coperte in maniera completa.. Oltre a questo, recensioni o informazioni bibliografiche su specifici articoli sono incluse con molte pubblicazioni di ingegneria, informatica e matematica applicata presenti in MathSciNet. La selezione \u00e8 effettuata dai redattori; sono aperti a suggerimenti per includere altre pubblicazioni, ma non riconsiderano esclusioni di articoli."}
{"id": "2224979", "revid": "97701", "url": "https://it.wikipedia.org/wiki?curid=2224979", "title": "Nazimaoismo", "text": ""}
{"id": "2224982", "revid": "729019", "url": "https://it.wikipedia.org/wiki?curid=2224982", "title": "Nervo cutaneo laterale della coscia", "text": "Il nervo cutaneo laterale della coscia \u00e8 un nervo cutaneo che origina dal ramo anteriore del 2\u00b0 nervo lombare del plesso lombare e comprende fibre provenienti da L2 e L3.\nDecorso.\nIl nervo emerge dalla faccia laterale del grande psoas e decorre nella fossa iliaca. Passa al di sotto del legamento inguinale nell'incisura compresa fra le spine iliache anterosuperiore e anteroinferiore e raggiunge cos\u00ec la coscia, dove si fa sottocutaneo e si distribuisce alla cute della regione laterale con un ramo gluteo e un ramo femorale.\nTerritorio di innervazione.\nInnerva la cute laterale della coscia e parte della cute della natica."}
{"id": "2224984", "revid": "599013", "url": "https://it.wikipedia.org/wiki?curid=2224984", "title": "Dino Galparoli", "text": "Carriera.\nTerzino cresciuto calcisticamente nella , esord\u00ec in Serie A con la maglia del Brescia, nella stagione 1980-1981. Nell'ottobre 1981 pass\u00f2 all'Udinese, squadra alla quale leg\u00f2 il suo nome per nove stagioni, rimanendo anche dopo la retrocessione del 1986-1987.\nNel 1990 fu ceduto all'Alessandria, in Serie C2; dopo due stagioni in maglia grigia termin\u00f2 la carriera al Cuneo, in Interregionale. Nella sua carriera vanta 223 presenze in massima serie con Brescia e Udinese e 7 reti.\nNel suo palmar\u00e8s figurano due promozioni in Serie A (con le rondinelle nel 1979-1980 e con i friulani nel 1988-1989) e una in Serie C1 (con l'Alessandria 1990-1991).\nAttualmente (2019) allena la formazione under 12 del Resana (TV). Egli stesso ha dichiarato di preferire di gran lunga allenare dei ragazzini rispetto ad una squadra di adulti."}
{"id": "2224985", "revid": "124123", "url": "https://it.wikipedia.org/wiki?curid=2224985", "title": "Hermann Knaus", "text": "Biografia.\nDal 1923 al 1934 lavor\u00f2 all'Ospedale Universitario di Graz, mentre nel 1950 assunse la direzione del Dipartimento Ginecologico dell'Ospedale Lainz di Vienna. Svilupp\u00f2 la teoria del ginecologo giapponese Ky\u016bsaku Ogino sui periodi di fertilit\u00e0 della donna, ricavandone un metodo contraccettivo naturale (metodo Ogino-Knaus). Ogino respinse i risultati della ricerca del collega austriaco, in ragione della scarsa affidabilit\u00e0 del metodo."}
{"id": "2224988", "revid": "1543377", "url": "https://it.wikipedia.org/wiki?curid=2224988", "title": "7TP", "text": "Il 7TP \u00e8 stato un carro armato leggero sviluppato in Polonia, prodotto e impiegato contro le forze tedesche durante l'attacco portatole dalla Germania nelle primissime fasi della seconda guerra mondiale.\nStoria.\nSviluppo.\nAll'inizio degli anni trenta la Polonia deteneva forze corazzate poco numerose e composte esclusivamente da carri leggeri, fino ad allora ritenuti sufficienti. Le velate tensioni con la Germania indussero per\u00f2 i vertici militari ad accelerare la meccanizzazione dell'esercito: durante il 1931 furono ordinati dal Regno Unito 50 Vickers Mk. E, carri armati leggeri del peso di 7 tonnellate, poco apprezzati dall'esercito britannico ma che la Vickers-Armstrong vendette a numerose nazioni spesso affiancati da una licenza. Tra il 1932 e il 1933 arrivarono 16 carri bitorretta (Modello A) e 22 a torretta singola (Modello B), mentre i restanti 12 rimasero in Gran Bretagna come pagamento per la licenza oppure giunsero sfusi negli anni successivi. I primi erano equipaggiati con due mitragliatrici Ckm wz. 25 Hotchkiss da 7,92\u00a0mm; i secondi montavano un cannone da 47\u00a0mm e una Browning wz. 30 da 7,92\u00a0mm. Dopo alcuni test, i membri dell'ufficio tecnico della PZI elaborarono su richiesta dei militari un programma chiamato \"VAU-33\" (Vickers-Armstrong-Ursus 33) per sviluppare carri a singola o doppia torretta prendendo come base il Vickers Mk. E Modello A.\nLe sigle \"dw\" e \"jw\", abbreviazioni delle parole polacche \"dwuwie\u017cowy\" (doppia torretta in italiano) e \"jednowie\u017cowy\" (singola torretta in italiano), non sono mai state usate dalle fonti polacche o dall'esercito polacco: il modello standard era quello a due torrette e sia questo che quello a torretta unica erano indistintamente chiamati 7TP.\nImpiego operativo.\nAl 1\u00ba settembre 1939, giorno dell'invasione tedesca e dell'inizio della seconda guerra mondiale, la Polonia schierava 600 carri armati, dei quali solo 136 erano della serie 7TP:\nI 7TP a torretta unica erano suddivisi nel 1\u00b0 e 2\u00b0 battaglioni carri leggeri, ognuno forte di 49 carri. I 7TP a due torrette inoltre furono velocemente organizzati nella 1\u00aa e 2\u00aa compagnie carri leggeri, da 12 mezzi ciascuna, quando la capitale fu invasa dai primi reparti corazzati tedeschi.\nIl 1\u00ba battaglione ricevette il battesimo del fuoco il 4 settembre, quando fu incaricato di coprire la ritirata delle forze polacche dal confine con la Germania. L'8 settembre combatt\u00e9 aspramente contro le forze avversarie in avanzata permettendo cos\u00ec alle truppe amiche di sganciarsi e riposizionarsi. Il 21 settembre dovette arrendersi con quel che rimaneva dei suoi carri. Il 2\u00ba battaglione combatt\u00e9 per la prima volta il 5 settembre vicino al fiume Prudka, nel distretto di Belchatow: i carri stavano guidando un contrattacco che fall\u00ec a causa della tenace resistenza tedesca. Il 15 settembre il summenzionato battaglione prese parte alla battaglia di Wlodawa subendo pesanti perdite per via dell'imperversare della Luftwaffe. Dopo essere venuti a sapere che l'URSS stava penetrando nella Polonia orientale, i restanti carri furono distrutti dai loro equipaggi, poi fuggiti in Romania. Non \u00e8 chiaro se essi riuscirono a salvare i 20 mezzi rimanenti, dei quali non si hanno comunque notizie.\nLa 1\u00aa compagnia fu dispiegata il 12 settembre, ma dopo aver subito gravi perdite nei combattimenti svoltisi nei sobborghi di Varsavia il reparto fu sciolto e i rimanenti carri fatti confluire nella 2\u00aa Compagnia, poi rinforzata da altri veicoli blindati. Questa formazione si distinse durante i contrattacchi locali e per aver frenato le forze avversarie presso Wola. Il 15 settembre, durante la battaglia di Wlodawa, anche i mezzi della 2\u00aa Compagnia furono falcidiati dai bombardieri in picchiata Stuka. I mezzi sopravvissuti furono fatti saltare in aria dagli equipaggi il 27 settembre, quando la Polonia si arrese alla duplice invasione russo-tedesca.\nSebbene disponibili in limitata quantit\u00e0 e ripartiti in diverse unit\u00e0, i 7TP si rivelarono avversari ingestibili per i Panzer I e II, poco corazzati e, soprattutto i primi, dotati di armi inadeguate. Anche i pi\u00f9 grandi ma poco protetti Panzer III e IV ebbero difficolt\u00e0 nel combatterli.\nVersioni.\nModello a doppia torretta.\nI lavori durarono per tutto il 1934 e si concentrarono sul motore, in quanto l'originale era sottopotenziato per il peso del mezzo. I polacchi lo sostituirono con un Saurer svedese a 6 cilindri costruito su licenza e contemporaneamente incrementarono la corazza frontale a 17 millimetri, portando cos\u00ec il peso a 9 tonnellate. Nel 1935 furono costruiti 4 prototipi di 7TP in acciaio con denominazione industriale \"PZInz. 220\". Dopo alcune prove, in primavera inizi\u00f2 la produzione del nuovo carro armato \"7 Tonowy Polski dw\", abbreviato in 7TP dw e stante per \"(carro) da 7 tonnellate polacco bitorretta\".\nIl blindato nazionale manteneva il treno di rotolamento d'origine britannica, composto da due carrelli per lato con due ruote ciascuno, entrambi dotati di bilanciere e assicurati allo scafo mediante delle sospensioni a balestra. L'armamento standard comprendeva due mitragliatrici Browning wz. 30 da 7,92\u00a0mm, una per ogni torretta. Furono per\u00f2 sperimentate anche altre impostazioni, ad esempio montando una mitragliatrice Browning wz. 30 da 13,2\u00a0mm e tentando di installare un cannone da 37\u00a0mm Puteaux SA 1918 acquistato dalla Francia. In totale furono completati 22 o 24 carri fino al 1936, le cui torrette derivavano dai Vickers inglesi in deposito; la produzione fu interrotta poich\u00e9 questa versione del carro era stata giustamente ritenuta solo temporanea, buona per acquisire esperienza con i mezzi corazzati ma nulla di pi\u00f9.\nModello a torretta singola.\nI vertici dell'esercito avevano diramato nuove specifiche per un carro monotorretta dall'armamento migliorato: fu elaborata una serie di progetti e di proposte che prevedevano il montaggio di cannoni da 20, 40 o 55\u00a0mm. Gli schemi e il prototipo del nuovo veicolo erano pronti verso la fine del 1936 e, nel tardo 1937, fu aperta la linea d'assemblaggio del \"7TP jw\", ovvero \"(carro) da 7 tonnellate polacco monotorretta\", sebbene ora il blindato ne pesasse quasi 10. La nuova versione fu ottenuta montando sugli scafi prodotti in Polonia una torretta di fabbricazione svedese dotata di un cannone anticarro Bofors da 37\u00a0mm lungo 45 calibri (L/45) e una mitragliatrice leggera Browning wz. 33 da 7,92\u00a0mm. A partire dalle ultime settimane del 1938 i carri furono equipaggiati con una torretta ridisegnata atta a ospitare un impianto radio 2N/C. Diversi scafi di 7TP inoltre, bench\u00e9 inizialmente costruiti come versione a doppia torretta e lasciati incompleti, furono terminati installandone una sola. In totale furono fabbricati 97 esemplari fino al settembre 1939.\nModello migliorato.\nTra il 1938 e il 1939 il 7TP fu oggetto di studi: l'obiettivo era produrne una versione rimodernata denominata 9TP, dal peso di 11 tonnellate. Alla fine furono selezionati due progetti che in comune avevano la modifica della torretta, la sostituzione del motore originale con un Saurer CT1D (prodotto su licenza come \"PZInz. 155\"), l'allargamento dei cingoli e la revisione delle sospensioni. Il primo proponeva un aumento della corazzatura fino a 40 millimetri, mentre il secondo presentava delle protezioni frontali molto squadrate. Lo scoppio della guerra tuttavia non permise lo sviluppo di nessuno dei due.\nDerivati.\nIn contemporanea alla costruzione dei 7TP jw, i tecnici polacchi si basarono sullo scafo di questi per realizzare un trattore d'artiglieria leggero chiamato C7P: durante il 1935 stesso il nuovo mezzo cominci\u00f2 a essere consegnato alla truppe, che lo impiegarono anche come trasporto. Furono realizzati progetti per sviluppare un semovente antiaereo mediante l'installazione sul carro, privato di torretta e sovrastruttura, di due cannoni da 20\u00a0mm FK-A wz. 38 L/73,5 automatici, ma nel 1938 tutte le risorse furono riservate all'ampliamento delle forze corazzate."}
{"id": "2224991", "revid": "287204", "url": "https://it.wikipedia.org/wiki?curid=2224991", "title": "Revelations of Reckoning Day", "text": "Revelations of Reckoning Day \u00e8 il secondo album pubblicato dalla band norvegese Iskald."}
{"id": "2225000", "revid": "709565", "url": "https://it.wikipedia.org/wiki?curid=2225000", "title": "El Tigre (serie animata)", "text": "El Tigre (\"El Tigre: The Adventures of Manny Rivera\") \u00e8 una serie televisiva a cartoni animati creata da Jorge R. Gutierrez e Sandra Equihua e trasmessa da Nickelodeon nel 2007.\nTrama.\nAmbientato nella fittizia metropoli messicana-americana di Miracle City, piena di criminalit\u00e0, la serie segue le avventure del tredicenne Manny Rivera, altrimenti noto come El Tigre, un ragazzo con superpoteri che deve scegliere se stare dalla parte del Bene o quella del Male. Il padre di Manny \u00e8 un supereroe noto come White Pantera e vuole che Manny cresca per diventare un supereroe e combattere il crimine. Al contrario, il nonno di Manny \u00e8 un supercriminale noto come Puma Loco, il quale pensa che Manny dovrebbe diventare un supercattivo e scegliere la strada del Male."}
{"id": "2225006", "revid": "834", "url": "https://it.wikipedia.org/wiki?curid=2225006", "title": "Mario Barrett", "text": ""}
{"id": "2225009", "revid": "1793900", "url": "https://it.wikipedia.org/wiki?curid=2225009", "title": "Isaac de Caus", "text": "Fratello di Salomon de Caus, nel 1612 si rec\u00f2 in Inghilterra per lavorare con il fratello. Allievo di Inigo Jones, architetto dei sovrani Giacomo I e Carlo I, affianc\u00f2 Jones in alcuni suoi lavori ed \u00e8 il realizzatore di Wilton House, la residenza di campagna dei conti di Pemborke, edificata in stile veneziano. L'abitazione comprende due grandi sale di rappresentanza dove si trovano alcuni dipinti realizzati all'epoca da van Dyck per il conte di Pembroke. La progettazione di Wilton House fino a qualche tempo fa era attribuita a Inigo Jones mentre oggi si \u00e8 piuttosto certi della paternit\u00e0 de Caus. \u00c8 considerato uno dei principali architetti del barocco inglese."}
{"id": "2225011", "revid": "1543377", "url": "https://it.wikipedia.org/wiki?curid=2225011", "title": "Dan Milisavljevic", "text": "Milisavljevic ricevette un diploma alla McMaster University, dove faceva parte del McMaster Arts and Science Programme. Dopo il diploma nel 2004 ottenne la Commonwealth Scholarship per studiare alla London School of Economics. Milisavljevic \u00e8 attualmente uno studente laureato al Dartmouth College, nel dipartimento di Fisica e Astronomia.\nScopr\u00ec tre satelliti naturali di Urano: Francisco, Trinculo, Ferdinando.\nNel 2002 scopr\u00ec quattro satelliti minori di Nettuno: Neso, Alimede, Laomedea e Sao."}
{"id": "2225014", "revid": "26415", "url": "https://it.wikipedia.org/wiki?curid=2225014", "title": "Dialetto dauno-appenninico", "text": ""}
{"id": "2225018", "revid": "1305772", "url": "https://it.wikipedia.org/wiki?curid=2225018", "title": "Turning Point", "text": "Turning Point o The Turning Point (\"punto di svolta\" in lingua inglese) pu\u00f2 riferirsi a:"}
{"id": "2225020", "revid": "287204", "url": "https://it.wikipedia.org/wiki?curid=2225020", "title": "Turning Point (album)", "text": ""}
{"id": "2225025", "revid": "287204", "url": "https://it.wikipedia.org/wiki?curid=2225025", "title": "Volley Treviso 2002-2003", "text": ""}
{"id": "2225026", "revid": "834", "url": "https://it.wikipedia.org/wiki?curid=2225026", "title": "Go (Mario Barrett)", "text": ""}
{"id": "2225032", "revid": "406204", "url": "https://it.wikipedia.org/wiki?curid=2225032", "title": "William Heinesen", "text": "Biografia.\nAutore controverso, si definiva \"dionisiaco\", condividendo in gran parte il pensiero di Nietzsche, che aveva coniato questo termine nel 1872 ne \"La nascita della tragedia\", poich\u00e9 nelle sue opere l'uomo rivelava le sue indecisioni, la sua irrazionalit\u00e0, la sua paura a prendere decisioni e posizioni nell'epoca dello sfascio totale. Nelle sue opere non \u00e8 mai facile comprendere quale sia il male e quale il bene, poich\u00e9 Heinesen rifiutava il valore classico di questi due termini. Ha definito la sua citt\u00e0 natale \"l'ombelico del mondo\", ma la sua citazione pi\u00f9 nota \u00e8 questa: \"La vita non \u00e8 disperazione, e la morte non si regoler\u00e0\". Ha vinto il Nordic Council's Literature Prize nel 1964, primo autore dell'arcipelago delle F\u00e6r \u00d8er a vincere il prestigioso premio nordeuropeo, assieme ad un altro grande scrittore, lo svedese Olof Lagercrantz, per il romanzo \"Det gode h\u00e5b\" (\"La grande speranza\").\nCresciuto nel piccolo mondo dell'arcipelago delle F\u00e6r \u00d8er, esord\u00ec come poeta all'et\u00e0 di ventuno anni e nel 1934 come autore in prosa con \"Bl\u00e6sende gry\", il suo primo romanzo, per redigere il quale si avvalse anche dell'aiuto del pittore connazionale S\u00e1mal Joensen-Mikines. Nel 1938 scrisse il suo secondo romanzo, \"Noat\u00fan\", la prima opera nella quale si pu\u00f2 trovare un messaggio politico volto alla solidariet\u00e0 tra le classi sociali. Nel 1949 scrisse \"Il calderone nero\", nel quale esprimeva la decadenza dell'isteria religiosa. Altre opere importanti sono: \"Gli ultimi musicisti\" (1950) e \"Madri Pleiadi - Una storia all'inizio del tempo\" (1952). La fama di Heinesen fu tale da essere candidato per il Premio Nobel per la Letteratura nel 1981 dall'Accademia Svedese. Tuttavia, quando gli giunsero voci sulla sua possibile vittoria, decise di rinunciare alla propria candidatura a vantaggio del pi\u00f9 noto Elias Canetti, che quello stesso anno ne fu insignito."}
{"id": "2225034", "revid": "1829756", "url": "https://it.wikipedia.org/wiki?curid=2225034", "title": "Ram Power", "text": "Ram Power \u00e8 un'emittente radiofonica privata locale del gruppo RDS Radio Dimensione Suono.\nL'emittente.\nHa sede a Roma negli studi del gruppo a cui fa capo. Non ha conduttori e trasmette musica 24 ore su 24, alternando successi del momento a classici del passato. Dalle 8 alle 12 e dalle 16 alle 20 vengono mandati in onda aggiornamenti sul traffico a cura della Sala Radio della Polizia Municipale di Roma, e dalle 6 alle 11 e dalle 16 alle 20, ogni ora, vengono diffuse informazioni meteo relative a Roma e al Lazio. Durante la giornata infatti vengono lanciati giochi a sorpresa con premi a disposizione degli ascoltatori che intervengono.\nCopertura.\nTrasmette a Roma e provincia sulla frequenza FM 102.7 MHz, e in streaming tramite il sito ufficiale dell'emittente."}
{"id": "2225036", "revid": "1776051", "url": "https://it.wikipedia.org/wiki?curid=2225036", "title": "Luigi Casero", "text": "Biografia.\nAttivit\u00e0 politica.\nIn giovent\u00f9 fece parte del Partito Repubblicano Italiano; nel 1993 entra a far parte della giunta di Milano guidata da Gabriele Albertini come assessore al Bilancio.\nNel 1994 aderisce a Forza Italia, con cui viene eletto deputato per la prima volta nel 2001 e riconfermato nel 2006. Viene rieletto a Montecitorio anche nelle file del Popolo della Libert\u00e0 nel 2008. \u00c8 stato sottosegretario al Ministero dell'economia e delle finanze nel Governo Berlusconi IV.\nIl 16 novembre 2013, contestualmente alla sospensione delle attivit\u00e0 del Popolo della Libert\u00e0, aderisce al Nuovo Centrodestra guidato da Angelino Alfano.\n\u00c8 stato Viceministro dell'economia e delle finanze sotto il ministro Fabrizio Saccomanni nel governo Letta, confermato in tale incarico anche nei governi Renzi e Gentiloni."}
{"id": "2225045", "revid": "110157", "url": "https://it.wikipedia.org/wiki?curid=2225045", "title": "Adepto", "text": "Il termine adepto (rara la variante adetto) trae origine dal latino \"adeptus\", participio perfetto del verbo \"adipsci\" nel significato di \"conseguire\", ed \u00e8 attestato nella lingua italiana dal 1739 attraverso il francese \"adepte\". Viene oggi utilizzato per indicare genericamente il seguace di un'ideologia, il discepolo di una dottrina (religiosa soprattutto, ma anche filosofica o politica), chi \u00e8 entrato a far parte di una setta, associazione o comunit\u00e0. In senso figurato, pu\u00f2 essere usato come sinonimo di seguace, fedele, affiliato e simili.\nPi\u00f9 nello specifico, il suo significato si avvicina a quello di \"iniziato\"; infatti, richiamandosi all'accezione latina di \"adeptus\" (\"conseguito\"), designa colui che ha \"raggiunto\", \"conseguito\" qualche forma particolare di conoscenza, come ad esempio l'apprendimento esoterico nelle antiche religioni misteriche o nelle correnti filosofiche ad esse collegate. In epoca tardo-medievale, con \"adepto\" ci si riferiva in particolare a una persona introdotta negli arcani principi dell'alchimia e, pi\u00f9 precisamente, nelle ricerche sulla pietra filosofale. Il concetto, in questo senso, si \u00e8 poi esteso a indicare chiunque sia a conoscenza di leggi e finalit\u00e0, funzionamento e riti, di una societ\u00e0 segreta di qualsivoglia natura (religiosa, filosofica o politica come gi\u00e0 detto, ma anche economica, di arti marziali, terroristica o criminale).\nNel mondo dell'esoterismo l'adepto \u00e8 a un livello superiore di iniziazione, un \"maestro di saggezza\". Cos\u00ec, nel leggendario ordine segreto dei Rosacroce, sono chiamati adepti \u00abcoloro che hanno superato i nove gradi dei Misteri Minori e sono gi\u00e0 alunni dei Misteri Maggiori\u00bb."}
{"id": "2225051", "revid": "718859", "url": "https://it.wikipedia.org/wiki?curid=2225051", "title": "Giudizio di Paride (Filippo Tagliolini)", "text": "Il Giudizio di Paride \u00e8 una scultura in porcellana biscuit di Filippo Tagliolini (Fogliano di Cascia 1745- Napoli 1809), che dal 1780 fino alla morte lavor\u00f2 come modellatore presso la Reale Fabbrica della porcellana di Napoli (attiva tra il 1771 e il 1807). \nIl \"Giudizio di Paride\", insieme al \"Carro dell'Aurora\" e alla \"Caduta dei Giganti\" \u00e8 tra i pi\u00f9 grandi gruppi prodotti dalla Reale Fabbrica di Napoli, e uno tra i pochi che possa essere legato direttamente all'attivit\u00e0 di Tagliolini. Si conosce infatti un documento del 1801 in cui l'artista \u00e8 pagato per l'intervento diretto su un gruppo di tale soggetto. Dell'opera si conoscono pi\u00f9 esemplari, conservati presso il Museo di Capodimonte, il Museo di San Martino a Napoli, l'Accademia Tadini a Lovere."}
{"id": "2225052", "revid": "599013", "url": "https://it.wikipedia.org/wiki?curid=2225052", "title": "Stanislav Dinejkin", "text": ""}
{"id": "2225055", "revid": "124506942", "url": "https://it.wikipedia.org/wiki?curid=2225055", "title": "Saalijalgpalli Meistriliiga 2007-2008", "text": "La Saalijalgpalli Meistriliiga 2007-2008 \u00e8 stato il secondo campionato estone di calcio a 5, svoltosi nella stagione 2007/2008 per la prima volta con la formula del girone unico all'italiana. La vittoria finale \u00e8 andata alla formazione del Tallinna FC Betoon."}
{"id": "2225056", "revid": "729019", "url": "https://it.wikipedia.org/wiki?curid=2225056", "title": "Novella 2000", "text": "Novella 2000 \u00e8 un settimanale italiano. Nato come Novella nel 1919, ha assunto l'attuale testata nel 1967.\nStoria.\nIl periodico viene fondato nel 1919 come rivista letteraria da quattro amici (Mario Mariani, Gino Rocca, Eugenio Gandolfi e Tomaso Monicelli) che si erano conosciuti al fronte nella quarta armata dell'esercito italiano. Diretto da Mariani, per i primi tre anni \u00e8 pubblicato dalla casa editrice \u00abItalia\u00bb di Milano. I primi tre numeri dell'Anno I sono mensili, dal numero 4 (data di copertina 10 settembre 1919) Novella diventa quindicinale. Durante questo periodo la rivista pubblica autori come Salvator Gotta, Guido da Verona, Marino Moretti, Luigi Pirandello, Arnaldo Fraccaroli, Olindo Malagodi, Blasco Ib\u00e1\u00f1ez, Lucio D'Ambra, Rudyard Kipling e George Bernard Shaw.\nNel 1921 viene acquistato da Arnoldo Mondadori (il primo numero con il nuovo editore \u00e8 il numero 7 dell'anno terzo, con data di copertina 11 aprile 1921) che, a sua volta, nel 1927 lo cede alla Rizzoli. Dopo il passaggio alla Rizzoli, Guido Cantini, il direttore, rivoluziona il piano editoriale: Pirandello e Marino Moretti cedono il passo ai romanzi sentimentali e passionali di Mura, Milly Dandolo e di Luciana Peverelli. La scelta \u00e8 quella di orientare decisamente la rivista verso un pubblico femminile. La nuova formula incontra uno straordinario successo: la tiratura balza da 7\u00a0000 a 100\u00a0000 copie. \u00abNovella\u00bb si contraddistingue anche per un particolare: la rivista, per marcare la nuova veste, viene stampata in inchiostro viola.\nNel 1933 il romanzo sentimentale \"La signora di tutti\" di Salvator Gotta, viene pubblicato a puntate sulla rivista. \u00c8 un grande successo: la tiratura passa da 180\u00a0000 copie a 250\u00a0000 alla settimana. L'editore decide di sfruttare il successo del romanzo per fare un film. Nasce la casa di produzione cinematografica \u00abNovella Film\u00bb, che realizza alcune pellicole, fra cui - nel 1934 - il film omonimo, diretto da Max Oph\u00fcls, con una debuttante Isa Miranda. Nel 1932 viene affiancata alla rivista una collana editoriale di romanzi rosa. I volumi escono come supplemento mensile. Fino al 1942 vengono stampati circa settanta titoli. L'autrice pi\u00f9 presente nella collana \u00e8 Luciana Peverelli.\nNei primi anni quaranta il settimanale supera la tiratura di 400\u00a0000 copie. Nel 1945, dopo la fine della Seconda guerra mondiale, l'editore Rizzoli affida la direzione della rivista allo scrittore Giorgio Scerbanenco, che la mantiene per circa vent'anni. Durante gli anni sessanta \u00abNovella\u00bb subisce un calo di interesse da parte del pubblico. Nel 1967, per una felice intuizione di Enzo Biagi, direttore editoriale dei periodici Rizzoli, la testata prende il nome di \u00abNovella 2000\u00bb e diventa il primo giornale italiano di cronaca rosa. Il settimanale, che era fermo a 50\u00a0000 copie, riprende vigore fino a raggiungere le 700\u00a0000 copie di tiratura nei primi anni settanta, durante la direzione di Antonio Terzi.\nNell'agosto 2013 la rivista viene rilevata da PRS Editore, che la tiene per circa un anno. Il direttore \u00e8 Roberto Alessi. Alla rivista era affiancata Radio Novella 2000 (in onda dal 1\u00ba dicembre 2014), che and\u00f2 a sostituire in buona parte di Piemonte e Lombardia la nota Radio Cuore. Dal novembre 2015 \"Novella 2000\" fa capo al gruppo editoriale Visibilia di Daniela Santanch\u00e8. Alessi mantiene la direzione."}
{"id": "2225057", "revid": "315341", "url": "https://it.wikipedia.org/wiki?curid=2225057", "title": "Gellio", "text": ""}
{"id": "2225060", "revid": "484397", "url": "https://it.wikipedia.org/wiki?curid=2225060", "title": "Nave minore", "text": ""}
{"id": "2225072", "revid": "188323", "url": "https://it.wikipedia.org/wiki?curid=2225072", "title": "TV Mobile", "text": ""}
{"id": "2225081", "revid": "58775", "url": "https://it.wikipedia.org/wiki?curid=2225081", "title": "Facebook Beacon", "text": ""}
{"id": "2225083", "revid": "22475", "url": "https://it.wikipedia.org/wiki?curid=2225083", "title": "Caupolic\u00e1n", "text": "Biografia.\nIn seguito alla trionfale campagna di conquista condotta da Pedro de Valdivia in Regione dell'Araucan\u00eda, e alla caduta del toqui Lincoyan nel tentativo di fermarla, i Mapuche furono convinti da Colocolo a scegliere un nuovo capo militare in risposta alla minaccia spagnola.\nCaupolic\u00e1n, essendo un Ulmen di Pilmayquen, si guadagn\u00f2 il titolo di toqui dimostrando la sua forza sostenendo un tronco d'albero per tre giorni e tre notti. Oltre a mostrare la forza fisica, improvvis\u00f2 anche una poesia per ispirare il popolo all'eroismo ed all'unit\u00e0.\nMor\u00ec nel 1558, per mano dei colonizzatori spagnoli che lo avevano imprigionato. Fu messo a morte per impalamento obbligandolo a sedersi su un palo, mentre la moglie era costretta a guardare. Dopo la morte fu rimpiazzato dal figlio Caupolic\u00e1n il Giovane."}
{"id": "2225085", "revid": "287204", "url": "https://it.wikipedia.org/wiki?curid=2225085", "title": "Caupolican", "text": ""}
{"id": "2225093", "revid": "1516566", "url": "https://it.wikipedia.org/wiki?curid=2225093", "title": "Armoriale dei comuni della provincia di Vibo Valentia", "text": "Questa pagina contiene le armi (stemmi e blasonature) dei comuni della Provincia di Vibo Valentia."}
{"id": "2225096", "revid": "125985929", "url": "https://it.wikipedia.org/wiki?curid=2225096", "title": "Weltschmerz", "text": "Weltschmerz (dal tedesco, \"dolore cosmico\" o \"stanchezza del mondo\") \u00e8 un termine coniato dallo scrittore tedesco Jean Paul e denota un tipo di sensazione provata da qualcuno che comprende che la realt\u00e0 fisica non pu\u00f2 mai soddisfare le domande della mente; l'espressione \u00e8 usata anche per denotare una sensazione di tristezza al pensiero dei mali del mondo, legandosi ai concetti di empatia e teodicea, o a forme di misantropia o depressione.\nCaratteristiche e diffusione.\nQuesto tipo di visione del mondo pessimistica, gi\u00e0 presente in filosofi antichi, era diffusissima tra autori romantici e post-romantici, come Lord Byron, Giacomo Leopardi, Fran\u00e7ois-Ren\u00e9 de Chateaubriand, Arthur Schopenhauer, Alfred de Musset, Nikolaus Lenau, Charles Baudelaire ed Heinrich Heine.\nIn Italia, se non viene totalmente sviluppata, tale visione pessimistica sembra essere anticipata da Vittorio Alfieri.\nMassimo Mila, nell'introduzione a \"Siddharta\" di Hermann Hesse ha sottolineato l'assonanza tra la filosofia tedesca, specie Schopenhauer, e quella indiana (concetto buddhista di Du\u1e25kha), facendo riferimento all'affermazione di Giacomo Prampolini sulla comunanza delle due culture a sentire il \"Weltschmerz\".\nIn ambito musicale, influenza la visione del mondo di Gustav Mahler.\nUna visione affine, in letteratura, \u00e8 spesso presente anche nei romanzi e racconti fantasy di John Ronald Reuel Tolkien, in cui molti personaggi, specie della razza degli Elfi (pur essendo immortali, questo dolore pu\u00f2 portarli a consumarsi o \"avvizzire\") ma non solo, sembrano soffrire di \"stanchezza del mondo\" (\"world-weariness\", \"weariness of world\").\nIn psicologia.\nIl significato moderno di \"Weltschmerz\" nella lingua tedesca \u00e8 di sofferenza psicologica provocata dalla consapevolezza che le proprie debolezze dipendono dall'inadeguatezza e dalla crudelt\u00e0 del mondo, da circostanze fisiche e sociali. In questo senso il \"Weltschmerz\" pu\u00f2 provocare depressione, rassegnazione ed escapismo, potendo diventare anche un disturbo mentale (si veda, ad esempio, la voce \"Hikikomori\"). Il significato moderno di Weltschmerz pu\u00f2 essere paragonato al concetto di anomia, un tipo di alienazione che \u00c9mile Durkheim descrisse nel suo trattato sociologico \"Il suicidio. Studio di sociologia\" (1897).\nTermine citato da Steinbeck nel romanzo \"La valle dell'Eden\"(pag 229). \"Sentiva un dolore alla bocca dello stomaco, un'apprensione, come un pensiero malato. Era un Weltschmerz, quello che un tempo noi chiamavamo Welschrats ...\""}
{"id": "2225097", "revid": "125144261", "url": "https://it.wikipedia.org/wiki?curid=2225097", "title": "Dimensione Suono Roma", "text": "Dimensione Suono Roma, nata il 5 ottobre 1992, \u00e8 una delle emittenti del gruppo RDS Radio Dimensione Suono.\nHa un format \"rhythmic\", con un palinsesto musicale di hit e interventi sintetici di conduttori radiofonici.\nInformazione.\nL'informazione su Dimensione Suono Roma \u00e8 in onda tutti i giorni con viabilit\u00e0, meteo (in collaborazione con meteo.it) e le notizie dalla Capitale, in onda ogni ora dalle 6:00 alle 22:00 e riguardano attualit\u00e0, cronaca, spettacoli e sport.\nPer la viabilit\u00e0 c'\u00e8 un aggiornamento ogni ora, in collaborazione con il corpo di polizia di Roma Capitale, l'ACI, la polizia stradale, per conoscere in tempo reale la situazione del traffico in citt\u00e0.\nProgrammi.\nTutte le mattine, dal luned\u00ec al sabato, dalle ore 6:00 alle 9:00, \u00e8 in onda \"La Sveglia dei Gladiatori\", con Geppo e Ignazio Failla, un contenitore di musica e \"gag\" dedicate a Roma e ai suoi cittadini.\nOgni sera Dimensione Suono Roma offre ai suoi ascoltatori programmi prevalentemente musicali:\nPalinsesto.\nLuned\u00ec-venerd\u00ec\nSabato\nDomenica"}
{"id": "2225106", "revid": "484397", "url": "https://it.wikipedia.org/wiki?curid=2225106", "title": "Nave maggiore", "text": ""}
{"id": "2225107", "revid": "1566286", "url": "https://it.wikipedia.org/wiki?curid=2225107", "title": "Frank Puglia", "text": "Biografia.\nPartito da Napoli sulla nave \"Italia\" il 31 luglio 1907 arriv\u00f2 in America il 14 agosto 1907 all'et\u00e0 di 15 anni. Emigr\u00f2 insieme al padre Salvatore Luigi di 41 anni, al fratello Gaetano di 14 anni e al fratello Fausto di 13 anni. Trov\u00f2 lavor\u00f2 in una lavanderia e successivamente in una compagnia teatrale di New York. Proprio in scena venne notato da David Wark Griffith, che lo fece recitare in oltre 150 film.\nFu tra i primi doppiatori italiani, praticando il doppiaggio negli Stati Uniti prima ancora che questo giungesse in Italia. Doppi\u00f2 attori protagonisti come Clark Gable nel film \"La via del male\" o Wallace Beery ne \"Il campione\"."}
{"id": "2225111", "revid": "729019", "url": "https://it.wikipedia.org/wiki?curid=2225111", "title": "Arteria mesenterica superiore", "text": "L'arteria mesenterica superiore \u00e8 un grosso ramo arterioso che nasce dall'aorta a livello della I vertebra lombare subito al disotto del tronco celiaco. Serve ad assicurare l'irrorazione di gran parte dell'intestino, dall'ultima porzione del duodeno alla met\u00e0 del colon trasverso. Lunga circa 24/25\u00a0cm decorre dietro al pancreas quindi si dirige in avanti fino a scavalcare la III porzione duodenale per portarsi nel mesentere. Lungo il suo percorso nascono rami molto importanti; termina anastomizzandosi con il ramo ileale dell'Arteria ileo-colica e con l'ultima collaterale digiunale.\n(*) La descrizione di questi rami varia a seconda degli Autori. In questo caso si \u00e8 seguita quella riscontrata in perch\u00e9 coincidente con quella del Gray al cui testo di Anatomia appartengono le immagini riportate. \nLe numerose anastomosi che si riscontrano lungo il territorio irrorato dalla A.M.S. hanno l'importante funzione di garantire a ogni segmento intestinale una circolazione collaterale efficace (irrorazione dovuta a pi\u00f9 vasi). \nLa vascolarizzazione dell'intestino per la sua complessita va incontro con una certa frequenza ad anomalie anche importanti che devono essere assolutamente ricercate ed individuate nel corso degli interventi su questo distretto. L'argomento specifico e complesso esula dalla presente trattazione. \u00c8 sufficiente ricordare che alcune di queste anomalie determinano scarsit\u00e0 o assenza delle anastomosi precedentemente descritte creando delle zone critiche per mancanza dei circoli collaterali. Un punto critico, individuato da Sudeck e conosciuto quindi come punto debole di Sudeck si trova sul sigma se viene a mancare o \u00e8 insufficiente l'anastomosi tra \"arteria sigmoidea ima\" e \"arteria emorroidaria superiore\" entrambe rami dell'Arteria mesenterica inferiore."}
{"id": "2225124", "revid": "767487", "url": "https://it.wikipedia.org/wiki?curid=2225124", "title": "Charlotte Church", "text": "\u00c8 diventata famosa nell'infanzia come cantante di musica classica prima di fare anche la cantante pop nel 2005. Si \u00e8 esibita per la regina Elisabetta II, il principe Carlo, il principe Filippo d'Inghilterra, i presidenti americani Bill Clinton e George Bush, Rupert Murdoch e per papa Giovanni Paolo II.\nVita e carriera musicale.\nCharlotte Maria Ree nacque a Llandaff, un distretto di Cardiff, Galles. A 11 anni e cant\u00f2 \"Pie Jesu\" al telefono, nello spettacolo TV \"This morning\" nel '97, seguito dalla sua esibizione \"a Big, big talent show\" su ITV nel '98. A questo seguirono concerti al \u00abCardiff Arms Park\u00bb, \u00abRoyal Albert Hall\u00bb e prima dei concerti di Shirley Bassey.\nLa Church fu presentata a un impresario di Cardiff, Jonathan Shalit, che divenne il suo manager e negozi\u00f2 un contratto con la Sony BMG. Il suo primo album, \"Voice of an Angel\" era una raccolta di arie, canzoni sacre e brani tradizionali che vendette milioni di copie e la rese l'artista pi\u00f9 giovane ad avere un album al primo posto nella classifica inglese di musica classica.\nIl suo secondo disco, \"Charlotte Church\", comprendeva brani religiosi, operistici e tradizionali. \nNel 2000 pubblic\u00f2 un album di motivi di Natale, \"Dream a dream\".\nNel 2001 la Church aggiunse pi\u00f9 pop, swing e Broadway nel suo album \"Enchantment\", interpret\u00f2 un brano della colonna sonora del film A beautiful mind di Ron Howard.\nNel 2002, all'et\u00e0 di 16 anni, pubblic\u00f2 una raccolta di canzoni, \"Prelude: the best of Charlotte\", e prese parte ad un tour con Julie Andrews e Christopher Plummer, concludendo la sua carriera di musica classica.\nPubblic\u00f2 il primo disco di musica pop nel 2005, \"Tissues and issues\".\nNell'aprile 2006 si esib\u00ec in tre concerti a Glasgow, Londra e Cardiff.\n\u00c8 stata legata sentimentalmente, dal 2005 al 2010, al rugbista gallese Gavin Henson, da cui ha avuto due figli."}
{"id": "2225131", "revid": "123332998", "url": "https://it.wikipedia.org/wiki?curid=2225131", "title": "Exclusive (Chris Brown)", "text": "Exclusive \u00e8 il secondo album del cantante statunitense Chris Brown. L'album era stato originariamente previsto per il 28 agosto 2007, in seguito posticipato al 30 ottobre 2007, ed infine pubblicato il 6 novembre 2007.\nL'album ebbe un notevole successo, raggiungendo la posizione numero 4 della classifica \"Billboard\" 200 al suo debutto e vendendo 295,000 copie solo nella prima settimana. Dall'album sono stati estratti tre singoli entrati nella top 5 della Billboard Hot 100. \"Exclusive\" \u00e8 stato ripubblicato nel 2008 in una nuova edizione a doppio disco, contenente un DVD con video, esibizioni \"live\" e materiale del backstage. Con tre milioni di copie vendute in tutto il mondo, l'album \u00e8 stato certificato disco di platino"}
{"id": "2225133", "revid": "287204", "url": "https://it.wikipedia.org/wiki?curid=2225133", "title": "Fabrizio Bosso", "text": "Biografia.\nOttenuto a 15 anni il diploma in tromba al conservatorio Giuseppe Verdi di Torino, completa i suoi studi al St. Mary's College di Washington DC. Nel corso della sua carriera ha avuto numerose collaborazioni con artisti quali Stefano Di Battista, Frankie hi-nrg mc, Claudio Baglioni, Paolo Fresu, Aldo Romano, Flavio Boltro, Mario Biondi, Bruno Lauzi (nell'album Il manuale del piccolo esploratore del 2003), Sergio Cammariere, Bob Mintzer, Tullio De Piscopo, Paolo di Sabatino, Randy Brecker, Gianni Basso, Pietro Condorelli e molti altri artisti di livello internazionale. Pi\u00f9 di una volta si \u00e8 esibito in pubblico insieme alla cantante jazz Chiara Civello.\n\u00c8 costante la sua presenza all'Umbria Jazz Festival di Perugia. Nel 1999 viene votato come \"Miglior Nuovo Talento\" jazz italiano da un referendum istituito dalla nota rivista Musica jazz.\nNel 2003 partecipa al Festival di Sanremo 2003 con Sergio Cammariere portando il brano Tutto quello che un uomo.\nNel 2008 ha ricevuto una nomination e, in seguito, vinto l'Italian Jazz Awards - Luca Flores come Best Jazz Act. Partecipa inoltre al Festival di Sanremo 2008 con Sergio Cammariere.\nNel 2009 partecipa nuovamente al Festival di Sanremo come ospite della giovane promessa Simona Molinari.\nCompare nella compilation Club Jazz Digs Lupin The Third (2010) con il brano \"Toward the Patrol Line\" e suona insieme al violinista Olen Cesari nell'album \"Unexpected\".\nNel 2011 ha accompagnato Raphael Gualazzi nel brano \"Follia d'amore\" risultato vincitore della categoria Giovani del Festival di Sanremo 2011 e nel giugno 2011 incide insieme alla London Symphony Orchestra e Stefano Fonzi \"Enchantment\" un tributo alla musica di Nino Rota in occasione dei cento anni dalla nascita.\nNel 2012 suona nella canzone \"Oramai\" presente nel nuovo disco di Renato Zero \"AMO - Capitolo 1\" , suona inoltre nel disco di Ivana Spagna dal titolo \"Four\", nella canzone \"Listen to your heart\", e si \u00e8 esibito con Nina Zilli sul palco del Festival di Sanremo 2012.\nDal 5 al 26 marzo 2012 partecipa alla trasmissione televisiva in onda nella prima serata del luned\u00ec su Canale 5 dal titolo \"Panariello non esiste\".\nIl 26 novembre 2012 esce \"L'amore \u00e8 una cosa semplice (Special Edition)\" dove duetta con Tiziano Ferro nella traccia 6 \"Per te (For You)\".\nL'11 dicembre 2013 esce il brano \"Non dirmi mai di no\", in cui Fabrizio duetta con la band bolognese Stil Novo. La protagonista del videoclip \u00e8 Cristina del Basso, che interpreta una vittima di stalking\nIl 22 ottobre viene pubblicato ConVoi il sedicesimo album di inediti di Claudio Baglioni nel quale Fabrizio Bosso suona la tromba in alcuni brani.\nNel mese di marzo 2017 torna a suonare per una canzone di Renato Zero, dal titolo \"Mi trovi dentro te\", contenuta nell'album Zerovskij uscito il 12 maggio; compare inoltre come guest nella trasmissione televisiva Gazebo condotto da Diego Bianchi e trasmesso da Rai3.\nPartecipa nel maggio 2019 alla quinta edizione del festival Treviso Suona Jazz Festival, in un concerto serale al teatro delle voci di Treviso in trio insieme ad Alberto Marsico e Alessandro Minetto.\nNel 2019, riceve il \"Premio Ettore Montanaro\" come miglior musicista.\nIl 1\u00ba settembre 2019 viene pubblicato \"Tamba\", il primo singolo del progetto funky-blues con Andrea Dess\u00ec &amp; Massimo Tagliata dei Marea. Seguono \"On Groovy\" il 25 ottobre e \"Big\" il 29 marzo 2020."}
{"id": "2225134", "revid": "767487", "url": "https://it.wikipedia.org/wiki?curid=2225134", "title": "Nella citt\u00e0 perduta di Sarzana", "text": "Nella citt\u00e0 perduta di Sarzana \u00e8 un film del 1980 girato dal regista Luigi Faccini.\nIl film \u00e8 ambientato nel periodo del fascismo e viene rappresentato attraverso il racconto dell'ispettore generale Vincenzo Trani. Il titolo rimanda ai cosiddetti fatti di Sarzana, in quanto agli inizi del periodo fascista Sarzana fu una delle poche citt\u00e0 italiane dove Mussolini non riusc\u00ec ad acquisire il potere mediante le elezioni politiche.\nTrama.\nIl film rievoca tramite flashback quanto accaduto a Sarzana nel mese di luglio 1921 attraverso la dettatura del suo rapporto da parte del Prefetto Vincenzo Trani, incaricato dall'allora Presidente del Consiglio Ivanoe Bonomi di riportare la pace nella cittadina.\nTutto inizia con un intervento dei carabinieri, comandati dal giovane tenente Vinci Giovan Battista Nicodemi, nei confronti di un'automobile e due camion con a bordo dei fascisti che avevano appena ucciso senza motivo alcune persone a Tendola in Lunigiana durante una festa di paese. Tra i fascisti si trova anche il ras di Carrara, Renato Ricci, che viene schiaffeggiato dal tenente Nicodemi. I fascisti tentano la fuga attraverso i campi ma vengono catturati e imprigionati. Nel frattempo entra in scena anche il capitano dei carabinieri Guido Jurgens, che ha il compito di proteggere Sarzana in quanto all'interno della citt\u00e0 si erano armati sia gli Arditi del Popolo che il Comitato di difesa in previsione di una spedizione punitiva.\nIl 18 luglio l'avvocato Terzi, socialista, sindaco della citt\u00e0, tramite un telegramma al suo partito tenta di allertare il Governo sul fatto che i fascisti stavano preparando una spedizione contro la citt\u00e0. Il giorno dopo, gli Arditi del Popolo fermano e torturano due giovani fascisti provenienti da La Spezia, Maiani e Bisagno, nel tentativo di ottenere maggiori informazioni. Giuliani, membro del Comitato di difesa, invita gli Arditi del Popolo a consegnare i due ostaggi ai carabinieri ma i due vengono uccisi e i loro cadaveri abbandonati.\nNella notte tra il 20 e il 21 luglio un numeroso gruppo di fascisti arriva alla stazione di Sarzana, seguendo al buio la linea ferroviaria ma al loro arrivo si trovano di fronte il capitano Guido Jurgens, schierato coi suoi carabinieri. I due gruppi si fronteggiano, uno dei fascisti, Amerigo Dumini, futuro assassino di Giacomo Matteotti, tratta con Jurgens ma a un certo punto la situazione precipita e si apre uno scontro a fuoco con vittime da entrambe le parti.\nNel frattempo il prefetto Trani viene sostituito dal viceprefetto di Genova, Rossi, che ha ricevuto direttamente da Roma l'incarico segreto di \"normalizzare\" la situazione di Sarzana. Dopo gli scontri, i corpi dei fascisti vengono deposti nelle bare e caricati sul treno con l'onore delle armi mentre ai carabinieri viene dato l'ordine di disarmare gli Arditi del Popolo e il Comitato di Difesa.\nIl film si chiude con il prefetto Trani che, terminato il suo rapporto, si dirige in macchina verso Roma, seguito da una serie d'immagini di repertorio della conquista del potere da parte dei fascisti.\nDistribuzione.\nDopo qualche problema con la burocrazia, Faccini riesce a farlo proiettare nella sezione \"Controcampo\" alla Biennale Cinema di Venezia nel 1980, poi a Milano, a Carrara, ad Avellino, e in seguito in diverse citt\u00e0 italiane e a Nizza e Villerupt.\nLa versione televisiva fu trasmessa dalla seconda rete della Rai in due parti il 22 e 29 agosto 1981.\nIncongruenze storiche.\nVi sono alcuni errori storici presenti nel racconto dei fatti di Sarzana, la cui contestualizzazione \u00e8 documentabile nelle pagine del libro dello storico Cantagalli e attraverso le dichiarazioni lasciate dai protagonisti dei fatti come il tenente Nicodemi ed il capitano Jurgens all'epoca dell'accaduto:"}
{"id": "2225135", "revid": "547034", "url": "https://it.wikipedia.org/wiki?curid=2225135", "title": "Lezionario Farnese", "text": "Il Lezionario Farnese \u00e8 un codice miniato conservato presso la Public Library di New York (segnatura \"NYPL MA 91\"). \u00c8 noto anche come Lezionario Towneley, dal nome dell'ultimo proprietario del manoscritto.\nIl codice fu commissionato dal cardinale Alessandro Farnese il Giovane nella seconda met\u00e0 del XVI secolo e fu realizzato a Roma dal miniatore Giulio Clovio e dalla sua bottega. Prima di essere trafugato in et\u00e0 napoleonica, il \"Lezionario Farnese\" \u00e8 stato a lungo utilizzato, nella Cappella Sistina, come Messale per le celebrazioni liturgiche del Collegio dei Cardinali.\nGiorgio Vasari cita il Lezionario Farnese nella biografia dedicata al Clovio, nella seconda edizione delle \"Vite\" del 1568. In particolare il Vasari ne elogia la pagina raffigurante il \"Giudizio universale\", definendo il foglio \u00abtanto bello, anzi ammirabile e stupendo, che io mi confondo a pensarlo, e tengo per fermo che non si possa, non dico fare, ma vedere n\u00e9 imaginarsi per minio cosa pi\u00f9 bella\u00bb (volume 6, righe 37-40). \nRecentemente ne \u00e8 stata pubblicata, in Italia, l'edizione in facsimile a tiratura limitata da parte della casa editrice \"Franco Cosimo Panini Editore\"."}
{"id": "2225137", "revid": "125072538", "url": "https://it.wikipedia.org/wiki?curid=2225137", "title": "Dimensione Suono Soft", "text": "Dimensione Suono Soft \u00e8 un'emittente radiofonica privata interregionale, appartenente al gruppo RDS Radio Dimensione Suono e dedicata al benessere.\nDescrizione.\n\u00c8 una radio di flusso dove \u00e8 possibile ascoltare oltre alla musica, il notiziario, la viabilit\u00e0 locale e il meteo. Sono inoltre presenti numerose rubriche come ad esempio \"Parole d'Amore\" con le grandi voci del cinema, \"100 Secondi con Enrico Mentana\" e \"100 Secondi con Carlo Rossella\".\nDal 1\u00ba gennaio 2018 l'emittente rinnova i propri jingle e cambia nome in Dimensione Suono Soft; fino al 31 dicembre 2017 era denominata Dimensione Suono 2 Soft.\nCopertura.\nTrasmette in FM nel Lazio, in Lombardia e, parzialmente, anche in Toscana, Umbria, Sardegna e Sicilia. Inoltre \u00e8 fruibile via streaming, sul sito ufficiale www.dimensionesuonosoft.it, e tramite l'app in tutto il mondo."}
{"id": "2225150", "revid": "124750448", "url": "https://it.wikipedia.org/wiki?curid=2225150", "title": "Futurepop", "text": "Il futurepop \u00e8 un genere musicale sviluppatosi alla fine degli anni '90 grazie a gruppi come VNV Nation, Apoptygma Berzerk e Covenant. Emerso ed affermatosi come moderna evoluzione dell'electronic body music, il genere \u00e8 caratterizzato da un suono fortemente ballabile, e soprattutto dalla massiccia influenza del Synth pop.\nGeneralmente si contraddistingue per mantenere alcune affinit\u00e0 con la musica Electro-industrial, ma aggiunge gli elementi melodici e stilistici della musica Synth pop e alcune importanti influenze dalla musica Trance. Il Futurepop \u00e8 un genere underground, popolare nelle culture giovanili cyber e goth, e in generale nella scena elettronica alternativa. Tra i maggiori Festival musicali che propongono questo genere, troviamo Amphi festival, Wave Gotik Treffen, Infest e M'era Luna Festival."}
{"id": "2225152", "revid": "287204", "url": "https://it.wikipedia.org/wiki?curid=2225152", "title": "Caupolic\u00e1n il Giovane", "text": "Biografia.\nDivenne toqui in seguito alla cattura ed all'esecuzione del padre avvenuta nel 1558. Prosegu\u00ec la prima rivolta Mapuche nei confronti dei conquistadores spagnoli, guidando l'esercito Mapuche nella costruzione di un pucara a Quiapo per impedire a Garc\u00eda Hurtado de Mendoza di ricostruire un forte ad Arauco completando la catena di forti che avrebbero sedato la ribellione. Durante la battaglia di Quiapo i Mapuche subirono una dura sconfitta, e Caupolic\u00e1n il Giovane mor\u00ec sul campo. Il suo successore fu Illanguli\u00e9n.\nSecondo lo storico Diego de Rosales, a guidare i Mapuche a Quiapo fu Lemucaguin"}
{"id": "2225155", "revid": "287204", "url": "https://it.wikipedia.org/wiki?curid=2225155", "title": "Caupolican il Giovane", "text": ""}
{"id": "2225160", "revid": "124334966", "url": "https://it.wikipedia.org/wiki?curid=2225160", "title": "Nou Mestalla", "text": "Il Nou Mestalla sar\u00e0 uno stadio calcistico spagnolo situato nella citt\u00e0 di Valencia, che ospiter\u00e0 le partite casalinghe del Valencia Club de F\u00fatbol.\nI lavori di costruzione, iniziati nell'agosto del 2007, sono stati interrotti nel febbraio del 2009 a causa di problemi di natura finanziaria, ma riprenderanno entro l'inizio del 2022 dopo oltre dodici anni di pausa.\nStoria.\nIl progetto per il nuovo stadio venne rivelato nel 2006 e il 10 novembre 2006 l'ex presidente del Valencia Juan Soler rivel\u00f2 i dettagli del progetto, presentando un breve video al \"Museu Pr\u00edncep Felip\" di Valencia. I lavori per il Nou Mestalla incominciarono nell'agosto 2007. Il suo completamento era previsto per l'inizio dell'estate 2009, giusto in tempo per la stagione 2009-2010, ma, a causa di problemi finanziari, l'inaugurazione venne posticipata; nel febbraio 2009 infatti i lavori si fermarono. Nell'aprile 2010 il quotidiano spagnolo \"Marca\" scrisse che parte dell'incompleto e abbandonato stadio sarebbe rimasta danneggiata se non adeguatamente riparata. Il 12 dicembre 2011 il Valencia annunci\u00f2 di aver raggiunto un accordo finanziario con Bankia per il completamente dello stadio, tuttavia l'accordo salt\u00f2.\nIl 13 novembre 2013 il club ha comunicato una revisione del progetto originario, curata da Fenwick Iribarren Architects e ArupSport. Il nuovo stadio sar\u00e0 meno capiente (potendo contenere 61.500 spettatori contro i 73.200 previsti dal progetto iniziale) e avr\u00e0 meno parcheggi di quanto preventivato nella prima versione del progetto per limitare le spese. A oggi non \u00e8 stata comunicata alcuna data per il riavvio dei lavori.\nIl 3 ottobre 2017 la societ\u00e0 ha annunciato che avrebbe iniziato a parlare con il comune di Valencia per rivedere il progetto e completare i lavori di costruzione. La capienza prevederebbe 20.000 posti in meno rispetto al disegno originario."}
{"id": "2225162", "revid": "71433", "url": "https://it.wikipedia.org/wiki?curid=2225162", "title": "Le avventure di Rocky &amp; Bullwinkle", "text": ""}
{"id": "2225182", "revid": "1856279", "url": "https://it.wikipedia.org/wiki?curid=2225182", "title": "Via Iniziatica", "text": "Si definisce Via Iniziatica il Sentiero Maestro (o la Via degli \"Iniziati\") che porta ogni essere alla \"vera Conoscenza delle cose\", priva di dogmi o visioni parziali derivanti da un'epoca o da un luogo.\nLa Via \u00e8 anche il termine con il quale si designa l'Insegnamento dei Grandi Iniziati (come Krishna, il Budda, Ges\u00f9 etc.)"}
{"id": "2225183", "revid": "163662", "url": "https://it.wikipedia.org/wiki?curid=2225183", "title": "Manfredi Porena", "text": "Biografia.\nDurante l'adolescenza si trasfer\u00ec con la famiglia a Napoli, nella cui Universit\u00e0 il padre Filippo Porena aveva ottenuto la cattedra di Geografia. In questa citt\u00e0, insieme con il fratello Amerigo, che divenne allievo del pittore Domenico Morelli, si dedic\u00f2 per qualche tempo anch'egli alla pittura, che abbandon\u00f2 per gli studi letterari, svolti all'Universit\u00e0 di Napoli. Fu infatti allievo di Francesco D'Ovidio (che si prodig\u00f2 molto per facilitargli la carriera) \u2013 la cui figlia, Carolina, divenne sua moglie nel 1902 - e di Bonaventura Zumbini, con il quale si laure\u00f2 in Lettere presentando una tesi su Vittorio Alfieri.\nDapprima insegnante di Liceo, dal 1910 fu professore di Letteratura Italiana all'Istituto Superiore di Magistero di Roma, successivamente Facolt\u00e0 di Magistero, dell'Universit\u00e0 di Roma, della quale divenne preside. Membro dell'Accademia d'Italia e presidente del neo-costituito Centro Leopardiano di Recanati, si ritir\u00f2 dall'insegnamento nel 1944, e nel 1947 divenne socio dell'Accademia dei Lincei.\nAutore di numerosi scritti letterari, Porena \u00e8 particolarmente noto per i suoi studi danteschi e per i commenti alla \"Divina Commedia\", che furono a lungo impiegati come fortunati manuali scolastici. Presso la Scuola Normale Superiore di Pisa si \u00e8 costituito l'\"Archivio Porena\", comprendente oltre 500 lettere, a lui inviate da importanti studiosi del tempo e dai discendenti di Giacomo Leopardi.\nOpere.\nI saggi letterari di Manfredo Porena sono in gran parte disseminati su riviste e periodici. Qui di seguito si fornisce una selezione delle sue opere in volume."}
{"id": "2225184", "revid": "124795077", "url": "https://it.wikipedia.org/wiki?curid=2225184", "title": "Matteo Apricena", "text": "Carriera.\nDi origine pugliese, di formazione lombarda, e toscano d'adozione (appartiene alla sezione AIA di Firenze), divenne arbitro nel 1977, superando il corso arbitri indetto dalla sezione AIA di Seregno. Inizialmente era un calciatore, ma a seguito di un incidente al menisco, che in quegli anni era difficile da operare, si avvicin\u00f2 al mondo dell'arbitraggio grazie ad un amico. La sua attivit\u00e0 da arbitro \u00e8 proseguita fino alla C.A.N. C, dove diresse ben 103 partite di cui 67 in Serie C1. A met\u00e0 degli anni novanta inizia la sua carriera come dirigente partendo da incarichi sezionali. In breve le sue doti e la sua professionalit\u00e0 quale dirigente lo portano prima a far parte, come componente, del C.R.A. Toscana per poi diventarne presidente (incarico che rivestir\u00e0 per tre anni).\nAll'inizio della stagione sportiva 2005/2006 venne nominato Commissario della C.A.N. D.\nApricena, nominato a suo tempo nell'incarico da Tullio Lanese, \u00e8 l'unico dei Presidenti di Commissione Nazionale che \u00e8 passato indenne dalla serie di cambiamenti voluta prima da Luigi Agnolin e, successivamente, da Cesare Gussoni, \u00e8 infatti considerato dallo stesso Gussoni un uomo che quanto a seriet\u00e0 merita un giudizio positivo.\nNel febbraio 2009 manifest\u00f2 la volont\u00e0 di candidarsi alla presidenza dell'AIA, dopo aver lasciato il ruolo di Commissario della C.A.N. D. Formalizzata la candidatura, in occasione dell'\"Assemblea Generale\" tenutasi a Fiumicino il 6 marzo 2009, venne sconfitto dall'aretino Marcello Nicchi, con uno scarto di soli otto voti (163 a 155), sebbene alcune fonti, alla vigilia delle elezioni, lo indicassero come favorito.\nHa svolto successivamente la funzione di osservatore arbitrale a livello provinciale.\nDal 2010 ricopre inoltre l'incarico di assessore allo sport, educazione motoria, edilizia sportiva e polizia municipale presso il Comune di Dicomano.\nNel 2012 si candida alla vicepresidenza AIA, al fianco di Robert Anthony Boggi.\nNel Febbraio 2013, per gravi motivi familiari, rassegna le dimissioni dall'incarico di Assessore del Comune di Dicomano."}
{"id": "2225185", "revid": "211345", "url": "https://it.wikipedia.org/wiki?curid=2225185", "title": "Mi bemolle", "text": ""}
{"id": "2225196", "revid": "124305483", "url": "https://it.wikipedia.org/wiki?curid=2225196", "title": "Saranno famosi (album)", "text": "Saranno famosi \u00e8 la prima compilation legata all'omonimo programma televisivo (in seguito chiamato \"Amici di Maria De Filippi\"), pubblicata il 26 aprile 2002 dall'etichetta discografica Sugar, contenente cover ed inediti interpretati dai concorrenti arrivati al serale della prima edizione del programma.\nIl disco vendette oltre 130.000 copie, ottenendo un disco di platino che fu consegnato in diretta tv nella serata dei Telegatti. L'album contiene tre brani inediti: \"Never too late\", \"Io ti penser\u00f2\" e \"Maria\", dedicato a Maria De Filippi."}
{"id": "2225204", "revid": "736476", "url": "https://it.wikipedia.org/wiki?curid=2225204", "title": "Sarasota", "text": "Sarasota \u00e8 una citt\u00e0 degli Stati Uniti d'America situata nell'omonima contea, nello stato della Florida. In base ai dati dell'U.S. Census Bureau, nel 2007 Sarasota aveva una popolazione di 52.488 abitanti. Nel 1986 \u00e8 stata designata come governo locale certificato. L'ex presidente degli Stati Uniti d'America George W. Bush era in visita presso una scuola elementare a Sarasota quando ci furono gli attentati dell'11 settembre 2001.\nCultura.\nNel 1926 A. B. Edwards costru\u00ec un teatro che poteva essere adattato sia per le normali performance che per il cinema. L'edificio, situato nell'incrocio tra Pineapple Avenue e la Seconda Strada, \u00e8 stato ristrutturato e usato anche per l'Opera. \u00c8 attualmente inserito nel registro Nazionale degli Edifici Storici.\nSarasota ospita la Sarasota Orchestra, fondata da Ruth Cotton Butler nel 1949 e conosciuta per anni come \"Florida West Coast Symphony\". Dal 1965 ha luogo inoltre il Sarasota Music Festival, che coinvolge alcuni dei migliori docenti e talenti della musica classica a livello internazionale.\nNella prima met\u00e0 degli anni cinquanta, il Museo John e Mable Ringling acquist\u00f2 la struttura architettonica del settecentesco teatro ospitato nel Castello di Asolo. A. Everett \"Chick\" Austin, il primo direttore del museo, organizz\u00f2 l'acquisto e il restauro del teatro per le performance dell'opera. Il teatro era stato costruito nel 1798 e fu smontato durante il 1930. Adolph Loewi, un collezionista veneziano, compr\u00f2 il teatro e deposit\u00f2 le sue parti finch\u00e9 fu venduto al museo di Sarasota. Il teatro (ora chiamato \"Historic Asolo Theatre\", Teatro Storico Asolo) venne ricostruito in un edificio che venne esteso dalla parte ovest a quella nord del museo, dove John Ringling aveva intenzione di costruire la sua ancora irrealizzata scuola d'arte. La nuova costruzione, contenente lo storico teatro, era separata dal museo da un piccolo giardino contenente delle statue.\nNegli anni ottanta il teatro venne usato da un club di regia che mostrava i film i marted\u00ec sera. Quando il club si espanse, venne costruito un altro teatro nei pressi di Burns Square. In seguito un architetto locale, Stuart Barger, decor\u00f2 e diresse la costruzione di un altro teatro Asolo, ospitato nel Centro Universitario dello Stato della Florida. \u00c8 un complesso di multi-teatri, localizzato a est nella propriet\u00e0 del Museo John e Mable Ringling, tra Bay Shore Road e Tamiami Trail.\nAltre attrazione culturali includono il Ballo Sarasota, l'Opera di Sarasota, l'Asolo Repertory Theatre, il Florida Studio Theatre, Compagnia Teatri Banyan e molti altri. Dal 1998 la citt\u00e0 ha ospitato l'Annuale Film Festival di Sarasota. Il festival si concentra sui film indipendenti dal resto del mondo, ed \u00e8 considerato uno dei pi\u00f9 grandi Film Festival di tutta la Florida. Nel 2009 il Festival Internazionale d'Arte di Sarasota tiene un evento stretto nel teatro storico Asolo, che \u00e8 stato spostato e ricostruito. Lo storico teatro veneziano \u00e8 ora situato in un altro edificio, dove viene usato per eventi speciali. Sarasota ospita anche il Mote Marine Laboratory, i Marie Shelby Botanical Gardens, il G-Wiz Museum e i Sarasota Jungle Gardens.\nI college a Sarasota includono il New College of Florida, un college pubblico di arti liberali; il Keiser College of Sarasota, un college privato; FSU/Asolo Conservatory per gli aspiranti attori; il Ringling College of Art and Design, una scuola di arte e design; l'Eckerd College; il Florida State University College of Medicine. Tra gli altri college della citt\u00e0 vi \u00e8 l'East West College of Natural Medicine, un college accreditato di medicina cinese.\nMedia.\nLe stazioni televisive locali sono le ABC-affiliati WWSB e SNN Local News 6. WWSB \u00e8 l'unica stazione network con degli studi a Sarasota. Ci sono 8 stazioni radio nella citt\u00e0: WSMR (89.1FM, musica classica), WSLR (96.5FM, varie), WKZM (104.3FM, religione), WCTQ (106.5FM, musica country), WSRZ (107.9FM, vecchi successi), WLSS (930AM, varie), WSRQ (1220AM, varie), WTMY (1280AM, varie), WTZB (105.9FM, musica rock) e WSDV (1450AM, adult standards). Il Sarasota Herald-Tribune \u00e8 il giornale pubblicato in citt\u00e0. I settimanali includono l'Observer e il Pelican Press; Creative Loafing viene pubblicato mensilmente.\nSport e varie.\nNel 1905 venne introdotto il golf a Sarasota. Il clima caldo ha aiutato l'area di Sarasota a diventare una destinazione popolare per il golf. La pesca sportiva ha attratto molta gente a Sarasota e nei dintorni grazie al fascino della baia e fu una delle prime attrazioni per i ricchi cos\u00ec come per gli avventurosi. Sarasota \u00e8 anche la casa dello stadio Ed Smith, dove i Baltimore Orioles hanno usato il campo per allenarsi a partire dal 2010. Gli Orioles hanno anche leghe minori al Twin Lakes. La maratona di Sarasota ha inizio nel 2005. La corsa inizia e finisce vicino al Museo John e Mable Ringling.\nAmministrazione.\nGemellaggi.\nSarasota \u00e8 gemellata con:"}
{"id": "2225219", "revid": "149485", "url": "https://it.wikipedia.org/wiki?curid=2225219", "title": "Olof Lagercrantz", "text": "Figlio del direttore di banca Carl Lagercrantz e della contessa Agnes Hamilton, la sua famiglia annovera diversi personaggi di cultura: la moglie, Martina Ruin (nata nel 1921), sposata nel 1939, era la zia del professore di Letteratura Hans Ruin e di Karin Sievers, i loro figli Marika e David Lagercrantz rispettivamente un'attrice e uno scrittore, sua sorella Lis, scrittrice anch'essa, curatrice e produttrice per la Sveriges Radio. Sin da giovane dimostr\u00f2 un vivace interesse per la Letteratura, in particolare per le biografie, uno dei suoi generi prediletti, nel quale, tra l'altro, si \u00e8 saputo esprimere forse meglio. La sua biografia meglio riuscita \u00e8, forse, quella dello scrittore connazionale August Strindberg, scritta nel 1979, e di un certo peso \u00e8 anche il necrologio dell'amico Gunnar Ekel\u00f6f.\nCome critico letterario, seppe guadagnarsi la fama nazionale e una certa notoriet\u00e0 anche a livello europeo, occupandosi, oltre che delle biografie, anche dello studio critico di poeti e scrittori, tra i quali il contemporaneo Stig Dagerman, duramente criticato da un altro principe della critica, Beppe Wolgers. Collabor\u00f2, allo stesso tempo, con il giornale di Stoccolma \"Dagens Nyheter\", del quale fu redattore dal 1951 al 1960. La sua influenza fu cruciale in quel delicato periodo storico e letterario, tanto da arrivare a redigere un elenco delle emozioni e dei comportamenti che lui stesso riteneva sbagliati, pur essendo un convinto radicale; tuttavia, la sua fama si affievol\u00ec in seguito ad alcune pubblicazioni, scritte dopo viaggi in Unione Sovietica e Cina, baluardi del Comunismo internazionale, contenenti riflessioni e critiche ai sistemi sovietico e cinese.\nHa scritto anche due autobiografie: \"Min f\u00f6rsta krets\", la prima in ordine cronologico, nel 1982 e \"Ett \u00e5r p\u00e5 sextiotalet\", concentrata sul suo lavoro nel mondo del giornalismo, nel 1990. Oltre ad occuparsi degli autori connazionali - tra i quali ci sono, inoltre, da citare Emanuel Swedenborg, Erik Axel Karlfeldt e Lars Ahlin -, inoltre, scrisse anche opere su Marcel Proust, Virgilio, Joseph Conrad, James Joyce, Dante e Nelly Sachs."}
{"id": "2225225", "revid": "834", "url": "https://it.wikipedia.org/wiki?curid=2225225", "title": "The U.S. Versus John Lennon (colonna sonora)", "text": ""}
{"id": "2225227", "revid": "474175", "url": "https://it.wikipedia.org/wiki?curid=2225227", "title": "Controversia sulla remissione della scomunica al vescovo Richard Williamson", "text": "La controversia sulla remissione della scomunica al vescovo Richard Williamson ed agli altri tre vescovi scismatici della Fraternit\u00e0 Sacerdotale San Pio X, da parte di papa Benedetto XVI, \u00e8 stata una polemica internazionale avvenuta fra il gennaio e il marzo 2009.\nLa polemica ha avuto principalmente ad oggetto la posizione negazionista della \"Shoah\" espressa da Williamson e la tempistica sulla remissione della scomunica.\nGli altri tre vescovi lefebvriani cui il Papa ha rimesso la scomunica sono: Bernard Fellay (superiore della Fraternit\u00e0), Bernard Tissier de Mallerais, Alfonso de Galarreta, ma, come gli altri membri della Fraternit\u00e0 Sacerdotale San Pio X, rimangono tutti sospesi \"a divinis\" sino a nuova decisione.\nAntefatti.\nLa scomunica ai quattro vescovi era stata comminata \"latae sententiae\" il 30 giugno 1988 al momento della loro ordinazione da parte dell'arcivescovo scismatico Marcel Lefebvre, dichiarata dalla Congregazione dei Vescovi il 1\u00ba luglio e sanzionata formalmente da Giovanni Paolo II con il motu proprio \"Ecclesia Dei\" del 2 luglio seguenti.\nLa comunit\u00e0 fondata da Lefebvre, la Fraternit\u00e0 Sacerdotale San Pio X con altre istituzioni collegate, era considerata scismatica dal 1976, con la sospensione \"a divinis\" al vescovo francese da parte del Papa Paolo VI. Lo scisma consiste nella non accettazione, da parte dei seguaci di Lefebvre, del Concilio Vaticano II e dell'insegnamento dei papi successivi a Pio XII.\nIl 21 gennaio 2009 il Papa, Benedetto XVI, ha rimesso la scomunica ai Vescovi della Fraternit\u00e0 Sacerdotale San Pio X mediante un decreto della Congregazione per i Vescovi, accogliendo una lettera di mons. Bernard Fellay del 15 dicembre 2008 in cui il Presule dichiarava a nome della Fraternit\u00e0: \"\u00absiamo sempre fermamente determinati nella volont\u00e0 di rimanere cattolici e di mettere tutte le nostre forze al servizio della Chiesa di Nostro Signore Ges\u00f9 Cristo, che \u00e8 la Chiesa cattolica romana. Noi accettiamo i suoi insegnamenti con animo filiale. Noi crediamo fermamente al Primato di Pietro e alle sue prerogative, e per questo ci fa tanto soffrire l'attuale situazione\u00bb\".\nLa remissione della scomunica \u00e8 una tappa importante del cammino auspicato da Benedetto XVI che dovrebbe portare \"\u00abal pi\u00f9 presto alla completa riconciliazione e alla piena comunione\u00bb\".\nNel decreto della Congregazione per i vescovi si esprime l'intenzione di \"\u00abconsolidare le reciproche relazioni di fiducia e intensificare e dare stabilit\u00e0 ai rapporti della Fraternit\u00e0 San Pio X con questa Sede Apostolica. Questo dono di pace, al termine delle celebrazioni natalizie, vuol essere anche un segno per promuovere l'unit\u00e0 nella carit\u00e0 della Chiesa universale e arrivare a togliere lo scandalo della divisione.\u00bb\"\nE si aggiunge un richiamo rivolto a tutta la Fraternit\u00e0: \"\u00abSi auspica che questo passo sia seguito dalla sollecita realizzazione della piena comunione con la Chiesa di tutta la Fraternit\u00e0 San Pio X, testimoniando cos\u00ec vera fedelt\u00e0 e vero riconoscimento del Magistero e dell'autorit\u00e0 del Papa con la prova dell'unit\u00e0 visibile\u00bb\".\nLa remissione della scomunica dei lefebvriani \u00e8 stata accompagnata e seguita da malumori e dissensi in seno alla Chiesa cattolica. Il teologo svizzero Hans K\u00fcng, ad esempio, ha accusato il Papa di \"\u00abrestaurazione\u00bb\" e \"\u00absvolta conservatrice\u00bb\", lamentando \"\u00abun'atmosfera opprimente nella Chiesa\u00bb\". Lo stesso K\u00fcng ha dichiarato: \u00ab\u00c8 inspiegabile che il Papa si preoccupi pi\u00f9 dei lefebvriani che di un miliardo di cattolici\u00bb.. Uno dei problemi ravvisati da K\u00fcng \u00e8 la mancata sottoscrizione, da parte dei lefebvriani, dei documenti conciliari concernenti la libert\u00e0 religiosa ed il rapporto con l'Ebraismo.\nSecondo il cardinale Dionigi Tettamanzi, la Fraternit\u00e0 dovr\u00e0 compiere il passo fondamentale \"\u00abdell'adesione a tutti i testi conciliari\u00bb\". Un chiarimento supplementare riguardo alla dichiarazione conciliare \"Nostra Aetate\" relativa al dialogo con ebrei e musulmani potrebbe essere necessario secondo il mediatore papale Dar\u00edo Castrill\u00f3n Hoyos, essendo l\"'\u00abintegrale riconoscimento\u00bb\" del Concilio Vaticano II il principale nodo da sciogliere. Infatti, una settimana dopo il decreto di remissione della scomunica, il superiore dei lefebvriani Bernard Fellay ha nuovamente confermato \"\u00able riserve\u00bb\" sul Concilio Vaticano II.\nIl cardinale Walter Kasper, responsabile in Curia per i rapporti ecumenici e il dialogo con l'Ebraismo, spiegando la remissione della scomunica, ha dichiarato: \"\u00ab\u00c8 un gesto pensato per favorire la ricostituzione dell'unit\u00e0 nella Chiesa. \u00c8 solo un primo passo, perch\u00e9 c'\u00e8 ancora da discutere su una serie di temi. Bisogner\u00e0 vedere in che modo accettano il Concilio. E resta da vedere quale sar\u00e0 lo status della Fraternit\u00e0 Pio X [...] Si \u00e8 voluto togliere un ostacolo al dialogo. Per loro era importante che venisse tolta la scomunica allo scopo di parlare meglio insieme in vista del ristabilimento di una piena unit\u00e0, che ancora non c'\u00e8. E credo che non sar\u00e0 un processo facile\u00bb\".\nCritiche all'operato del papa e della Curia.\nIl 1\u00ba novembre 2008, Richard Williamson \u00e8 al seminario di Zaitzkofen, nel comune di Schierling, non lontano da Ratisbona, in Baviera, dove procede all'ordinazione del primo diacono svedese della Fraternit\u00e0 Sacerdotale San Pio X.\nLo stesso giorno Williamson rilascia un'intervista al giornalista svedese Ali Fegan nella quale gli viene domandato di ritornare sulle sue affermazioni sulla \"Shoah\" fatte a Sherbrooke, in Qu\u00e9bec, nell'aprile del 1989 e che avevano suscitato l'invio, da parte del presidente della conferenza episcopale del Canada, l'arcivescovo di Halifax James Martin Hayes, di un telegramma al Congresso ebraico canadese nel quale si disapprovavano tali affermazioni.\nIl 15 gennaio 2009, in previsione della diffusione della trasmissione \"Uppdrag granskning\", programmata per il 21 gennaio, sul tema della Fraternit\u00e0 Sacerdotale San Pio X, l'incaricata delle relazioni con la stampa della diocesi di Stoccolma, Maria Hasselgren, diffonde un comunicato con il quale la diocesi \u00abrigetta completamente ogni forma di razzismo o di antisemitismo\u00bb.\nIl 17 gennaio l'avvocato Jos\u00e9 Fern\u00e1ndez de la Cigo\u00f1a, con un breve \"post\" sul blog \"La cig\u00fce\u00f1a de la torre\" (che gestisce personalmente) e nel quale appare un'immagine di San Pio X, anticipa brevemente e senza ulteriori particolari una \"notizia bomba\" sulla base di indicazioni fornitegli personalmente dal cardinale Giovanni Battista Re, Prefetto della Congregazione per i Vescovi.\nIl 19 gennaio 2009, il contenuto dell'intervista \u00e8 reso pubblico dal settimanale tedesco \"Der Spiegel\".\nIl momento di crisi nel rapporto con la comunit\u00e0 ebraica comincia all'indomani della remissione della scomunica ai quattro vescovi lefebvriani, concessa il 21 gennaio 2009 (durante la settimana che la Chiesa dedica alla preghiera per l'Unit\u00e0 dei cristiani), lo stesso giorno viene mandata in onda dalla televisione di Stato svedese un'intervista in cui mons. Richard Williamson (uno dei quattro vescovi) ha pubblicamente professato una posizione negazionista sulla \"Shoah\" affermando che nei campi di concentramento nazisti fossero morti 200.000-300.000 ebrei, nessuno dei quali nelle camere a gas, sostenendo inoltre che \u00abL'antisemitismo pu\u00f2 essere cattivo solo quando \u00e8 contro la verit\u00e0, ma se c'\u00e8 qualcosa di vero non pu\u00f2 essere cattivo. Non sono interessato alla parola antisemitismo\u00bb.\nIl 24 gennaio la Sala Stampa della Santa Sede con il suo bollettino quotidiano rende ufficialmente nota la revoca della scomunica. La notizia, assieme alle parole pronunciate dal mons. Williamson si diffonde immediatamente, e ci\u00f2, soprattutto in mancanza di una spiegazione circa l'intervista di Williamson, fa infiammare la polemica e, poich\u00e9 essa \u00e8 considerata come legata alla remissione della scomunica, investe direttamente anche il Papa e la sua posizione sull'olocausto.\nCi\u00f2 spinge il Gran Rabbinato d'Israele a rendere nota il 26 gennaio l'intenzione di voler sospendere ogni colloquio col Vaticano.\nLo stesso giorno, il cardinale Angelo Bagnasco, presidente della Conferenza episcopale italiana afferma:\nMa le scuse del priore della Fraternit\u00e0 sacerdotale San Pio X, mons. Bernard Fellay, non bastano a placare la polemica, soprattutto perch\u00e9 indirizzate al Papa e non alla comunit\u00e0 ebraica. Fellay nel suo comunicato comunque dichiarava che \u00abLe affermazioni di monsignor Williamson non riflettono in nessun caso la posizione della nostra Fraternit\u00e0. Perci\u00f2 io gli ho proibito, fino a nuovo ordine, ogni presa di posizione pubblica su questioni politiche o storiche\u00bb.\nLa presa di distanze di Fellay, tuttavia, \u00e8 stata ritenuta contraddittoria dal Southern Poverty Law Center, secondo cui le parole di Williamson riflettono bene le basi dottrinali della Fraternit\u00e0.\nIl 27 gennaio 2009 la Conferenza Episcopale Svizzera - nel cui territorio ricade la sede centrale della Fraternit\u00e0 - dirama una nota per chiarire la posizione della Fraternit\u00e0 all'interno della Chiesa cattolica e il significato da attribuire alla revoca della scomunica. Nella nota - tra le altre cose - si legge:\nAd una settimana dalla decisione di rimettere la scomunica, il Simon Wiesenthal Center chiese pubblicamente al papa di annullare tale decisione nei confronti di Williamson, definito un \"negazionista impenitente\" (\"an unrepentant Holocaust-denier\") appartenente alla \"notoriamente antisemita Fraternit\u00e0 Sacerdotale di San Pio X\" (\"belonging to the notoriously anti-Semitic 'Society of Saint Pius\").\nSollecitato da pi\u00f9 parti, Benedetto XVI nell'udienza generale del 28 gennaio 2009 ha contestato ogni forma di negazionismo della \"Shoah\" e ha espresso piena solidariet\u00e0 agli ebrei: \nNella stessa occasione Benedetto XVI ha esplicitato che la remissione della scomunica ai quattro vescovi scismatici \u00e8 stata compiuta come \u00abatto di paterna misericordia\u00bb e che egli auspicava che a questo gesto facesse s\u00e9guito \u00abil sollecito impegno da parte loro di compiere gli ulteriori passi necessari per realizzare la piena comunione con la Chiesa, testimoniando cos\u00ec vera fedelt\u00e0 e vero riconoscimento del magistero e dell'autorit\u00e0 del Papa e del Concilio Vaticano II\u00bb.\nLo stesso giorno il Rabbinato fa sapere che pur apprezzando le parole del Papa pronunciate nell'udienza generale l'indomani del Giorno della Memoria, corregge la notizia data in precedenza dichiarando di voler soltanto posticipare i colloqui ufficiali con la Commissione per i rapporti con l'ebraismo della Santa Sede.\nIl 29 gennaio 2009 don Florian Abrahamowicz, sacerdote appartenente alla comunit\u00e0 dei lefebvriani nel nordest Italia, gi\u00e0 noto alla cronaca per le sue posizioni filofasciste, ha affermato in un'intervista: \u00abIo so che le camere a gas sono esistite almeno per disinfettare, ma non so dire se abbiano fatto morti oppure no, perch\u00e9 non ho approfondito la questione\u00bb. Lo stesso giorno, mons. Andrea Bruno Mazzocato - vescovo di Treviso, nella cui diocesi opera don Floriano - ribadisce che \u00abogni posizione che prende le distanze dal pensiero del Papa \u00e8 da considerare storicamente infondata ed estranea al sentire cristiano e agli elementari sentimenti di umanit\u00e0\u00bb.\nWilliamson ha successivamente chiesto perdono al Papa - ma non agli ebrei - per la \u00abtremenda tempesta mediatica\u00bb causata da \u00abalcune mie imprudenti osservazioni\u00bb. In una lettera al cardinale Dar\u00edo Castrill\u00f3n Hoyos, il vescovo lefebvriano ha espresso \u00absincero rammarico per avere creato a lei e al Santo Padre cos\u00ec tante tensioni e problemi non necessari\u00bb.\nLa diocesi di Ratisbona ha tuttavia messo al bando Williamson, il quale non potr\u00e0 pi\u00f9 frequentare i luoghi di preghiera della Chiesa cattolica della citt\u00e0 bavarese. La decisione \u00e8 stata presa dal vescovo di Ratisbona, Gerhard Ludwig M\u00fcller, e vale anche per gli altri tre vescovi ultra-conservatori ai quali il Papa ha revocato la scomunica. M\u00fcller ha definito Williamson \u00abinumano\u00bb per le sue dichiarazioni antisemite, accusandolo inoltre di \u00abblasfemia\u00bb.\nAnche il cardinale francese Philippe Barbarin ha protestato per le scuse \u00abassolutamente insufficienti\u00bb presentate da Williamson al Papa, affermando che \u00abNon c'\u00e8 stata alcuna ritrattazione da parte di chi ha negato la Shoah con dichiarazioni riprovevoli, scandalose, rivoltanti\u00bb. Analoghe rimostranze sono arrivate dall'episcopato svizzero, austriaco, tedesco e svedese.\nIl portavoce papale Federico Lombardi, in un intervento a Radio Vaticana, ha duramente condannato l'accaduto, affermando che \u00abChi nega il fatto della Shoah non sa nulla n\u00e9 del mistero di Dio n\u00e9 della croce di Cristo. Tanto pi\u00f9 \u00e8 grave, quindi, se la negazione viene dalla bocca di un sacerdote o di un vescovo, cio\u00e8 di un ministro cristiano, sia unito o no con la Chiesa cattolica\u00bb.\nFranz Schmidburger, responsabile della Fraternit\u00e0 in Germania, ha affermato che gli ebrei oggi portano la colpa del deicidio, finch\u00e9 non prenderanno le distanze dai loro avi e non riconosceranno la natura divina di Ges\u00f9 Cristo.\nSecondo un articolo de La Repubblica che commenta la vicenda, nel movimento lefebvriano covano profondi fermenti antigiudaici e antisemiti. Anche la Stampa rileva nella comunit\u00e0 dei lefebvriani \u00abun impressionante antigiudaismo (teologico?)\u00bb e un \u00abaperto disprezzo [...] verso tutte le altre religioni e verso le altre confessioni cristiane\u00bb.\nIl 29 gennaio 2009, circa 50 membri cattolici del Congresso degli Stati Uniti hanno chiesto a Benedetto XVI chiarimenti circa le affermazioni del vescovo Williamson, affermazioni che avrebbero suscitato preoccupazione per le conseguenze di una mancata condanna esplicita delle sue posizioni da parte del papa stesso.\nLa cancelliera cristianodemocratica tedesca Angela Merkel in una conferenza stampa governativa, ha lanciato un appello a Benedetto XVI a non permettere alcuno sdoganamento della negazione dell'Olocausto:\nLa Merkel ha dichiarato inoltre di sentirsi rallegrata dalle proteste dei fedeli tedeschi contro la decisione del Vaticano. Il cardinale Karl Lehmann, ex presidente della Conferenza episcopale tedesca, ha dichiarato che la scelta della remissione della scomunica ai vescovi lefebvriani rappresenterebbe una catastrofe e che \u00abil Papa deve chiarire che la negazione dell'Olocausto non \u00e8 una trasgressione perdonabile\u00bb.\nIl 3 febbraio 2009, padre Federico Lombardi, portavoce vaticano, risponde alla Merkel con una dichiarazione ufficiale ribadendo le forti condanne dell'Olocausto espresse da Benedetto XVI nella Sinagoga di Colonia il 19 agosto 2005, nel campo di concentramento di Auschwitz-Birkenau il 28 maggio 2006, nella successiva Udienza generale del 31 maggio 2006 e in quella del 28 gennaio 2009.\nIn un editoriale di \"Famiglia Cristiana\" dedicato all'attualit\u00e0 del Concilio Vaticano II, si sostiene che la revoca della scomunica, in un contesto compromesso dalle affermazioni negazioniste di un vescovo e dalle prese di posizione di stesso tenore ad opera di diversi sacerdoti della Fraternit\u00e0, \u00abrischia di appannare l'immagine della Chiesa cattolica e del Vaticano II [...] la mano tesa alla Fraternit\u00e0 di San Pio X avrebbe meritato ben altra regia e comunicazione\u00bb.\nIl 4 febbraio 2009 la Segreteria di Stato della Santa Sede diffonde una nota in cui si afferma che \u00abLe posizioni di Mons. Williamson sulla Shoah sono assolutamente inaccettabili e fermamente rifiutate dal Santo Padre, come Egli stesso ha rimarcato il 28 gennaio scorso quando, riferendosi a quell'efferato genocidio, ha ribadito la Sua piena e indiscutibile solidariet\u00e0 con i nostri Fratelli destinatari della Prima Alleanza, e ha affermato che la memoria di quel terribile genocidio deve indurre \"l'umanit\u00e0 a riflettere sulla imprevedibile potenza del male quando conquista il cuore dell'uomo\", aggiungendo che la Shoah resta \"per tutti monito contro l'oblio, contro la negazione o il riduzionismo, perch\u00e9 la violenza fatta contro un solo essere umano \u00e8 violenza contro tutti\"\u00bb. \u00abIl vescovo Williamson, per una ammissione a funzioni episcopali nella Chiesa - aggiunge la nota - dovr\u00e0 anche prendere in modo assolutamente inequivocabile e pubblico le distanze dalle sue posizioni riguardanti la Shoah, non conosciute dal Santo Padre nel momento della remissione della scomunica\u00bb.\nNella nota la Segreteria di Stato chiarisce anche \u00abalcuni aspetti della vicenda\u00bb. Anzitutto \u00abla remissione della scomunica\u00bb. Il Decreto della Congregazione per i vescovi, si legge nella nota, \u00ab\u00e8 stato un atto con cui il Santo Padre veniva benignamente incontro a reiterate richieste da parte del superiore generale della Fraternit\u00e0 San Pio X. Sua Santit\u00e0 ha voluto togliere un impedimento che pregiudicava l'apertura di una porta al dialogo. Egli ora si attende che uguale disponibilit\u00e0 venga espressa dai quattro vescovi in totale adesione alla dottrina e alla disciplina della Chiesa\u00bb. \u00c8 stato ribadito che, contrariamente a quanto molti mezzi d'informazione avevano fatto capire, la remissione della scomunica non significa che lo scisma dei lefebvriani dal cattolicesimo sia stato ricomposto e che, quindi, la Fraternit\u00e0 San Pio X resta esterna alla Chiesa. E inoltre che \u00abper un futuro riconoscimento della Fraternit\u00e0 San Pio X \u00e8 condizione indispensabile il pieno riconoscimento del Concilio Vaticano II e del Magistero dei Papi Giovanni XXIII, Paolo VI, Giovanni Paolo I, Giovanni Paolo II e dello stesso Benedetto XVI\u00bb.\nIl 5 febbraio 2009, nel corso di un programma dell'emittente televisiva Canale Italia, don Florian Abrahamowicz ha insistito sulle posizioni anticonciliari asserendo che \u00abil Concilio Vaticano II \u00e8 stato peggio di un'eresia, perch\u00e9 l'eresia significa prendere una parte della verit\u00e0, renderla assoluta e negare il resto [...] San Pio X ci spiega che il modernismo \u00e8 la \"cloaca maxima\" delle eresie e non si capisce niente in questo modernismo: una pagina dice la verit\u00e0, giri la pagina c'\u00e8 l'errore. In questo senso dico che il Concilio Vaticano II \u00e8 una cloaca maxima [...] Ecco perch\u00e9 i padri conciliari, tra i quali Lefebvre, facevano una fatica grande perch\u00e9 ad ogni pagina dovevano mettere una pezza\u00bb. Relativamente alla sua intervista della settimana precedente in cui negava l'esistenza delle camere a gas, il sacerdote lefebvriano ha dichiarato: \u00abio non ho intenzione di abiurare rispetto a quanto detto\u00bb.\nIl 6 febbraio 2009 il vescovo Williamson, in un'intervista a \"Der Spiegel\", ha dichiarato di non avere intenzione di ritrattare: \u00abRitratter\u00f2 solo se trover\u00f2 le prove\u00bb. Il vescovo lefebvriano ha inoltre rinnovato le critiche al Concilio Vaticano II asserendo che i testi del Concilio sarebbero equivoci e avrebbero portato al \u00abcaos teologico che oggi esiste\u00bb nella Chiesa cattolica. Ha poi criticato anche i diritti umani universali: \u00abladdove i diritti umani vengono interpretati come un ordine obiettivo, che viene quindi imposto allo Stato si giunge sempre ad una politica anticristiana\u00bb.\nSempre nello stesso giorno la Fraternit\u00e0 Sacerdotale San Pio X, con una nota firmata dal suo superiore per l'Italia, don Davide Pagliarani, annuncia l'espulsione di don Floriano Abrahamowicz.\nTeoria del complotto.\nNel frattempo, secondo alcune testate giornalistiche, in Vaticano circolerebbe un \"dossier\" secondo cui l'attenzione mediatica sulla remissione delle scomuniche sarebbe stata creata \"ad arte\" per nuocere all'immagine del papa.\nUlteriori sviluppi.\nL'8 febbraio 2009 avviene un colloquio telefonico fra il Papa e la cancelliera tedesca Merkel: i due sono concordi nel dire che l'Olocausto \u00abresta un monito valido per tutto il mondo\u00bb.\nIl 9 febbraio 2009 il superiore per l'America Latina della Fraternit\u00e0 di San Pio X padre Christian Bouchacourt dirama una nota nella quale - tra l'altro - si legge che \u00abLe affermazioni di monsignor Williamson non riflettono in alcun modo la posizione della nostra congregazione\u00bb. Nella stessa nota si annuncia la rimozione di Williamson dalla direzione del Seminario di La Reja in Argentina. Il 10 febbraio il superiore Bernard Fellay chiede a Richard Williamson di studiare la storia e di ritrattare le sue falsit\u00e0 e rivendica la paternit\u00e0 delle decisioni di rimuovere Williamson dalla direzione del seminario e di vietargli di comparire in pubblico.\nIl 12 febbraio 2009, in occasione di un'udienza concessa in Vaticano alle organizzazioni ebraiche statunitensi, il Papa ha confermato la notizia, gi\u00e0 nota da mesi, che nella primavera 2009 si recher\u00e0 in Terra Santa: Israele, Palestina e Giordania. Nella stessa occasione, il Papa ha chiesto perdono al popolo ebraico con le stesse parole che us\u00f2 Giovanni Paolo II nel 2000: \u00abfaccio mia la sua preghiera. \"Signore dei nostri padri, che scegliesti Abramo e i suoi discendenti per portare il tuo Nome alle Nazioni: siamo profondamente addolorati per il comportamento di coloro che nel corso della storia hanno causato sofferenza ai tuoi figli e, nel chiedere perdono, vogliamo impegnare noi stessi per una autentica fratellanza con il Popolo dell'Alleanza\"\u00bb. Inoltre, il Papa ha definito \u00abinaccettabile e intollerabile\u00bb la posizione di chi, tra gli uomini di Chiesa, nega o minimizza la \"Shoah\" (riferimento, questo, esplicito alla posizione del vescovo scismatico Williamson). Subito dopo, il presidente dello Yad Vashem, il museo israeliano sulla \"Shoah\", ha espresso apprezzamento e fiducia per le \u00abfrasi inequivocabili\u00bb del Papa.\nIl 13 febbraio 2009, il premio Nobel per la Pace Elie Wiesel, uno dei sopravvissuti all'Olocausto, ha dichiarato in un'intervista a La Repubblica: \u00abSono molto felice delle parole usate da Papa Benedetto XVI, ma purtroppo non basta: dovrebbe passare dalle pur grandi e nobili parole ai fatti, e cacciare quel vescovo dalla Chiesa\u00bb. Ha poi aggiunto: \u00abQuel vescovo [...] \u00e8 ancora un membro della Chiesa, parla dal pulpito in nome della Chiesa cattolica. Per questo dico e credo che per il Papa semplicemente condannare sia un gesto molto bello, ma che non basta. Credo che il Papa dovrebbe passare dalle parole ai fatti. Io non mi arrogo certo il diritto di impartire consigli al pontefice, non sono un suo consigliere. Ma personalmente penso che dovrebbe cancellare la sua mossa precedente. Tornare indietro dall'abrogazione della scomunica. Quell'uomo dovrebbe restare scomunicato finch\u00e9 non si pentir\u00e0 e non dir\u00e0 \"mea culpa\", finch\u00e9 non dir\u00e0 al di fuori d'ogni dubbio di non credere pi\u00f9 nelle parole con cui ha offeso il mondo, nella negazione dell'esistenza delle camere a gas della Shoah. Invece finora ha detto solo di dover studiare le prove storiche per pensare e correggersi o no. Ma ci rendiamo conto, di che cosa stiamo parlando? [...] La conseguenza logica di quanto il Papa ha detto \u00e8 che quel vescovo, o quei presuli che espongono certe posizioni, dovrebbero essere espulsi dalla Chiesa. Anche un Papa \u00e8 un essere umano, errare \u00e8 umano [...] Io credo sempre nella necessit\u00e0 di migliorare i rapporti tra tutti gli esseri umani, quindi anche tra ebrei e cattolici. Quel vescovo che danni vuole possa fare a noi ebrei? No, danneggia piuttosto l'intera Chiesa. Finch\u00e9 resta vescovo, far\u00e0 del male ai rapporti tra ebrei e cristiani.\u00bb\nIl 18 febbraio 2009 il cardinale Camillo Ruini, Vicario emerito di Sua Santit\u00e0 per la Diocesi di Roma, ha affermato in un'intervista concessa al Tg1 che \u00abchi nega la Shoah non pu\u00f2 essere un vescovo cattolico\u00bb.\nUlteriori ricadute della controversia.\nIl 18 febbraio 2009 avvengono regolarmente i previsti incontri tra Santa Sede ed Israele per la sigla degli accordi che regoleranno lo status giuridico della Chiesa cattolica nel Paese.\nLa sera stessa, nel corso della trasmissione televisiva israeliana \"Tonight with Lior Schlein\", va in onda su canale 10 una puntata intitolata \"Like a Virgin\" nella quale, come premesso dallo stesso conduttore, in risposta alle tesi negazioniste di Williamson vengono ridicolizzati Ges\u00f9 e Maria. La trasmissione nella quale vengono utilizzate parole e messaggi blasfemi, provoca la reazione dapprima dei vescovi di Terra Santa e poi quella diretta del Vaticano. In apertura della seduta del Consiglio dei ministri del 22 febbraio Ehud Olmert, il Primo ministro israeliano, interviene direttamente scusandosi con il Vaticano:\nL'intervento p seguito dal Ministero degli Esteri israeliano e dall'intervento di Avi Cohen, dirigente di Canale 10, e dello stesso Shlein che hanno sostenuto di non aver voluto offendere la sensibilit\u00e0 dei cristiani israeliani. Gli stessi hanno dichiarato che la puntata incriminata non verr\u00e0 replicata.\nA seguito degli sviluppi della vicenda, il \"Financial Times\" e il \"Sunday Times\" hanno espresso giudizi duri in merito al papato di Benedetto XVI.\nIl 19 febbraio 2009 l'Argentina ha deciso di ordinare a Richard Williamson di lasciare il Paese. Il ministro degli Interni argentino, Florencio Randazzo, \u00abha intimato a Richard Nelson Williamson di abbandonare il territorio nazionale in un termine perentorio di dieci giorni\u00bb, \u00abpena l'espulsione\u00bb, a causa di \u00abirregolarit\u00e0 nella sua documentazione\u00bb. La motivazione ufficiale risiederebbe nel fatto che Williamson avrebbe mentito relativamente al \u00abvero motivo della sua permanenza nel Paese, giacch\u00e9 dichiara di essere un impiegato amministrativo dell'Associazione Civile 'La Tradizione', quando in realt\u00e0 la sua vera attivit\u00e0 \u00e8 di sacerdote e direttore del Seminario lefebvriano che la Fraternit\u00e0 San Pio X possiede nella localit\u00e0 di Moreno\u00bb. La nota ministeriale tiene conto anche della \u00abdiffusione pubblica che hanno avuto le sue affermazioni antisemite a una tv svedese, nelle quali ha messo in dubbio che il popolo ebraico sia rimasto vittima dell'Olocausto\u00bb. Nel comunicato, il governo di Buenos Aires sostiene che \u00abepisodi come questi nuocciono profondamente la societ\u00e0 argentina, il popolo ebreo e tutta l'umanit\u00e0, pretendendo di negare una comprovata verit\u00e0 storica\u00bb. Pertanto decide di \u00abfare ricorso alla facolt\u00e0 che ha per legge di ordinare al vescovo lefebvriano di lasciare il Paese e sottomettersi all'espulsione\u00bb. Il segretario di stato per le religioni, Guilermo Oliveri, interpellato dall'ANSA, ha affermato che il provvedimento \u00e8 stata \u00abuna decisione politica\u00bb, maturata nel corso \u00abdelle ultime settimane\u00bb a seguito delle dichiarazioni del vescovo. Qualche giorno prima, il rabbino di Buenos Aires Daniel Goldman aveva chiesto alle autorit\u00e0 argentine di dichiarare il vescovo negazionista \u00abpersona non grata\u00bb. Goldman aveva sottolineato che le dichiarazioni del vescovo lefebvriano erano da considerarsi \u00abassolutamente offensive e devastanti, non solo per il popolo ebreo ma per l'umanit\u00e0 intera. Sarebbe importante che le autorit\u00e0 nazionali dichiarino Williamson persona non gradita, poich\u00e9 questi apologeti dell'odio non possono essere ospitati nei nostri territori\u00bb.\nIl 24 febbraio, Williamson lascia l'Argentina e torna a Londra dove, secondo il quotidiano londinese The Times, avrebbe contattato lo storico revisionista David Irving per chiedergli consiglio su come presentare il suo punto di vista sulla Shoah senza suscitare polemiche. All'aeroporto di Heathrow, sarebbe stato accolto da Michele Renouf, l'attivista politica negazionista che ha finanziato la difesa legale dello scrittore negazionista australiano Gerald Fredrick T\u00f6ben.\nIl 26 febbraio 2009 mons. Richard Williamson, in una dichiarazione riportata dall'agenzia di stampa di ispirazione cattolica Zenit, ha espresso il suo rammarico per le sue dichiarazioni in merito alla Shoah, chiedendo perdono agli ebrei: \u00abse avessi saputo in anticipo il danno e il dolore che avrebbero arrecato, soprattutto alla Chiesa, ma anche ai sopravvissuti e ai parenti delle vittime che hanno subito ingiustizie sotto il Terzo Reich, non le avrei rilasciate. [...] Chiedo perdono davanti a Dio a tutte le anime che si sono onestamente scandalizzate per ci\u00f2 che ho detto. [...] Come ha affermato il Santo Padre, ogni atto di violenza ingiusta contro un uomo ferisce tutta l'umanit\u00e0\u00bb. Nonostante la sua richiesta di perdono alle vittime dell'Olocausto, Williamson non ha ritrattato le proprie convinzioni negazioniste.\nNonostante fonti di stampa abbiano sostenuto che il testo della dichiarazione di Williamson fosse stato inviato alla Pontificia Commissione Ecclesia Dei, il Vaticano, il 27 febbraio 2009, ha smentito tale notizia negando che la lettera fosse stata indirizzata al papa o alla Commissione Ecclesia Dei. Il portavoce Federico Lombardi ha dichiarato che la missiva \u00abnon sembra rispettare le condizioni stabilite dalla segreteria di Stato\u00bb vaticana del 4 febbraio che sollecitava il vescovo a \u00abprendere in modo assolutamente inequivocabile e pubblico le distanze dalle sue posizioni riguardanti la Shoah\u00bb. Il testo infatti non conteneva alcuna ritrattazione delle posizioni negazioniste dell'Olocausto esternate recentemente alla televisione svedese.\nAnche il rabbino David Rosen, presidente dell'International Jewish Committee on Interreligious Consultations, ha dichiarato di ritenere \u00abnon sufficienti\u00bb le dichiarazioni di Williamson: \u00abNon ha detto \"ho sbagliato, le mie opinioni erano false, me ne pento non lo far\u00f2 pi\u00f9\". Sono scuse ingenue\u00bb.\nIl 27 febbraio 2009, il commissario alla giustizia, libert\u00e0 e sicurezza dell'Unione europea, Jacques Barrot, ha avvertito pubblicamente Williamson che la negazione dell'Olocausto \u00e8 un reato penalmente perseguibile in molti stati membri, anche se non \u00e8 ancora in applicazione la \"decisione quadro\" UE sulla lotta al razzismo e alla xenofobia mediante il diritto penale, approvata dal Consiglio il 18 novembre 2008. Il ministro della giustizia tedesco, Brigitte Zypries, ha dichiarato che la Germania potrebbe emanare un mandato di arresto contro Williamson per le sue dichiarazioni negazioniste espresse pubblicamente e sul suolo tedesco.\nIl 28 febbraio 2009 il superiore della Fraternit\u00e0 Sacerdotale di san Pio X, mons. Bernard Fellay ha dichiarato: \u00abse non ritratter\u00e0 in modo completo e chiaro le proprie affermazioni negazioniste della Shoah e dell'Olocausto mons. Richard Williamson sar\u00e0 espulso dalla Fraternit\u00e0.\u00bb\nDomenica 8 marzo 2009 il nunzio apostolico per Israele, monsignor. Antonio Franco durante una visita allo Yad Vashem esprimendo rammarico per la polemica tra Vaticano ed ebrei sulla Shoah ha dichiarato che: \u00abNon \u00e8 possibile essere cattolici e negare l'Olocausto.\u00bb\nIl 12 marzo 2009 Benedetto XVI riceve la delegazione del Gran Rabbinato d'Israele e della Commissione per i Rapporti con l'Ebraismo.\nLa lettera del Papa inviata ai Vescovi.\nMercoled\u00ec 12 marzo 2009 viene resa pubblica la lettera del Papa sulla remissione della scomunica ai lefevbriani. In tale missiva il Papa rileva come:\nIl Pontefice sottolinea, inoltre come Williamson resti sospeso \"a divinis\" \"sine die\". Il Papa ringrazia, inoltre, gli ebrei per aver prontamente chiarito il malinteso, avendo capito sin dall'inizio le reali intenzioni del Pontefice."}
{"id": "2225228", "revid": "1305772", "url": "https://it.wikipedia.org/wiki?curid=2225228", "title": "The U.S. vs. John Lennon", "text": ""}
{"id": "2225231", "revid": "1005847", "url": "https://it.wikipedia.org/wiki?curid=2225231", "title": "Elezioni parlamentari in Islanda del 1999", "text": "Le elezioni parlamentari in Islanda del 1999 si tennero l'8 maggio per il rinnovo dell'Althing. In seguito all'esito elettorale, Dav\u00ed\u00f0 Oddsson, espressione del Partito dell'Indipendenza, fu confermato Primo ministro."}
{"id": "2225234", "revid": "327773", "url": "https://it.wikipedia.org/wiki?curid=2225234", "title": "Cavillaca", "text": "Cavillaca, o Cavillace, fu una dea vergine Inca.\nDescrizione.\nNon si conosce l'origine della dea. Era la pi\u00f9 bella e gli altri Apu la lodavano ma lei non concedeva le sue grazie a nessuno e abitava con i popolani, estasiata da tutto il bello della natura. Un giorno mangi\u00f2 un frutto di lucuma che conteneva lo sperma di Coniraya, dio della fertilit\u00e0 istantanea e della luna. Ben presto diede alla luce un figlio.\nConfusa, si chiese chi le avesse dato questo figlio. Coniraya si fece avanti. Egli era un dio con le sembianze di un mendicante, e Cavillaca ne fu disgustata, soprattutto perch\u00e9 si era fatto avanti poco dopo il parto.\nUna leggenda alternativa vuole che Cavilaca abbia chiesto a tutti gli dei chi fosse il padre del bambino. Non avendo ottenuto risposta, mise il figlio per terra e il piccolo si diresse verso Coniraya, abbigliato come un mendicante. Cavillaca, vergognandosi per l'aspetto del padre, fugg\u00ec via insieme con il figlio. Coniraya nell'inseguimento chiede a vari animali dove si nasconde Cavillaca e in base a come questi rispondono, che sia la verit\u00e0 o il falso per non contrariare il potente Apu, gli affida un carattere.\nCavilaca si gett\u00f2 in mare con il figlio ed entrambi si tramutarono in rocce; sono le rocce tipiche davanti alla costa peruviana di Pachacamac."}
{"id": "2225235", "revid": "19933", "url": "https://it.wikipedia.org/wiki?curid=2225235", "title": "Cavillace", "text": ""}
{"id": "2225242", "revid": "767487", "url": "https://it.wikipedia.org/wiki?curid=2225242", "title": "Arcadia (Florida)", "text": "Arcadia \u00e8 una citt\u00e0 degli Stati Uniti d'America, nella Contea di DeSoto, nello stato della Florida."}
{"id": "2225246", "revid": "767487", "url": "https://it.wikipedia.org/wiki?curid=2225246", "title": "Rhijnvis Feith", "text": "Biografia.\nFeith proveniva da una famiglia aristocratica di Elburg ed era l'unico figlio di Peter Feith ed Elisabeth Spaar Studi\u00f2 diritto a Leida (1769-1770) e si diplom\u00f2 appena un anno dopo. Il 17 novembre 1772 spos\u00f2 Ockje Groeneveld, da cui ebbe nove figli. L'estate viveva nella sua tenuta di campagna \"Boschwijk\" (Heinoseweg) e l'inverno in citt\u00e0. Qui riceveva ospiti come Willem Bilderdijk e Jan Frederik Helmers.\nFeith si avvicin\u00f2 alla fazione dei Patrioti olandesi, forse influenzato da Joan Derk van der Capellen tot den Pol, suo vicino di casa nella Bloemendalstraat. Nel febbraio del 1787 fu eletto borgomastro dal consiglio cittadino e senza approvazione dello statolder. Esercit\u00f2 questa funzione per sette mesi. Nel settembre 1787 ci fu un'occupazione prussiana che restaur\u00f2 il potere di Guglielmo V di Orange-Nassau. Feith non era un oppositore dello statolder ma si opponeva al partito filo-aristocratico.\nNel 1780 Feith fu nominato esattore delle tasse nell'ufficio riscossione tributi di suo padre. Esercit\u00f2 questa funzione fino al 1814.\nFeith mor\u00ec a Zwolle l'8 febbraio 1824, il giorno dopo aver compiuto 71 anni. Fu sepolto nella chiesa Sint-Micha\u00eblskerk di Zwolle, ma il 6 ottobre 1825 fu sepolto nel cimitero Algemene Begraafplaats Meppelerstraatweg, oggi museo nazionale. Cos\u00ec si \u00e8 realizzato un suo desiderio, perch\u00e9 nel 1779 Feith aveva presentato una petizione alle autorit\u00e0 cittadine per far cessare le sepolture all'interno delle chiese e spostarle fuori le mura della citt\u00e0 per motivi igienici.\nIl poeta Anthony Christiaan Winand Staring scrisse una poesia in memoria di Feith.\nOpere.\nRhijnvis Feith apparteneva alla corrente letteraria del sentimentalismo e fu influenzato, tra gli altri, da Edward Young, Friedrich Gottlieb Klopstock e Baculard d'Arnaud. La sua convinzione era quella di non seguire passivamente la natura ma di idealizzarla. \nLe sue opere sono:\nMonumento funebre.\nIl 26 ottobre 1825 fu inaugurato un monumento sulla sua tomba, opera dello scultore P.J. Gabri\u00ebl, un allievo di Antonio Canova."}
{"id": "2225247", "revid": "547034", "url": "https://it.wikipedia.org/wiki?curid=2225247", "title": "Maximilian Wimpffen", "text": "Biografia.\nFiglio di un Feldmareciallo Luogotenente, indirizzato dal padre entr\u00f2 appena undicenne nell'Accademia militare teresiana a Wiener Neustadt, ove gi\u00e0 dal 1\u00ba novembre 1786 venne assegnato al 9\u00ba reggimento di fanteria per poi passare al 19\u00b0, col quale combatt\u00e9 nella guerra contro i Turchi a Belgrado. Nel 1789 divenne Primo Luogotenente e nel 1791 milit\u00f2 con il battaglione Morzin nei Paesi Bassi, dove prese parte alla Battaglia di Neerwinden (venendo ferito il 18 marzo 1793) dove venne fatto prigioniero.\nCome nipote di un generale francese, ad ogni modo, venne liberato poco dopo e partecip\u00f2 successivamente agli scontri di Valenciennes. Nel 1795 venne promosso a Capitano Secondo Luogotenente nell'Italia del nord e dopo un solo anno di servizio, venne promosso a Capitano nel quartier generale del genio. Dapprima entr\u00f2 nello staff di Beaulieu e poi pass\u00f2 ad Alvinczy combattendo sul Brenta (6 novembre 1796), a Caldiero (12 novembre 1796) ed Arcole (15/17 novembre 1796). Negli anni che seguirono venne coinvolto nella difesa del Tirolo e del Vorarlberg e nel 1799 venne pesantemente ferito a Taufers.\nNel contempo continu\u00f2 la propria carriera militare e nel 1805 venne promosso Colonnello, legandosi ai corpi d'armata del Feldmaresciallo Principe Giovanni I Giuseppe del Liechtenstein. Dopo aver combattuto alla Battaglia di Austerlitz, venne trasferito alla guida di una colonna, venendo nuovamente gravemente ferito. Questi sacrifici, ad ogni modo, gli consentirono di ottenere la medaglia di Cavaliere dell'Ordine Militare di Maria Teresa, la massima onorificenza militare austriaca. Allo scoppio della guerra nel 1809 e dopo la sconfitta di Ratisbona del 26 aprile di quello stesso anno, venne nominato quartiermastro generale e promosso Maggiore Generale. Combattendo nuovamente ad Aspern il 21 ed il 22 maggio 1809, ottenne il grado di Commendatore dell'Ordine Militare di Maria Teresa. Dop ol'armistizio di Znaim il 12 luglio di quell'anno venne promosso Generale di Brigata e trasferito in Boemia.\nNegli anni successivi, fu attivo in Polonia e nel 1813 partecip\u00f2 alla Battaglia di Lipsia contro i napoleonici. Il 2 settembre 1813 venne promosso Feldmaresciallo Secondo Luogotenente e nel 1814 divenne comandante militare di Troppau. Nel 1815 partecip\u00f2 alla campagna di Francia con i propri corpi d'armata e dopo la pacificazione torn\u00f2 a Troppau. Nel 1821 venne trasferito al comando generale di Venezia. Dal 1824 al 1830 fu Comandante in Capo all'esercito austriaco e trascorse gli ultimi anni della propria carriera militare come governatore della Bassa Austria.\nNel 1834, a 74 anni, chiese ed ottenne di essere messo a riposo, ottenendo nel 1841 la cittadinanza onoraria di Vienna e nel 1851 ottenne la prestigiosissima onorificenza del Toson d'Oro. Alla sua morte, avvenuta 29 agosto 1854, seguirono i funerali di stato, che ebbero grande rilevanza nazionale, a tal punto che vi prese parte tra gli altri anche il Feldmaresciallo Radetzky.\nEbbe un figlio, Franz Wimpffen, che fu anch'egli Feldmaresciallo dell'esercito austro-ungarico durante gli anni del Risorgimento italiano."}
{"id": "2225248", "revid": "767487", "url": "https://it.wikipedia.org/wiki?curid=2225248", "title": "Virtus Pallacanestro Bologna 1934", "text": "Roster.\nVirtus Bologna"}
{"id": "2225249", "revid": "107765034", "url": "https://it.wikipedia.org/wiki?curid=2225249", "title": "Far\u1e0d", "text": "Far\u1e0d (, pl. ) \u00e8 un termine Islamico che indica un dovere religioso; \u00e8 usato, anche, in persiano, turco, urdu e hindi con lo stesso significato.\nFar\u1e0d, o il suo sinonimo, \"wajib\" indica uno dei cinque tipi di ahkam, ossia delle cinque tipologie in cui la giurisprudenza islamica, fiqh, categorizza le azioni di ogni musulmano. \nGli hanafiti, seguaci della scuola hanafita distinguono tra i termini \"Wajib\" e \"Far\u1e0d\" attribuendo a quest'ultimo un significato di maggiore obbligatoriet\u00e0..\nNella lingua indonesiana \"wajib\" vuol dire anche \"obbligatorio\", essendo un lemma di origine araba.\nDoveri.\nLa giurisprudenza islamica distingue due tipologie di doveri: "}
{"id": "2225250", "revid": "339392", "url": "https://it.wikipedia.org/wiki?curid=2225250", "title": "Prince of Persia PS3", "text": ""}
{"id": "2225254", "revid": "287204", "url": "https://it.wikipedia.org/wiki?curid=2225254", "title": "Klaus Rifbjerg", "text": "Nato nella capitale della Danimarca da genitori entrambi insegnanti, ma cresciuto nell'isola di Amager, situata nello stretto dell'\u00d8resund, nei pressi dell'isola di Zelanda, studi\u00f2 soprattutto la lingua e la Letteratura inglese, prima a Copenaghen poi presso l'Universit\u00e0 di Princeton, negli Stati Uniti. Esord\u00ec come autore nel 1958 con il romanzo \"Den kroniske Uskyld\", da cui il regista Edward Fleming ha tratto un film anni dopo, nel 1985. Come autore, ha scritto un po' di tutto: dalle raccolte di racconti alle storie per bambini, dai diari alle scene dei film. Dal 1959 al 1963 diresse l'importante rivista \"Vindrosen\" insieme al connazionale scrittore e filosofo Villy S\u00f8rensen"}
{"id": "2225255", "revid": "1305772", "url": "https://it.wikipedia.org/wiki?curid=2225255", "title": "Live in New York City", "text": ""}
{"id": "2225257", "revid": "1005847", "url": "https://it.wikipedia.org/wiki?curid=2225257", "title": "Elezioni parlamentari in Islanda del 1995", "text": "Le elezioni parlamentari in Islanda del 1995 si tennero l'8 aprile per il rinnovo dell'Althing, trasformatosi in assemblea monocamerale per effetto della riforma costituzionale del 1991. In seguito all'esito elettorale, Dav\u00ed\u00f0 Oddsson, espressione del Partito dell'Indipendenza, fu confermato Primo ministro."}
{"id": "2225259", "revid": "315341", "url": "https://it.wikipedia.org/wiki?curid=2225259", "title": "Paterfamilias", "text": ""}
{"id": "2225262", "revid": "767487", "url": "https://it.wikipedia.org/wiki?curid=2225262", "title": "Lupin III - Trappola mortale", "text": " \u00e8 un film d'animazione del 1996 diretto da Monkey Punch.\nSi tratta del quinto film d'animazione giapponese con protagonista Lupin III, il celebre ladro creato da Monkey Punch, e proprio da lui \u00e8 diretto. Egli ha utilizzato uno stile molto vicino a quello del manga per la realizzazione delle scene. La data di uscita nelle sale cinematografiche giapponesi \u00e8 stata il 20 aprile 1996, stesso anno della prima trasmissione dello special \"Il segreto del Diamante Penombra\", andato in onda per la prima volta il 2 agosto.\nIn Italia, il film venne trasmesso per la prima volta il 16 maggio 2000 su Italia 1. In seguito fu distribuito in home video coi titoli Lupin III: The Movie - Dead or Alive e Lupin III: Dead or Alive - Trappola mortale.\nTrama.\nDopo aver salvato alcuni uomini rinchiusi in una prigione, il cui direttore aveva il sadico passatempo di dare la caccia ai detenuti cui permetteva di tentare la fuga, Lupin si reca in un piccolo Paese del Sud Est asiatico, Zufu, per mettere le mani sul tesoro dell'ultima famiglia reale, da poco spodestata da un colpo di Stato guidato dallo spietato e sinistro generale Cacciateste. Il tesoro in questione per\u00f2 si trova su di un'isola resa inespugnabile da un sofisticato sistema cibernetico che uccide all'istante chiunque tenti di avvicinarsi alla cassaforte.\nL'unica persona in grado di rendere inoffensivo il sistema di sicurezza sarebbe il principe Pannish, che per\u00f2 risulta ufficialmente morto durante il golpe.\nColonna sonora.\nLa colonna sonora del film \u00e8 stata composta da Y\u016bji \u014cno e Takayuki Negishi.\nDistribuzione.\nEdizione italiana.\nIl doppiaggio italiano fu eseguito dalla Edit e diretto da Roberto Del Giudice su dialoghi di Antonella Damigelli. Esso presenta rispetto all'edizione originale, dove c'era del silenzio, in due punti del film una BGM tratta dallo special \"Il segreto del Diamante Penombra\".\nEdizioni home video.\nIl film \u00e8 stato distribuito in VHS sia da Medusa Video, col titolo \"\"Trappola mortale\", che da Dynit, col titolo \"Dead or Alive\".\nNel 2004 il film \u00e8 stato edito in DVD da Dynit col titolo \"Dead or Alive\" e ristampato in seguito da Yamato Video come \"Dead or Alive: Trappola mortale\". Per le edicole \u00e8 uscito con De Agostini e il 16 dicembre 2011 con \"La Gazzetta dello Sport\", in entrambe le versioni col titolo \"Dead or Alive: Trappola mortale\"\".\nIn Giappone il film \u00e8 stato restaurato in alta definizione e venduto in Blu-ray Disc a partire dal 15 settembre 2010.\nCitazioni.\nLungo il film appaiono molti camei di diversi anime, tra cui \"Candy Candy\" e \"Sampei\"."}
{"id": "2225273", "revid": "768068", "url": "https://it.wikipedia.org/wiki?curid=2225273", "title": "Osiride vegetante", "text": "Osiride vegetante anche conosciuto come \"Grano delle mummie\" era una pratica funeraria gi\u00e0 in uso nella XVIII dinastia simboleggiante il ciclo di Osiride che come dio della vegetazione moriva durante la piena del Nilo, rimaneva sepolto sotto il fango come il grano seminato e rinasceva alla fine in primavera.\nL'aggettivo \"vegetante\" scaturiva dalla natura divina come dio della fertilit\u00e0 dei campi ma era anche chiamato \" verdeggiante\" cos\u00ec come indicato nell'Aegyptiaca di Manetone, nel Canone di Torino e nei Testi delle piramidi dove Osiride era detto \"Il Grande Verde\" e come raffigurato nelle pitture murali funerarie dove la sua pelle \u00e8 di questo colore. \nIl rito consisteva in uno stampo a forma di statuetta mummiforme che veniva deposto insieme al corredo funerario nelle tombe dell'Antico Egitto durante il Nuovo Regno. Era composto da due sagome (una per la parte anteriore l'altra per quella posteriore) di argilla o legno che poi venivano riempite di fango e cereali, e talvolta avvolte in bende di lino. Dopo un certo tempo dalla deposizione nelle tombe, i cereali iniziavano a germogliare. Questa crescita quasi miracolosa del grano poteva esprimere, per gli iniziati, (il desiderio del)la nuova vita del defunto ed era legata al culto dei misteri di Osiride.\nQuesta pratica funeraria prendeva origine dai \"Letti di Osiride\" che erano dei contenitori di legno riempiti di terra e seminati, generalmente allocati nei giardini in onore di Osiride durante la sua festivit\u00e0 che si svolgeva al termine dell'esondazione del Nilo nel mese di \"khoiak\".\nUn'altra pratica propiziatoria che veniva effettuata prima della semina era quella di modellare con del limo il corpo mummiforme del dio e di piantarvi dei semi che germogliando avrebbero ricoperto di vegetazione la statua che veniva successivamente portata in processione sulla barca sacra del dio chiamata \"Neshmet\".\nLe statue di grano lasciano comprendere come la resurrezione dei defunti fosse una delle costanti caratteristiche e principio fondamentale della religione egizia.\nUna leggenda \u00e8 nata intorno a questi chicchi di grano che ritrovati nelle tombe, sarebbero germogliati dopo 3000 anni. In realt\u00e0, nel 1930 il British Museum fece esaminare questo grano: gli studiosi stabilirono senza alcun dubbio che i semi non erano pi\u00f9 fertili e seminati ugualmente, si decomposero rapidamente.\nBibliografia.\nMario Tosi, \"Dizionario enciclopedico delle divinit\u00e0 dell'antico Egitto\", vol.I, Ananke, ISBN 8873250645&lt;br&gt;\nEdda Bresciani, \"Grande enciclopedia illustrata dell'antico Egitto\", De Agostini, ISBN 8841820055&lt;br&gt;\nGuy Rachet, \"Dizionario Larousse della civilt\u00e0 egizia\", Gremese Editore, ISBN 8884401445&lt;br&gt;\nFilippo Di Leo, \"Enciclopedia delle mummie\", Libritalia, La Spezia, 2002"}
{"id": "2225275", "revid": "124123", "url": "https://it.wikipedia.org/wiki?curid=2225275", "title": "Cayancaru", "text": "Biografia.\nIl suo atto principale fu un fallito tentativo di assedio al forte di Arauco, che port\u00f2 all'abdicazione in favore del figlio Nangoniel nel 1585."}
{"id": "2225277", "revid": "19933", "url": "https://it.wikipedia.org/wiki?curid=2225277", "title": "Cayeucura", "text": ""}
{"id": "2225278", "revid": "1005847", "url": "https://it.wikipedia.org/wiki?curid=2225278", "title": "Elezioni presidenziali in Islanda del 2008", "text": "Le elezioni presidenziali in Islanda del 2008 si tennero il 28 giugno.\nL'allora Presidente \u00d3lafur Ragnar Gr\u00edmsson, eletto per la prima volta in occasione delle elezioni presidenziali del 1996, conferm\u00f2 nel discorso di inizio anno che avrebbe partecipato alle elezioni, per ottenere un quarto mandato. \u00c1st\u00fe\u00f3r Magn\u00fasson, che si era candidato senza successo nel 1996 e nel 2004, decise infine di non candidarsi.\nDato che non si present\u00f2 nessuno sfidante entro il termine del 24 maggio 2008, \u00d3lafur Ragnar fu eletto senza sfidanti. Il 1\u00ba agosto 2008 prest\u00f2 giuramento."}
{"id": "2225279", "revid": "767487", "url": "https://it.wikipedia.org/wiki?curid=2225279", "title": "Virtus Pallacanestro Bologna 1935", "text": "Roster.\nVirtus Bologna"}
{"id": "2225282", "revid": "15756", "url": "https://it.wikipedia.org/wiki?curid=2225282", "title": "Razza e criminalit\u00e0", "text": "L'idea della correlazione tra il tasso di criminalit\u00e0 e l'appartenenza ad una razza \u00e8 stata alla base di molti studi perdurati nel corso del XIX secolo da criminologi e sociologi occidentali. \nAttraverso teorie oggi considerate pseudoscientifiche come la fisiognomica di Cesare Lombroso, si pensava che alcune caratteristiche fisiche tracciassero il profilo criminale di un uomo, mentre altri studiosi come Francis Galton e Samuel George Morton si basavano sul determinismo genetico al fine di confermare le proprie tesi al riguardo.\nOggi \u00e8 tesi comune che la criminalit\u00e0 sia prodotta dalle condizioni sociali e ambientali senza avere nulla a che fare con il gruppo etnico, citando in giudizio il razzismo istituzionalizzato nella uccisione dei neri da parte dei bianchi.\nTeorie.\nCartwright e le devianze dei neri.\nNel 1851, il medico Samuel A. Cartwright inizi\u00f2 a studiare vari soggetti afroamericani schiavi che tendevano a fuggire e quindi a disobbedire ai loro padroni.\nCon il proseguire degli studi, Cartwright si convinse che gli schiavi con tendenze a fuggire soffrivano di devianze mentali quali la drapetomania e \"Dysaethesia Aethiopica\", descritte come malattie dei \"negri\" che tendevano a evadere dalla societ\u00e0 comune in favore dell'illegalit\u00e0.\nSecondo Cartwright, quasi tutte le persone di colore soffrono di queste due malattie, tranne quelle che sono state accudite e cresciuti da bianchi.\nNegli anni la teoria \u00e8 caduta e classificata come appartenente alle tante altre del razzismo scientifico contemporaneo ottocentesco.\nLombroso e i meridionali.\nIn Italia gli studi tra la razza e le relazioni con il crimine sono stati portati avanti da Cesare Lombroso e i suoi colleghi della societ\u00e0 italiana di criminologia durante il XIX secolo. \nRitrattando il mito di una omogenea razza italica, Lombroso, richiamandosi alle teorie dell'antropologo messinese Giuseppe Sergi, credeva che esistessero due tipi di italiani, i settentrionali di origini ariano-nordiche e i meridionali di stirpe negra e africana. Il maggior teorizzatore dell'esistenza di una frattura antropologica tra Nord e Sud Italia fu pero' un meridionale, il criminologo siciliano Alfredo Niceforo, autore nel 1898 dell'opera \"Italia barbara contemporanea\". \nPartendo proprio da questo presupposto e sui pregiudizi riservati verso i nativi del Mezzogiorno, si pensava che i meridionali fossero pi\u00f9 inclini alla criminalit\u00e0, al vagabondaggio e alla pigrizia rispetto a quelli del settentrione propensi ad una vita stabile.\nL'allievo di Lombroso, Enrico Ferri, proseguendo sulle teorie dell'insegnante formul\u00f2 teorie razziali sull'inferiorit\u00e0 delle persone di colore e degli italiani del Sud, considerandole razze inclini alla violenza.\nAfroamericani e criminalit\u00e0.\nSecondo statistiche di vari istituti, l'omicidio rimane la principale causa di morte tra gli afroamericani di et\u00e0 compresa tra i 15 e 34 anni. \nNel 2005, il tasso di mortalit\u00e0 causata da omicidio superava quella dei bianchi di sei volte, con una differenza di 20,6 a .\nIl 94% degli afroamericani feriti o uccisi risultavano essere vittime di altri afroamericani, cifra che va alzandosi nei nuclei monofamiliari che sarebbero inclini allo spaccio di droga, vagabondaggio e scaturiti da condizioni economiche e sociali disagevoli.\nSembra incidere sul fattore della criminalit\u00e0 afroamericana anche l'impatto che i mass media danno a essa, come priorit\u00e0 di notiziare omicidi cui le vittime bianche e priorit\u00e0 di informare reati cui gli artefici sono neri.\nLetteratura.\nNegli anni novanta la letteratura sulla razza e il crimine \u00e8 tornata alla ribalta, grazie a best seller come \"The Bell Curve\" di Richard J. Hernstein e Charles Murray che ripropone temi scottanti come il rapporto tra razza e intelligenza, appoggiandosi a teorie come il determinismo genetico e vari studi formulati in diverse universit\u00e0 sull'argomento, e \"Race, Evolution, and Behavior\" di J. Philippe Rushto anch'esso sugli stessi temi.\nGrazie anche alla sociobiologia, negli ultimi anni sono aumentati i testi in favore dell'argomento insieme al tentativo di sottoporre alla luce il tema di razza e genetica, quest'ultimo criticato da molti celebri studiosi come Jay Joseph nel suo libro \"The Gene Illusion\" (2002) o dal genetista Axel Kahn in \"Un g\u00e8ne ne commande jamais un destin humain\"."}
{"id": "2225284", "revid": "124666926", "url": "https://it.wikipedia.org/wiki?curid=2225284", "title": "Goslino II del Maine", "text": "Origine.\nBench\u00e9 nessuna fonte primaria lo certifichi, Goslino \u00e8 ritenuto il figlio primogenito del conte del Maine e marchese di Neustria, Goffredo I, della famiglia dei Rorgonidi e della moglie di cui non si conoscono n\u00e9 il nome, n\u00e9 gli ascendenti. Che sia un Rorgonide \u00e8 suffragato anche dal fatto che un fratello di suo padre portasse il suo stesso nome, Goslino (834-\u2020 886), che fu abate a Saint-Germain e che, negli \"Annales Bertiniani\", viene ricordato, assieme al fratellastro, Luigi, quando nell'858, venne catturato dai Vichinghi; ed infine fu Cancelliere di Carlo il Calvo e vescovo di Parigi.\nBiografia.\nQuando suo padre, Goffredo mor\u00ec, nell'878, non pot\u00e9 succedergli in quanto era troppo giovane, allora i suoi titoli, conte del Maine e marchese di Neustria, passarono ad un cugino di un ramo laterale della casa dei Rorgonidi, Ragenoldo d'Herbauges.\nPer\u00f2, nell'886, quando Ragenoldo mor\u00ec nella battaglia che segu\u00ec alla conquista di Reims da parte dei Vikinghi, Goslino e i Rorgonidi non furono considerati: il titolo di marchese di Neustria and\u00f2 ad Enrico di Franconia, la contea del Maine venne assegnata a Ruggero (ca. 850 - \u2020 900), un nobile Franco, che, nonostante fosse imparentato coi robertingi, fu favorito dal nuovo re dei Franchi occidentali, l'imperatore, Carlo il Grosso.\nRuggero, che secondo il \"Si\u00e8ge de Paris par les Normands, po\u00e8me d\u00b4Abbon\", era stato, nell'888, un sostenitore di Oddone, conte di Parigi, membro della famiglia dei Robertingi, che era stato eletto re dei Franchi occidentali, dopo che, nell'890, aveva sposato Rotilde, la figlia del defunto re dei Franchi occidentali, Carlo il Calvo, zia del pretendente al trono, il carolingio, Carlo il Semplice, era entrato a far parte della famiglia dei carolingi, divenendone un sostenitore. Goslino allora si appoggi\u00f2 ai Robertingi, che cominciavano a porsi come antagonisti dei carolingi e re Oddone, nell'893, destitu\u00ec il carolingio Ruggero I, che il vescovo di Le Mans, nel \"Actus pontificum Cenomannis\", definisce uomo scellerato (\"Rotgario, nefando viro\") e, sempre secondo l\"'Actus pontificum Cenomannis\" nomin\u00f2 Goslino II conte del Maine e invi\u00f2 suo fratello Roberto in aiuto a goslino (\"Robertus comes civitatem nostram...dedit eam \"Gauzlino\").Goslino per\u00f2 non riusc\u00ec a mantenere il controllo della contea e nel corso dell'895, Ruggero I ebbe nuovamente il sopravvento, nonostante il re Oddone favorisse Goslino.\nGoslino II continu\u00f2 a combattere contro Ruggero alla cui morte, nel 900 circa, il nuovo re di Francia carolingio, Carlo il Semplice, assegn\u00f2 la contea al figlio di Ruggero I, Ugo I, contro cui Goslino continu\u00f2 a battersi sino a che fu raggiunto un accordo matrimoniale: Ugo I spos\u00f2 una figlia di Goslino II.\nLa data esatta della morte di Goslino, tra la prima e la seconda decade del X secolo, non \u00e8 nota,\nDiscendenza.\nNon si conosce il nome e neppure l'origine della moglie, si sa solo che Goslino, dalla moglie, ebbe almeno una figlia:"}
{"id": "2225290", "revid": "287204", "url": "https://it.wikipedia.org/wiki?curid=2225290", "title": "Porta del mercato di Mileto", "text": "La Porta del mercato di Mileto \u00e8 un reperto archeologico del II secolo proveniente da Mileto, un'antica citt\u00e0 greca sulle coste dell'Asia Minore, precisamente sulla costa egea dell'odierna Turchia. Capolavoro dell'architettura romana, attualmente si trova nel Pergamon Museum di Berlino."}
{"id": "2225292", "revid": "1714743", "url": "https://it.wikipedia.org/wiki?curid=2225292", "title": "Vera Konstantinovna Romanova (1906-2001)", "text": "Amica d'infanzia delle giovani figlie dello zar Nicola II di Russia, dopo la Rivoluzione d'Ottobre le furono uccisi tre fratelli e uno zio, oltre ad alcuni parenti pi\u00f9 lontani. Invece ella, sua madre e il fratellino Georgij Konstantinovi\u010d si salvarono, dirigendosi in Svezia. Pass\u00f2 il resto della sua vita in esilio, dapprima in Europa occidentale e poi negli Stati Uniti.\nVera Konstantinovna trascorse i suoi primi anni di vita nello splendore favoloso dell'ultimo periodo della Russia imperiale. Aveva solo otto anni quando l'erede al trono austriaco, l'arciduca Francesco Ferdinando d'Asburgo-Este venne assassinato e scoppi\u00f2 la prima guerra mondiale e si trovava con i genitori e il fratello Georgij in Germania in visita ai parenti materni ad Altenburg: il deflagare del conflitto li prese di sorpresa, intrappolandoli in Germania, un paese nemico, e solo grazie all'intervento personale dell'imperatrice tedesca Augusta Vittoria poterono rientrare in Russia. I fratelli, ufficiali dell'esercito, si batterono in prima linea, e uno di loro, Oleg Konstantinovi\u010d, mor\u00ec per le ferite riportate: considerata troppo giovane non le fu permesso assistere al funerale. La morte del fratello fu appena la prima di molte sciagure che toccarono la sua famiglia.\nL'anno dopo suo padre le mor\u00ec davanti agli occhi per un attacco di cuore. In una lettera a suo fratello pi\u00f9 tardi descrisse come stava sedendo con il padre nello studio quando il granduca Konstantin cominci\u00f2 a boccheggiare. La principessa Vera riusc\u00ec ad aprire una pesante porta che metteva in comunicazione gli studi dei genitori, spostando parecchie pesanti piante che ostruivano la porta e urlando alla madre che il padre non riusciva a respirare: quando la madre arriv\u00f2, il granduca era gi\u00e0 morto.\nRivoluzione.\nDurante la Rivoluzione Russa quattro dei fratelli di Vera furono imprigionati dai bolscevichi: solo Gavriil fu alla fine rilasciato mentre i principi Ivan, Konstantin e Igor' vennero deportati ad Alapaevsk, una piccola citt\u00e0 degli Urali. L\u00ec vennero imprigionati per alcuni mesi, assieme alla granduchessa Elisabetta F\u00ebdorovna (sorella della deposta Zarina), al granduca Sergej Michajlovi\u010d (cugino di KR), al principe Vladimir Pavlovi\u010d Paley (figlio del granduca Pavel Aleksandrovi\u010d, un altro cugino Romanov). La notte tra il 17 ed il 18 luglio 1918, ventiquattro ore dopo la fucilazione di Nicola II e della sua famiglia ad Ekaterinburg, i prigionieri di Alapaevsk vennero sgozzati dai loro carcerieri. I loro corpi vennero in seguito recuperati dal pozzo di una miniera abbandonata dall'Armata Bianca e infine risepolti nella Chiesa dei Martiri nei pressi di Pechino, in Cina.\nDurante il caotico periodo del Governo Provvisorio, lei, la madre e Georgij rimasero a Pavlovsk fino a quando, ad ottobre, poco prima della fucilazione dello zio Dmitrij Konstantinovi\u010d e di altri parenti, i bolscevichi permisero, dopo richiesta della regina svedese, alla granduchessa Elizaveta Mavrikievna, ai due figli e ai nipotini Natalia e Teymuraz Bagration-Mukhrani, figli della figlia Tat'jana, di imbarcarsi per la Svezia sulla nave Angermanland, via Tallinn per Helsinki e Mariehamn fino Stoccolma. Al porto di Stoccolma vennero accolti dal principe ereditario Gustavo Adolfo che le ospit\u00f2 al palazzo reale.\nEsilio.\nLa principessa Vera visse con la madre e il fratello Georgij per i due anni successivi in Svezia, prima a Stoccolma e poi a Saltsj\u00f6baden, ma il paese scandinavo era troppo costoso per loro e cos\u00ec si spostarono prima in Belgio su invito di Alberto I del Belgio e poi in Germania, ad Altenburg (paese natale della madre) in cui vissero negli anni trenta, eccetto un paio di anni in Inghilterra. Alessandra di Sassonia-Altenburg mor\u00ec per un cancro al seno il 24 marzo 1927 a Lipsia, e Georgij si trasfer\u00ec nel 1938 a New York, mentre Vera rimase in Germania durante la seconda guerra mondiale.\nPer molti anni, come poi ricord\u00f2, rimase traumatizzata dagli eventi della rivoluzione: \"Ero solita fare lo stesso sogno, come se mi alzassi in piedi stando davanti ad un pozzo e stessero andando spararmi ... il mio risveglio non era meno terribile che il sogno stesso, perch\u00e9 ero costantemente spaventata dall'aprire gli occhi e vedere che realmente erano venuti a prenderli per uccidermi.\"\nAlla fine della seconda guerra mondiale, quando le forze sovietiche occuparono la zona orientale della Germania, la principessa Vera fugg\u00ec ad Amburgo: era praticamente apolide, poich\u00e9 possedeva soltanto un Passaporto Nansen, che le dava la capacit\u00e0 di viaggiare ma nessuna protezione da parte degli stati. Malgrado questo rifiut\u00f2 di accettare la protezione offertale dai vari paesi europei, considerandosi russa. Disse: \"Io non ho abbandonato la Russia, \u00e8 la Russia che ha abbandonato me.\"\nNel 1951 si trasfer\u00ec negli Stati Uniti. Per i decenni successivi visse a New York, dov'era molto attiva nelle attivit\u00e0 caritatevoli e consider\u00f2 una parte della comunit\u00e0 dei rifiugiati russi e delle loro pretese con scetticismo. Non aveva nostalgiche elegie del passato come molti emigrati, ma piuttosto memorie della sua infanzia e della sua famiglia distrutta. Considerava il flusso costante di visitatori con un certo divertimento, bench\u00e9 non amasse particolarmente coloro che parlavano in toni incensatori dell'ex famiglia imperiale: per lei, i figli dell'ultimo zar erano rimasti i suoi compagni di infanzia, non lontane figure da venerare. Inoltre consider\u00f2 la canonizzazione dei Romanov, tra cui i suoi fratelli e lo zio, come un'imbarazzante e interessata mossa della chiesa. Scrisse quattro brevi articoli sulla sua vita per la \"Kadetskaya pereklichka\" pubblicata dalla Unione dei Cadetti Russi a New York.\nLa Principessa visse circondata da una sorta di aurea, come fosse un pezzo vivo di storia, dal momento che era l'ultima persona in vita che potesse ricordarsi dei fasti della Russia imperiale. I due fratelli e la sorella che erano sopravvissuti ai massacri bolscevichi morirono prima di lei: Gavriil Konstantinovi\u010d mor\u00ec nel 1955 senza figli, ed George Konstantinovi\u010d, molto giovane, nel 1938, scapolo. La sorella Tat'jana alla fine prese il velo e mor\u00ec nel 1970 badessa del convento di Santa Maria Maddalena a Gerusalemme.\nMor\u00ec nel reparto di gerontologia della \"Tolstoy Foundation\" a Nyack, New York, l'11 gennaio 2001 all'et\u00e0 d 95 anni e venne sepolta accanto al fratello Georgij nel cimitero della Monastero russo ortodosso di Novo-Diveyevo a Nanuet, New York. Di tutti i membri della famiglia imperiale nati durante la monarchia, le sopravvisse solo la nipote Caterina, figlia di suo fratello Ivan. Nella primavera del 2007 al Palazzo di Pavlovsk, dov'era nata, si tenne una mostra su di lei e la sua famiglia, commemorando quello che sarebbe stato il suo 101\u00ba compleanno."}
{"id": "2225295", "revid": "486946", "url": "https://it.wikipedia.org/wiki?curid=2225295", "title": "Torggler Group Merano", "text": ""}
{"id": "2225299", "revid": "1876105", "url": "https://it.wikipedia.org/wiki?curid=2225299", "title": "Julien MacDonald", "text": "Carriera.\nDopo essersi diplomato alla Cyfarthfa High school di Merthyr Tydfil, Julien Macdonald sviluppa un forte interesse nel design della moda e approfondisce i suoi studi del settore alla Royal College of Art di Brighton. Dopo la laurea inizia viene assunto da Karl Lagerfeld per lavorare presso Chanel, collaborando come freelance anche per Alexander McQueen.\nNel 2000, prende il posto di Alexander McQueen come direttore artistico delle collezioni donna della casa di moda francese Givenchy, e nel 2001 viene nominato stilista inglese dell'anno. Fra le sue clienti pi\u00f9 celebri si possono citare Joely Richardson, Kylie Minogue, Geri Halliwell, Shirley Bassey, Carmen Electra e Naomi Campbell. MacDonald viene anche scelto dalla British Airways per ridisegnare le uniformi degli assistenti di volo, adottate ufficialmente nel 2004. Partecipa anche come giudice nella trasmissione televisiva \"Project Runway\". Nel giugno 2006 \u00e8 stato premiato con un OBE per i suoi contributi al mondo della moda.\nCritiche.\nMacdonald \u00e8 spesso stato oggetto di forti critiche per il suo largo utilizzo delle pellicce nelle sue creazioni. MacDonald ha dichiarato che la sua attivit\u00e0 fallirebbe, se non ricorresse all'utilizzo delle pellicce. Le polemiche sono incrementate quando nel febbraio 2007 ha dichiarato di amare le pellicce, definendole un \"bellissimo prodotto degli animali\"."}
{"id": "2225303", "revid": "767487", "url": "https://it.wikipedia.org/wiki?curid=2225303", "title": "Virtus Pallacanestro Bologna 1936", "text": "Roster.\nVirtus Bologna Sportiva"}
{"id": "2225304", "revid": "339392", "url": "https://it.wikipedia.org/wiki?curid=2225304", "title": "Gammadue Secchia", "text": ""}
{"id": "2225313", "revid": "729019", "url": "https://it.wikipedia.org/wiki?curid=2225313", "title": "Jimmy Marlu", "text": "Biografia.\nNato in Martinica (dipartimento francese d'Oltremare) e cresciuto a Massy, nella cui locale squadra inizi\u00f2 a praticare il rugby da giovane, Marlu si mise in luce nel Montferrand, con cui giunse presto ai vertici continentali, diventando internazionale per la e vincendo una European Challenge Cup nel 1999.\nIn Nazionale francese esord\u00ec nel 1998 in un \"test match\" contro , e un anno pi\u00f9 tardi fu incluso nella rosa che prese parte alla in Galles, anche se non fu mai schierato in campo.\nUtilizzato scarsamente, scese tuttavia in campo nel corso del Sei Nazioni 2002 (vittoria del torneo con il Grande Slam) e (ultimo incontro internazionale).\nAl Biarritz dal 2003, alcuni infortuni, tra cui uno piuttosto grave al ginocchio, gli fecero saltare di fatto un'intera stagione tra il 2005 e il 2006.\nNel 2008 lasci\u00f2 il Biarritz per disputare un'ultima stagione nel Bordeaux-B\u00e8gles, in Pro D2 (seconda divisione)."}
{"id": "2225314", "revid": "1543377", "url": "https://it.wikipedia.org/wiki?curid=2225314", "title": "Per Petterson", "text": "Il romanzo \u00e8 stato scritto nel 2003 e ha vinto diversi premi, tra i quali l'International IMPAC Dublin Literary Award e l'Independent Foreign Fiction Prize nel 2007. \u00c8 stato inoltre nominato per il pi\u00f9 celebre Nordisk r\u00e5ds litteraturpris pi\u00f9 volte dal 1996 - quando fu presentato per il romanzo \"To Siberia\" (\"Til Sibir\"): questo rappresenta la sua ultima vittoria, ottenuta nel 2009 per \"Jeg forbanner tidens elv\" (\"I course the River of Time\"), romanzo accolto con entusiasmo dalla giuria, della quale faceva parte la connazionale Trude Marstein, anch'ella scrittrice affermata. Gli era gi\u00e0 valso l'altrettanto prestigioso Premio Brage, nel 2008. E', inoltre, un biblofilo appassionato: legge soprattutto il connazionale Premio Nobel Knut Hamsun - la cui influenza su Petterson \u00e8 stata notata da Thomas McGuane; lo stesso Petterson ha dichiarato di sentirsi vicino a questo autore - e Raymond Carver.\n\"To Siberia\", romanzo ambientato durante la Seconda guerra mondiale, \u00e8 stato tradotto in lingua inglese nel 1998 e, da quell'anno, Petterson \u00e8 divenuto uno degli scrittori europei viventi pi\u00f9 conosciuti. Le successive pubblicazioni ne hanno incrementato la fama: \"In the Wake\" (2002) s'ispira ad una vicenda autobiografica, cio\u00e8 la morte, nel 1990, del cugino, del fratello e dei genitori nel disastro - 159 persone morirono - del traghetto \"Scandinavian Star\"; il gi\u00e0 citato \"Ut og stj\u00e6le hester\" (2003), premiato con il Norwegian Critics Prize for Literature e riconosciuto da molti critici come \"il miglior romanzo norvegese dell'anno\". Tradotto in Inglese con il titolo di \"Out Stealing Horses\", la fama internazionale di Petterson ha avuto un'impennata: oltre ad avergli fruttato diverse migliaia di sterline, \u00e8 stato anche nominato tra i dieci migliori libri dell'anno in assoluto dal \"The New York Times\" - \u00e8 il secondo della lista - e tradotto in oltre 40 lingue.\nPetterson ha dichiarato pi\u00f9 volte che la traduzione della Born ha avuto il merito di dargli il successo poich\u00e9, di fatto, il libro \u00e8 stato riscritto: \"a volte\" ha dichiarato \"penso che la versione inglese sia migliore della norvegese\".\nDi \"Out Stealing Horses\" \u00e8 stata apprezzata soprattutto la ricerca della solitudine. Madeleine Zepter, assegnandogli il Prix Madeleine Zepter, ha lodato lo stile e il \"pudore\" dell'autore: \"Cher Per Petterson, avec votre style et votre pudeur, je sais que vous, cette lumi\u00e8re particuli\u00e8re, vous l\u2019avez trouv\u00e9e. Et je vous en remercie.\" (\"Caro Petterson, con il vostro stile e con il vostro pudore, io dico che voi, questa luce particolare, l'avete trovata.\"). Petterson si \u00e8 autodefinito un seguace di Sartre e Kierkegaard, essendo molto interessato alle scelte che l'uomo fa nella vita, quindi all'angoscia della possibilit\u00e0: pertanto, si trova a suo agio con l'etichetta di \"scrittore esistenzialista\".\nBiografia.\nPetterson \u00e8 nato ad Oslo. Per parte di padre, \u00e8 d'origine svedese; per parte di madre, d'origine danese. Suo padre lavorava in una fabbrica di scarpe: lo ha poi descritto suo padre come \"un atleta\" e lo ha paragonato a Tarzan. Petterson, invece, ha iniziato a lavorare come libraio e traduttore, poich\u00e9 per diversi anni ha dubitato che avrebbe avuto successo come scrittore. Ha lavorato per Tronsmo, una libreria di pensiero radicale: l\u00ec ha imparato ad apprezzare James Kelman, Alice Munro e Charles Bukowski. Nel 1987 ha poi esordito come scrittore, con la raccolta di racconti \"Aske i munnen, sand i skoa\" (\"Ash In His Mouth, Sand In His Shoe\"), grazie al quale ottiene il successo sperato e si avvia a diventare uno dei principali autori norvegesi contemporanei.\nNel 1990 ha perso la sua famiglia nell'incidente della \"Stella Scandinava\", un traghetto che trasportava 159 persone dalla penisola scandinava alla Danimarca. Da questa vicenda ha poi tratto, nel 2002, un libro del quale suo fratello \u00e8 il protagonista: tra i temi trattati, il rapporto conflittuale con il padre. James Wood, sul \"New Yorker\", ha scritto che lo stile di \"I course the River of Time\" potrebbe sorprendere i lettori che di Petterson conoscono solo il best seller \"Out Stealing Horses\", perch\u00e9 lo stile \u00e8 diverso: \u00e8 infatti frammentato, per niente lineare.\nTuttavia, Petterson ha dichiarato che \"non divide la sua vita tra un \"prima\" e un \"dopo\" il disastro\". Il critico Paul Binding, invece, ritiene che \"[...] the ferry accident must have enforced the sense of having a lonely race to run\" (\"l'incidente del traghetto deve aver rafforzato l'impressione di dover correre da solo questa corsa\") poich\u00e9 \"It's not the kind of tragedy that one feels could enter one's life\" (\"non \u00e8 il tipo di tragedia che uno si aspetta possa capitargli\"). Comunque, Petterson ha dichiarato che scrivere \"I course the River of Time\" \u00e8 stato pi\u00f9 difficile di \"Out Stealing Horses\"."}
{"id": "2225315", "revid": "729019", "url": "https://it.wikipedia.org/wiki?curid=2225315", "title": "Kl\u00e1rafalva", "text": "Kl\u00e1rafalva \u00e8 un comune dell'Ungheria di 516 abitanti (dati 2001). \u00c8 situato nella provincia di Csongr\u00e1d."}
{"id": "2225318", "revid": "281901", "url": "https://it.wikipedia.org/wiki?curid=2225318", "title": "Merlano", "text": ""}
{"id": "2225319", "revid": "767487", "url": "https://it.wikipedia.org/wiki?curid=2225319", "title": "K\u00f6vegy", "text": "K\u00f6vegy \u00e8 un comune dell'Ungheria di 488 abitanti (dati 2001). \u00c8 situato nella provincia di Csongr\u00e1d."}
{"id": "2225320", "revid": "281901", "url": "https://it.wikipedia.org/wiki?curid=2225320", "title": "Merlango", "text": ""}
{"id": "2225321", "revid": "767487", "url": "https://it.wikipedia.org/wiki?curid=2225321", "title": "Virtus Pallacanestro Bologna 1936-1937", "text": "Roster.\nVirtus Bologna Sportiva"}
{"id": "2225323", "revid": "1349066", "url": "https://it.wikipedia.org/wiki?curid=2225323", "title": "Giovanni Raffaele Badaracco", "text": "Nato a Genova, fu figlio e allievo di Giuseppe Badaracco.\nDopo essersi formato nella bottega del padre, and\u00f2 a Roma, dove frequent\u00f2 la scuola di Carlo Maratta. Oper\u00f2 anche a Napoli e Venezia, quindi ritorn\u00f2 a Genova.\nTra le sue opere pi\u00f9 importanti si possono citare:"}
{"id": "2225324", "revid": "160832", "url": "https://it.wikipedia.org/wiki?curid=2225324", "title": "Grotta della Madonnina", "text": "La grotta della Madonnina \u00e8 una grotta sommersa che si trova sulla punta estrema del promontorio di Capo Caccia, nella Sardegna nord-occidentale, a circa 28\u00a0km da Alghero. Prende il nome da una icona raffigurante la Madonna con bambino posta su una larga apertura sopra la grotta, che fu messa da devoti pescatori per chiedere protezione dalle insidie dei mari alla Vergine.\nDescrizione.\n\u00c8 una grotta sommersa con una apertura di circa 20 metri e massima profondit\u00e0 di 18 metri, una parte dei soffitti arriva a zero metri con alcune bolle d'aria. Le pareti e gran parte delle volte sono rivestite da una rigoglioso insieme di flora e fauna sessile con una moltitudine di specie e bellissimi colori dominati dal giallo dei Leptosamnia e Parazoanthus (Margherite di mare). Su una parete rivolta a sud si apre un cunicolo lungo ca 70 metri che porta ad una sala con molte stalattiti conficcate in una duna di sabbia bianca, testimonianza del periodo glaciale quando le stalattiti si sono formate in ambiente all'epoca aereo."}
{"id": "2225327", "revid": "110157", "url": "https://it.wikipedia.org/wiki?curid=2225327", "title": "K\u00fcbekh\u00e1za", "text": "K\u00fcbekh\u00e1za \u00e8 un comune dell'Ungheria di 1.603 abitanti (dati 2001). \u00c8 situato nella provincia di Csongr\u00e1d al confine con Serbia e Romania"}
{"id": "2225333", "revid": "547034", "url": "https://it.wikipedia.org/wiki?curid=2225333", "title": "Ign\u00e1c Gyulay", "text": "Valoroso militare, inizi\u00f2 la propria carriera combattendo contro i turchi ottomani e divenne ufficiale generale gi\u00e0 durante le guerre rivoluzionarie francesi. Dal 1806 ricopr\u00ec l'incarico di Bano di Croazia. Durante le Guerre napoleoniche si batt\u00e9 contro le truppe imperiali di Napoleone e dopo la fine delle guerre fu presidente dell\u2019\"Hofkriegsrat\", il Consiglio di Guerra austriaco. Era nipote del generale Ferenc Gyulay, figlio del generale Samuel Gyulai, fratello del feldmaresciallo luogotenente Albert Gyulai nonch\u00e9 padre del feldmaresciallo Ferencz Gyulai.\nBiografia.\nI primi anni e l'inizio della carriera.\nIgn\u00e1cz Gyulay (indicato anche nella variante Gyulai o \"Ignjat \u0110ulaj\") era il figlio primogenito del feldmaresciallo luogotenente S\u00e1muel Gyulay. Nel 1781 egli inizi\u00f2 la propria carriera militare come cadetto nel reggimento di fanteria del padre. Negli anni 1789-1790 prese parte alla campagna contro i Turchi e divenne Luogotenente Colonnello e Comandante di tre corpi d'armata che presero da lui il nome di \"Gyulay Freikorps\". Si distinse con essi in maniera particolare presso il Castello di Cetin, (attuale Cetingrad, in Croazia) il 20 luglio 1790.\nLe guerre rivoluzionarie.\nLa guerra della prima coalizione.\nNel 1793, l'esercito assegn\u00f2 Gyulai all'Alto Reno sotto il comando del generale Dagobert Sigmund von Wurmser, trionfando vittoriosamente nella Battaglia di Bienwald del 13 ottobre 1793. Nel novembre successivo, si accamp\u00f2 nel villaggio di Merzwiller per tre settimane di fronte al nemico francese col quale poi si scontr\u00f2 nella Battaglia di Haguenau. Dopo questo fatto ottenne la croce di Cavaliere dell'Ordine militare di Maria Teresa nel 1794. Nel 1793\u201394, suo fratello minore Albert Gyulai prest\u00f2 servizio nella Campagna delle Fiandre. Nel 1794, Ign\u00e1c Gyulai spos\u00f2 la baronessa Maria von Edelsheim (m. 1814) per poi tornare subito sul campo nell'Alto Reno ove rimase sino al 1795. L'8 aprile 1795, venne promosso colonnello nel 31\u00ba reggimento di fanteria Benjowsky, pur continuando contemporaneamente a guidare anche il \"freikorp\" Gyulai.\nCon i combattimenti di Memmingen (Alta Svevia) del 1796 difese per otto ore le proprie posizioni con soli 1.200 uomini al suo comando contro 6.000 soldati francesi e si distinse nuovamente nel novembre del 1796 nella presa della testa di ponte di Kehl. Il 16 maggio 1797 venne promosso Maggiore Generale.\nLa guerra della seconda coalizione.\nAll'inizio delle guerre della seconda coalizione antifrancese, Gyulay prest\u00f2 servizio come Generale di Brigata sotto il comando dell'Arciduca Carlo d'Asburgo-Teschen e prese parte alle battaglie di Ostrach (21 marzo 1799) e Stockach (25 marzo 1799). Poco dopo questi episodi, insegu\u00ec un gruppo di tre battaglioni e quattro squadroni francesi verso Breisach. \nIl 5 maggio 1800 copr\u00ec la ritirata degli austriaci dopo la sconfitta subita nella Battaglia di Me\u00dfkirch presso il Danubio. Dopo quest'ultima azione, guid\u00f2 la retroguardia e vinse una schermaglia a G\u00fcnzburg il 24 maggio, prendendo prigionieri 250 soldati francesi. Cattur\u00f2 altri 156 uomini nel corso di un'altra schermaglia a Krumbach l'11 giugno di quello stesso anno. Questi successi fecero s\u00ec che l'11 ottobre 1800 egli ottenesse la croce di Commendatore dell'Ordine Militare di Maria Teresa direttamente dalle mani dell'imperatore Francesco II ed il 29 ottobre di quello stesso anno venne promosso al grado militare di feldmaresciallo secondo luogotenente.\nGyulai venne quindi posto a capo della di una divisione del corpo d'armata di Johann Riesch, parte dell'armata principale dell'arciduca Giovanni d'Asburgo-Lorena. Combatt\u00e9 nella Battaglia di Ampfing il 1 dicembre. Due giorni dopo alla Battaglia di Hohenlinden, la divisione di Antoine Richepanse marci\u00f2 di fronte a quella di Riesch per cercare di avviluppare la colonna austriaca. Anzich\u00e9 attaccare con forza, Riesch err\u00f2 ne rompere le sue due divisioni in cinque forze pi\u00f9 piccole mantenendo tre battaglioni e 17 squadroni di riserva. I comandanti dei corpi vennero quindi separati e mandati singolarmente a combattere contro i francesi. Gyulai combatt\u00e9 sul campo ma la scarsit\u00e0 delle forze disponibili ai suoi ordini lo resero impotente nella battaglia, che si concluse con una decisiva vittoria francese.\nDopo il Trattato di Lun\u00e9ville del 9 febbraio 1801, Ignaz Gyulay ottenne il comando di una divisione.\nLe guerre napoleoniche.\nLa guerra della terza coalizione.\nNel 1805, Gyulai prese parte alla Campagna di Ulma comandando l'armata della riserva dei granatieri sul Danubio nel corpo d'armata di Franz von Werneck. Alla Battaglia di G\u00fcnzburg il 9 ottobre comand\u00f2 una divisione di sette battaglioni e 14 squadroni. Ordin\u00f2 la ricostruzione di un ponte sul Danubio ma si trov\u00f2 subito a dover fronteggiare un reggimento francese comparso sulla riva opposta. Successivamente, fugg\u00ec da Ulma con l'arciduca Ferdinando Carlo Giuseppe d'Asburgo-Este ed altri comandanti austriaci. Il 4 novembre, Gyulai prest\u00f2 servizio nel consiglio di guerra convocato dall'imperatore Francesco II per determinare un modo per salvare Vienna dall'imminente invasione francese. Poco dopo l'imperatore gli ordin\u00f2 di negoziare segretamente con l'imperatore Napoleone I di Francia.\nIl 25 novembre, Gyulai accompagn\u00f2 il conte Johann Philipp Karl Joseph von Stadion in una missione diplomatica per negoziare un trattato con l'imperatore francese. Durante le discussioni, Gyulai chiese che la Francia compensasse l'Austria della perdita di Venezia. Un frustrato Napoleone scrisse a Charles Maurice de Talleyrand-P\u00e9rigord che Gyulai, \"mi ha parlato dell'Ordine Teutonico, della Dieta di Ratisbona, e non so di cos'altro ancora\". Anche se la discussione continu\u00f2 poi con Talleyrand, Napoleone si concentr\u00f2 essenzialmente nello sconfiggere i suoi nemici ed abbandon\u00f2 l'idea della pace almeno per il momento. Dopo il disastro della Battaglia di Austerlitz alla quale Gyulai non fu presente, lui ed il principe Giovanni I Giuseppe del Liechtenstein negoziarono la Pace di Pressburg con il primo impero francese, fatto che pose la potenza asburgica fuori dalla guerra della terza coalizione. L'imperatore Francesco II nomin\u00f2 Gyulai al ruolo di Bano di Croazia, Dalmazia e Slavonia nel 1806, posizione che mantenne per il resto della sua vita.\nLa guerra della quinta coalizione.\nCon lo scoppio della Guerra della Quinta coalizione, Gyulai guid\u00f2 il IX corpo d'armata dell'armata dell'arciduca Giovanni in Italia. Il corpo, cos\u00ec come era stato organizzato in origine, era composto di tre divisioni sotto il comando dei generali Franz Gorup von Bessanez, Christian Wolfskeel von Reichenberg e Vinzenz Knesevich von Saint Helena. Gyulai comandava 22.290 fanti, 2.400 cavalieri e 86 pezzi d'artiglieria. Il IX corpo d'armata bomcatt\u00e9 nella Battaglia di Sacile il 16 aprile 1809. Durante il combattimento, un intervento a sorpresa del IX corpo d'armata sul fianco destro si dimostr\u00f2 fondamentale per assicurare la vittoria austriaca sull'esercito franco-italiano di Eug\u00e8ne de Beauharnais. Suo fratello Albert guid\u00f2 l'VIII corpo d'armata nella stessa battaglia.\nQuando l'imperatore Napoleone sconfisse l'arciduca Carlo nella Battaglia di Eckm\u00fchl sul Danubio, l'arciduca Giovanni si pose in difesa assegnando elementi del corpo d'armata di Gyulai a difendere la Dalmazia ed altri luoghi chiave d'accesso all'Austria. Alla Battaglia del Piave dell'8 maggio successivo, Gyulai guid\u00f2 comunque il IX corpo d'armata fortemente ridotto a 12.720 uomini. Come a Sacile, suo fratello Albert guid\u00f2 l'VIII corpo d'armata. Successivamente, difese Kranj in Carniola con 14.880 soldati. Dopo che l'armata di Eug\u00e8ne ebbe passato il confine ad est verso l'armata dell'arciduca Giovanni, Gyulai oper\u00f2 contro Graz. Il 25 giugno, i suoi 22.000 uomini attaccarono la divisione del generale francese Jean-Baptiste Broussier che stava assediando Graz. Broussier si ritir\u00f2 verso le colline e le difese dall'arrivo del 27\u00ba corpo d'armata guidato dal generale francese Auguste Marmont. Gyulai fu in grado di riorganizzare le difese di Graz prima del ritiro. Nella battaglia, molti membri del \"Landwehr\" austriaco e della milizia ungherese disertarono il campo, ma la fanteria di linea di Gyulai combatt\u00e9 duramente perdendo 164 uomini e 816 furono i feriti o i prigionieri. I francesi persero un numero variabile tra i 263 ed i 900 uomini.\nLa guerra della sesta coalizione e gli ultimi anni.\nAl termine della guerra, fu attivo nuovamente come governatore tra il 1809 ed il 1813. Dopo l'entrata in guerra dell'Austria a fianco della nuova coalizione antifrancese nell'autunno del 1813, Gyulay venne posto agli ordini del Feldmaresciallo Principe Karl Philipp von Schwarzenberg. Con lui prese parte alla Battaglia di Dresda del 26 e 27 agosto 1813. Nella Battaglia di Lipsia del 16-19 ottobre 1813 funse da collegamento tra le armate della Slesia di Bl\u00fccher e quelle di Schwarzenberg. Successivamente si batt\u00e9 sul suolo francese nella Battaglia di La Rothi\u00e8re del 1\u00ba febbraio 1814, ottenendo la Gran Croce dell'Ordine Imperiale di Leopoldo. Nuovamente combatt\u00e9 nella Battaglia di Arcis-sur-Aube ed in quella di La F\u00e8re Champenoise e poi in quella di Parigi del 30 marzo 1814.\nA partire dal 1816 fu nuovamente governatore in Croazia e nel 1824 fu trasferito in Boemia, sempre come governatore, passando dal 1829 all'Austria. Giunto al termine della propria carriera, il 7 ottobre 1830 venne nominato presidente del Consiglio di Guerra dell'Imperatore, rimanendo in carica sino alla propria morte, avvenuta a Vienna l'11 novembre 1831.\nTra le altre onorificenze ottenne la Gran Croce dell'Ordine Reale di Santo Stefano d'Ungheria e il collare dell'Ordine del Toson d'Oro.\nDiscendenza.\nSuo figlio, fu Ferencz Gyulai, conte di Maros N\u00e9meth and N\u00e1daska (1798-1868), che fu uno degli uomini chiave del risorgimento italiano, essendo stato comandante delle truppe austriache nella rovinosa Battaglia di Magenta del 4 giugno 1859, contro le truppe comandate dal maresciallo francese Mac Mahon."}
{"id": "2225336", "revid": "767487", "url": "https://it.wikipedia.org/wiki?curid=2225336", "title": "Virtus Pallacanestro Bologna 1937-1938", "text": "Roster.\nVirtus Bologna Sportiva"}
{"id": "2225337", "revid": "144796", "url": "https://it.wikipedia.org/wiki?curid=2225337", "title": "Karl Philipp von Schwarzenberg", "text": ""}
{"id": "2225338", "revid": "287204", "url": "https://it.wikipedia.org/wiki?curid=2225338", "title": "Magyarcsan\u00e1d", "text": "Magyarcsan\u00e1d \u00e8 un comune dell'Ungheria di 1.629 abitanti (dati 2001). \u00c8 situato nella provincia di Csongr\u00e1d."}
{"id": "2225339", "revid": "3732", "url": "https://it.wikipedia.org/wiki?curid=2225339", "title": "Faenza", "text": "Faenza (: , \"F\u00ebnza\" in romagnolo) \u00e8 un comune italiano di abitanti della provincia di Ravenna in Emilia-Romagna. La citt\u00e0 \u00e8 storicamente nota per la produzione di ceramica artistica, in particolare la maiolica, cos\u00ec rinomata da essere \"de facto\" riconosciuta a livello internazionale con il termine \"Faience\".\nDi origine romana, sotto la signoria dei Manfredi inizi\u00f2 ad attraversare un'epoca di grande sviluppo architettonico e artistico dal Rinascimento al Barocco e, grazie all'intensa attivit\u00e0 artistica e culturale, tra il XVIII e il XIX secolo divenne un centro di riferimento del Neoclassicismo in Italia e in Europa.\nPosta poco a ovest del centro della Romagna, sulla via Emilia tra Imola e Forl\u00ec, ai piedi dei primi rilievi dell'Appennino faentino, \u00e8 capoluogo dell'Unione della Romagna Faentina ed \u00e8 sede vescovile della diocesi di Faenza-Modigliana.\nGeografia fisica.\nTerritorio.\nIl comune di Faenza si trova in Romagna, nella parte sud-occidentale della provincia di Ravenna, sul fiume Lamone e sulla Via Emilia, tra Imola a ovest e Forl\u00ec a est, entrambe a circa 15\u00a0km dal centro cittadino. Da Ravenna dista 35\u00a0km, da Cesena circa 40\u00a0km, mentre da Bologna dista 55\u00a0km.\nLa citt\u00e0 \u00e8 situata nell'area pedemontana a confine tra la Pianura Padana le prime colline dell'Appennino faentino. L'altitudine ufficiale \u00e8 35 metri sul livello del mare, mentre per il territorio comunale si va da un minimo di 13 a un massimo di 220 metri s.l.m..\nIl territorio di Faenza presenta un ambiente agricolo, suddiviso tra i vigneti dei pendii collinari e i coltivati, con tracce dell'antica centuriazione romana in pianura.\nClima.\nData la sua posizione, Faenza presenta un clima temperato umido con una significativa piovosit\u00e0 annua, di carattere prevalentemente Padano (Continentale con estate calda e inverno freddo-umido) con influenza di clima Adriatico Medio (Mediterraneo con estate calda e inverno fresco-umido), caratteristico delle aree collinari adiacenti.\nStoria.\nL'antichit\u00e0.\nLe origini della citt\u00e0 sono incerte. Alcuni cronisti storici, come Agostino Tolosano o Giulio Cesare Tonduzzi, ne fanno risalire la fondazione alla mitologia: i coloni attici che risalendo l'Adriatico avrebbero fondato Ravenna si sarebbero spinti anche nell'entroterra fondando l'insediamento di Foentia. Studi pi\u00f9 recenti testimoniano come, soprattutto nelle zone pedecollinari del territorio faentino, vi siano tracce di insediamenti sia neolitici che risalenti all'et\u00e0 del bronzo.\nNon vi sono certezze su quali popoli abitassero il territorio prima della conquista romana nel II secolo a.C.. I ritrovamenti archeologici indicano che, anche grazie alla posizione favorevole offerta dall'incrocio fra il fiume Lamone, la via salaria che attraverso gli Appennini portava il sale in Etruria e Campania, e la strada pedecollinare che poi i romani avrebbero lastricato e chiamato Aemilia, gli abitanti della zona ebbero contatti con trib\u00f9 umbre, con gli etruschi e forse anche con i sabini, prima dell'invasione dei celti. Plinio riferendosi ai primi tempi repubblicani parla di \"popoli faentini\" alleati dei romani e Silio Italico nella sua descrizione della seconda guerra punica (218 a.C.) racconta come i faentini, a differenza degli insediamenti celtici della zona, appoggiarono i romani contro i cartaginesi. Quello che \u00e8 certo \u00e8 che, dopo la definitiva conquista romana della Gallia Cisalpina, attorno al 180 a.C. nel territorio fu insediata una colonia alla quale venne assegnato il nome benaugurante di \"Faventia\", che significa \"citt\u00e0 favorevole\" ossia \"citt\u00e0 amica\" ed \u00e8 quindi questo l'avvenimento che sancisce la nascita della vera e propria citt\u00e0.\nL'insediamento fu ascritto alla trib\u00f9 Pollia e si svilupp\u00f2 grazie alla produzione agricola, tessile e ceramica. Qui, nell'82 a.C. il sillano Cecilio Metello sconfisse l'esercito del popularis Gneo Papirio Carbone, durante le guerre civili della tarda repubblica romana. Con la nascita dell'Impero Romano e la susseguente riorganizzazione amministrativa voluta da Augusto entr\u00f2 a far parte della Regio VIII.\nTra il primo e il secondo secolo d.C. l'insediamento cittadino and\u00f2 ampliandosi, espandendosi anche all'esterno del pomerio originale. In questo periodo Faventia \u00e8 ricordata per essere stata la citt\u00e0 di residenza di una delle famiglie pi\u00f9 importanti dell'epoca, la gens Avidia di Gaio Avidio Nigrino, console romano e nonno del futuro imperatore Lucio Vero. \nDei primi anni del IV secolo \u00e8 invece la prima testimonianza certa di un vescovo faentino, Constantius, a dimostrazione della presenza in citt\u00e0 della religione cristiana. \nLa citt\u00e0 non venne eccessivamente colpita dalle crisi del periodo tardo imperiale, grazie alla vicinanza con Ravenna, sede della flotta imperiale prima e in seguito capitale dell'Impero. Soltanto nel tardo V secolo il diffuso declino dell'autorit\u00e0 romana nella zona inizi\u00f2 a manifestarsi concretamente anche a Faenza.\nIn seguito alla caduta dell'Impero d'Occidente \u00e8 ricordata dalle cronache per essere il luogo dove avvenne il tradimento di Tufa nei confronti di Teodorico durante la Conquista dell'Italia di Teodorico e per la battaglia combattutasi nel 542, nella quale Totila e l'esercito ostrogoto sconfissero i Bizantini. Con la successiva riconquista dell'Italia da parte dei Bizantini a danno dei Goti, Faenza entr\u00f2 a far parte dell'Esarcato. All'VIII secolo risale la prima cinta muraria, costruita per difendere la citt\u00e0 dai Longobardi. L'esercito di Liutprando l'assedi\u00f2 e la conquist\u00f2 nel 740 e in seguito, insieme al resto dell'odierna Romagna, pass\u00f2 numerose volte di mano tra Longobardi e Bizantini fino alla definitiva discesa in Italia di Carlo Magno che, al termine della campagna contro i Longobardi, la cedette nominalmente alla Chiesa nel 774.\nIl Medioevo.\nAl momento della pacificazione del territorio da parte di Carlo Magno, \"Faventia\" era una citt\u00e0 prostrata da secoli di declino e ulteriormente devastata dalle guerre longobardiche. L'area urbana, che nel momento di massima espansione in epoca romana (III secolo d.C.) poteva contenere dodicimila abitanti, si era ridotta sensibilmente e le mura altomedievali racchiudevano solo una porzione di quella che era stata la citt\u00e0 romana.\nGli ultimi due secoli del primo millennio videro una lenta ripresa della citt\u00e0, testimoniata dall'edificazione di alcuni importanti luoghi di culto, e una significativa evoluzione della sua vita politica. Faenza era infatti sotto la giurisdizione della Santa Sede ma nei secoli il modello di governo carolingio della citt\u00e0 inizi\u00f2 ad evolvere verso quello che sarebbe diventato il modello comunale.\nNell'XI secolo viene attestata per la prima volta a Faenza la presenza di un \"consul\" (1045).\nDi poco posteriori sono le prime testimonianze di screzi con le citt\u00e0 vicine. Nel 1080 infatti i faentini, con l'aiuto del conte francese di Vitry, sconfissero tra Albereto e Prada i ravennati che avevano invaso il territorio faentino, scacciandoli\nLe figure dei consoli, scelti tra le maggiori famiglie cittadine, vennero in seguito affiancate da un podest\u00e0 forestiero. In entrambi i casi la carica aveva la durata di un anno. Il pi\u00f9 antico podest\u00e0 appare in un documento del 1155. Verso la met\u00e0 del secolo XII si era dunque ormai saldamente costituito il governo comunale e nello stesso periodo anche a Faenza, come in tutta l'Italia centrosettentrionale, iniziarono a manifestarsi i primi contrasti tra sostenitori del papato e dell'imperatore. Proprio in quegli anni la famiglia Manfredi inizi\u00f2 ad imporsi come una delle pi\u00f9 importanti famiglie cittadine. Gi\u00e0 distintisi in alcune delle ormai consuete battaglie contro i Comuni limitrofi, nei primi mesi del 1164 i Manfredi ospitarono infatti nelle loro case faentine l'imperatore Federico I Barbarossa, sceso in Italia per una campagna militare, onorandolo con un torneo a cavallo. Successivamente ottennero dal sovrano del Sacro Romano Impero importanti diritti vassallatici, che accrebbero la loro influenza sulla citt\u00e0 romagnola.\nNel giro di pochi anni si ebbero per\u00f2 due importanti svolte concernenti la politica faentina. Faenza si allontan\u00f2 infatti dalle posizioni ghibelline per avvicinarsi decisamente a quelle guelfe tant'\u00e8 che gi\u00e0 nella seconda met\u00e0 degli anni settanta le truppe imperiali tentarono senza successo di riportarla sotto l'obbedienza imperiale e in seguito \"Faventia\" fu tra le citt\u00e0 aderenti alla Lega Lombarda che siglarono la Pace di Costanza con l'imperatore nel 1183. Nello stesso periodo, inoltre, la devoluzione dei poteri dai consoli ai podest\u00e0 ebbe una drammatica accelerazione: il 9 febbraio 1184 una sommossa del popolo condusse a disordini e saccheggiamenti e, per ripristinare l'ordine, l'autorit\u00e0 in capo ai consoli venne attribuita \"in toto\" al Podest\u00e0, il milanese Guglielmo Burro. L'anno seguente il legato imperiale Berthold von K\u00f6nigsberg pens\u00f2 di approfittare della complessa situazione politica in citt\u00e0 e condusse nel territorio faentino armate ghibelline provenienti da Ravenna, Forl\u00ec e Forlimpopoli ma i faentini sconfissero sonoramente l'armata ghibellina costringendo il legato imperiale a stringere la pace.\nGli anni tra la fine del XII e l'inizio del XIII secolo furono caratterizzati dalla stabilizzazione del nuovo assetto politico comunale, che vedeva i Podest\u00e0 susseguirsi nel governo della citt\u00e0 ma assicurava la diretta rappresentanza del popolo nelle cariche pubbliche tramite il Consiglio di Credenza, e da una certa crescita demografica ed economica della citt\u00e0, come testimoniato dall'ampliamento delle mura cittadine nei pressi del monastero di Santa Maria Foris Portam e dalla realizzazione di alcuni canali esterni che circondavano e proteggevano l'intero centro abitato.\nNel 1226 Faenza ader\u00ec alla seconda Lega Lombarda (unica tra le citt\u00e0 romagnole). La reazione imperiale fu dura: Federico II la cinse d'assedio, ma senza esito. Nel periodo guelfo la citt\u00e0 fu spesso contrastata dalla ghibellina Forl\u00ec. Nel 1237 Federico II sconfisse la Lega Lombarda. Il potere su Faenza fu assegnato alla famiglia ghibellina degli Accarisi, che cacciarono i guelfi Manfredi. Ma questi ultimi ripresero il potere. Nel 1239 Faenza era l'unica citt\u00e0 guelfa di Romagna.\nNel 1241 la citt\u00e0 manfrediana torn\u00f2 nelle mire dell'imperatore. Federico II la pose di nuovo sotto assedio e la prese, dopo un'inattesa resistenza di sette mesi. Risult\u00f2 decisivo l'aiuto dei ghibellini forlivesi e del loro capitano, Teobaldo Ordelaffi. In questa occasione, Federico, trovatosi a corto di risorse, fece coniare dalla zecca di Forl\u00ec degli augustali in cuoio, che rimbors\u00f2 poi in oro, dopo la vittoria su Faenza. Le benemerenze acquisite dai forlivesi presso l'Imperatore furono comunque d'aiuto agli stessi faentini: infatti, Federico aveva gi\u00e0 emanato l'ordine di distruggerne la citt\u00e0, quando l'intercessione dei forlivesi, dispiaciuti di una simile sorte, lo convinse a ritornare sulla sua decisione e a risparmiare Faenza. L'imperatore germanico comunque ordin\u00f2 di abbattere la cinta muraria e fece costruire una nuova rocca, nella parte ovest della citt\u00e0.\nNel 1248 l'esercito di Federico II riport\u00f2 una clamorosa sconfitta da parte delle forze guelfe. Ne approfitt\u00f2 Bologna, potenza guelfa, che estese la sua egemonia fino alla Romagna. Nello stesso anno, infatti, entr\u00f2 in citt\u00e0 il primo capitano del popolo nominato da Bologna: \"Rainerius La\u00e7ari\". Durante il periodo bolognese fu rifatto il ponte sul Lamone e furono ricostruite le Porte della citt\u00e0, con annesse torri fortificate. Con la fine del dominio bolognese sulla Romagna negli anni settanta, Faenza, che era stata fino ad allora una citt\u00e0 guelfa, effettu\u00f2 un improvviso cambio di campo. Nel 1274, infatti, il podest\u00e0, della famiglia Accarisi, si alle\u00f2 con Guido da Montefeltro, comandante dei ghibellini di Romagna, e cacci\u00f2 i rivali Manfredi in esilio. \nTrovarono cos\u00ec rifugio in Faenza i ghibellini bolognesi della famiglia Lambertazzi, che erano stati a loro volta cacciati da Bologna dove avevano preso il potere i guelfi Geremei. Nel 1279, papa Niccol\u00f2 III riusc\u00ec ad imporre una riconciliazione fra le parti, prima a Faenza e poi a Bologna, ma la pace non dur\u00f2 che pochi mesi. Rifugiatisi nuovamente a Faenza, i Lambertazzi vi rimasero spadroneggiandovi fino alla tragica notte del 13 novembre 1280, quando i bolognesi Geremei vi irruppero, favoriti dal tradimento di Tebaldello Zambrasi, che apr\u00ec loro Porta Imolese, alla cui difesa era stato comandato. \nDante Alighieri, suo contemporaneo, nella \"Divina Commedia\" colloc\u00f2 Tebaldello nel nono cerchio dell'Inferno come \"traditore della patria\". Di lui rimane famoso il verso:\nOltre a Tebaldello, altri personaggi di Faenza furono menzionati nella \"Divina Commedia\". Faentino \u00e8, infatti, Frate Alberigo dei Manfredi, collocato nella terza zona dell'ultimo cerchio dell'Inferno, quello dei traditori degli ospiti, al canto XXXIII, ed \u00e8 l'ultimo peccatore (quindi il peggiore) a dialogare con Dante. Frate Alberigo \u00e8 condannato al supplizio infernale in seguito al tradimento perpetrato nei confronti di suoi stessi consanguinei, durante una cena di riconciliazione, la famosa cena delle \u00ab\"Frutta del mal orto\"\u00bb. L'onore della citt\u00e0 \u00e8 riscattato nel XXI canto del Paradiso dove compare Pier Damiani. Altri personaggi faentini sono menzionati nel XIV canto del Purgatorio.\nNel 1290 Faenza pass\u00f2 sotto il potere di Maghinardo Pagani, signore di Susinana, che approfitt\u00f2 della divisione fra guelfi e ghibellini. Maghinardo si ritagli\u00f2 un ruolo molto importante nella storia della citt\u00e0 e si dimostr\u00f2 un ottimo politico e un astuto stratega. Viene citato da Dante con il suo simbolo del \"leone in campo bianco\" tra i consiglieri di frode, poich\u00e9 si comportava da guelfo con i fiorentini e da ghibellino con i romagnoli per questioni di convenienza politica:\nLa signoria Manfredi e il dominio veneziano.\nNel 1313 inizi\u00f2 la signoria della famiglia Manfredi. Il primo Signore fu Francesco Manfredi (1260 ca. - 1343). Carlo II Manfredi (1439-1484) rinnov\u00f2 il centro urbano con la costruzione della cattedrale e del palazzo del popolo. In epoca rinascimentale, grazie in particolare al benessere e allo sviluppo conseguenti alla \"Renovatio\" manfrediana, la citt\u00e0 divenne celebre per la produzione di oggetti in ceramica, esportati in tutta Europa; per questo motivo il toponimo stesso \u00e8 diventato sinonimo di maiolica in molte lingue, tra cui il francese (\"fa\u00efence\") e l'inglese (\"faience\").\nGaleotto Manfredi, fratello di Carlo II Manfredi, che a lui succedette alla guida della citt\u00e0, rimane famoso per la congiura ordita nei suoi confronti, ad opera della stessa moglie Francesca Bentivoglio; si racconta che la moglie fosse spinta dalla fortissima gelosia nei confronti di Cassandra Pavoni, l'amante di Galeotto. Pi\u00f9 realisticamente \u00e8 facile pensare che il vero motivo dell'assassinio sia da ricercare nei rapporti fra il Manfredi e i Signori di Bologna.\nNel 1491 fu fondato il Monte di Piet\u00e0. Nel 1500 la citt\u00e0 fu assediata dalle truppe mercenarie di Cesare Borgia, alle quali resistette per 6 mesi guidata dal sedicenne Astorgio III Manfredi, poi catturato a tradimento e imprigionato a Roma dal Valentino. Pochi anni dopo il corpo del giovane signore fu ritrovato nelle acque del Tevere.\nAll'assedio di Faenza il Guicciardini, che non esalta certo il Valentino come l'amico Machiavelli, dedica un passo della sua \"Storia d'Italia\":\nNel 1502 giunse a Faenza, su invito del Borgia, Leonardo da Vinci. Il genio toscano realizz\u00f2 il progetto di una rete di gallerie sotterranee da usare in caso di emergenza. Non \u00e8 noto se la rete fu effettivamente realizzata. Nel 1503, con la morte del padre papa Alessandro VI, croll\u00f2 l'effimero regno del Borgia. Subito dopo le famiglie della Romagna che erano spodestate da Cesare Borgia offrirono di sottomettersi alla Repubblica di Venezia a condizione di riavere i loro dominii sulle rispettive citt\u00e0. Il Senato veneziano accett\u00f2 e la Serenissima prese possesso di Rimini, Faenza e altri luoghi. L'atto irrit\u00f2 profondamente il nuovo pontefice, il genovese Giulio II, il quale, imprigionato il Borgia, si prefisse di ristabilire il possesso pontificio di quelle terre. Il papa spinse dunque il 22 settembre 1504 Francia e Impero a stringere a Blois un trattato per la futura spartizione dei domini Veneziani.\nPer evitare la guerra, Venezia si offr\u00ec nel 1505 di restituire al papa le terre occupate, ad eccezione di Rimini e Faenza. Il papa chiese allora al nuovo imperatore Massimiliano I d'Asburgo di attaccare Venezia. Massimiliano scese in Italia col pretesto di raggiungere Roma per l'incoronazione imperiale. Inaspettatamente sconfitto, l'imperatore rischi\u00f2 persino di perdere Trieste e Fiume e fu costretto a chiedere una tregua. Quando il Doge di Venezia, in virt\u00f9 delle proprie antiche prerogative episcopali, pretese di nominare il nuovo vescovo di Vicenza, i principali Stati europei trovarono il \"casus belli\" per attaccare la Repubblica, accusata di prevaricare il diritto della Chiesa sui vescovi. Il 10 dicembre 1508 Giulio II ader\u00ec pubblicamente alla lega di Cambrai con la Francia, l'Impero, la Spagna e il Ducato di Ferrara. Poi lanci\u00f2 l'interdetto sulla Serenissima e nomin\u00f2 il duca Alfonso I d'Este Gonfaloniere di Santa Romana Chiesa. I veneziani furono sconfitti dai francesi nella Battaglia di Agnadello. A quel punto per\u00f2, il papa, preoccupato dal crescente potere degli stranieri sull'Italia, il 24 febbraio 1510, ritirato l'interdetto, si alle\u00f2 con Venezia, scomunicando Alfonso d'Este e chiamando in soccorso gli Svizzeri. Venezia, sopravvissuta al pericolo della guerra della Lega di Cambrai, si tenne in disparte rispetto ai nuovi conflitti italiani concentrandosi sulla minaccia turca. Quando fu ristabilita la pace per\u00f2 fu costretta a cedere le terre della Romagna allo Stato Pontificio.\nIl dominio pontificio, l'et\u00e0 neoclassica e la parentesi napoleonica.\nDurante il governo di Guicciardini della Romagna pontificia, la citt\u00e0 godette di particolare favore, tanto che lo storico vi soggiorn\u00f2 per quasi tutto il 1525. Fu in questo periodo che Faenza attrasse tanti perseguitati religiosi dell'Europa del nord e dell'est. La Chiesa non tard\u00f2 a prendere le necessarie contromisure. Infatti dopo il concilio di Trento, Faenza divenne sede del Tribunale della Santa Inquisizione per la Romagna.\nIl 15 giugno 1583 fu iniziata la costruzione di un condotto sotterraneo per portare l\u2019acqua dalla vicina Errano alla Piazza maggiore, secondo un accurato progetto del domenicano Padre Domenico Paganelli. L'acqua veniva convogliata in una tubatura realizzata con elementi in terracotta uniti con un mastice speciale. Ogni 40-50 metri vi erano dei pozzetti d'ispezione e, ad intervalli variabili, erano poste delle cisterne in numero di tredici. I lavori terminarono nel 1614. Nello stesso periodo (fine del XVI secolo) veniva meno la funzione militare della cinta muraria, che non venne pi\u00f9 restaurata. Furono anche prosciugati i fossati, e adibiti a prati da sfalcio.\nTra il 1597 e il 1598 Faenza fu testimone di un importante mutamento dinastico che riguard\u00f2 la vicina Ferrara. Dopo la morte di Alfonso II d'Este il papa Clemente VIII non riconobbe l'erede designato dal duca defunto, Cesare d'Este, e mand\u00f2 un corpo di spedizione forte di quasi 30.000 soldati nella citt\u00e0 romagnola guidati dal nipote, il futuro primo legato pontificio Pietro Aldobrandini incaricato di rappresentare la Santa Sede, pronto ad intervenire per imporre la volont\u00e0 di Roma. Cesare tent\u00f2 un accordo col papa mandando a parlamentare con l'Aldobrandini Lucrezia d'Este, sottovalutando l'odio della nobildonna per gli Este e pensando probabilmente che la nota vicinanza di Lucrezia alla Chiesa potesse aiutarlo. Poi gli eventi precipitarono. Cesare venne scomunicato e l'incontro tra emissario papale e ambasciatrice produsse la \"Convenzione faentina\". Questo accordo concesse il dominio di Ferrara alla Santa Sede e Cesare fu cos\u00ec costretto ad accettare tutte le condizioni, anche quelle pi\u00f9 sfavorevoli, e a prepararsi ad abbandonare l'antica capitale del ducato. Venne cos\u00ec sancita la devoluzione di Ferrara.\nNel 1608, nacque a Roma da genitori faentini il noto fisico e matematico Evangelista Torricelli discepolo di Galileo e inventore del barometro.\nIl XVIII secolo fu caratterizzato da un'intensa attivit\u00e0 edilizia, che mut\u00f2 radicalmente l'aspetto di numerosi fra i maggiori edifici, sia religiosi che civili. Nel 1752 furono avviati i lavori di demolizione della rocca. Sul sito della rocca venne costruito dell'attuale ospedale, che entr\u00f2 in funzione nel 1763. Negli anni \n1759-63 si ebbe la costruzione del loggiato di fronte al Palazzo del Podest\u00e0. Nel 1766 fu appaltata la costruzione del \u00abChiavicone dei Servi\u00bb o di Porta Ponte, prima e principale fognatura moderna della citt\u00e0, tuttora funzionante. Qualche anno prima (1760) il mercato del bestiame era stato trasferito dal Borgo a Porta Imolese. All\u2019esterno delle Mura, il Settecento fu il secolo della nascita dei primi sobborghi allineati lungo le strade in uscita dalla citt\u00e0; il pi\u00f9 antico fu quello sul lato destro di corso Garibaldi, appena fuori porta Ravegnana.\nNella seconda met\u00e0 secolo Faenza divenne un importante centro del neoclassicismo italiano. \u00abIl momento pi\u00f9 alto nella storia artistica di Faenza si colloca negli anni che stanno fra il 1780 e il 1815. In quegli anni la citt\u00e0 romagnola dialogava con il mondo, era uno snodo di avanguardia lungo l'asse europeo delle arti che aveva i suoi estremi cronologici da una parte nella Roma del \"Goethezeit\" e quindi della Kauffmann, di F\u00fcssli, di Flaxman, di Piranesi, dall'altra nella Parigi della Rivoluzione e dell'Impero e nella Milano del Regno Italico. In quegli anni la piccola citt\u00e0 moltiplica palazzi che portano i nomi della nobilt\u00e0 locale (Laderchi, Gessi, Conti, Cavina, Milzetti); palazzi che sono quanto di pi\u00f9 squisito la civilt\u00e0 neoclassica abbia prodotto in Europa\u00bb.\nNel 1781 la citt\u00e0 fu colpita da un forte sciame sismico, che dur\u00f2 per mesi. Il sisma non interruppe la costruzione del nuovo ponte sul torrente Marzeno, in sostituzione del ponte d'arco crollato nel 1521 e sino da allora sostituito da un traghetto. La nuova infrastruttura, tutt'oggi conosciuta come Ponte Rosso, fu inaugurata nel 1782.\nIl 20 gennaio del 1783 fu inaugurato il canale naviglio Zanelli, l'importante via d'acqua che collega Faenza al fiume Reno, passando per Bagnacavallo. L'opera, della lunghezza di 35,4\u00a0km, fu realizzata per volont\u00e0 del conte Scipione Zanelli (1722-1792) con i finanziamenti messi a disposizione da papa Pio VI. Progettato dall'ingegnere Romoaldo Bertaglia, era alimentato dalle acque del canale comunale proveniente dalla Chiusa di Errano. La via d\u2019acqua aveva come scopo principale la navigazione commerciale, ma allo stesso tempo alimentava mulini, maceratoi da canapa, pile per mondare il riso e altri opifici. Il canale aveva una portata di 2 metri cubi al secondo; la navigazione si svolgeva mediante animali da tiro, che trainavano le barche lungo gli argini, opportunamente ombreggiati da migliaia di pioppi. Il canale naviglio rimase l'infrastruttura primaria di trasporto delle merci per quasi duecento anni, fino all'apertura della linea ferroviaria Castelbolognese-Ravenna (1863). \nIl \"Libro degli Esercizi, ed Arti\" (1795) fornisce un quadro esauriente delle attivit\u00e0 commerciali e artigianali presenti a Faenza alla fine del Settecento. All'epoca erano censite 375 attivit\u00e0. Le categorie pi\u00f9 numerose erano i falegnami (56), i calzolai (36), i sarti (28) e i fabbri (26). Le attivit\u00e0 di maggior prestigio si concentravano attorno alla Piazza: orefici, orologiai, speziali, intagliatori, librai e stampatori.\nNel 1797 vicino a Faenza, sul fiume Senio, si combatt\u00e9 la battaglia decisiva (ma dall'esito scontato) fra le milizie pontificie e l'esercito di Napoleone. Abbiamo un piacevole resoconto della battaglia nelle memorie di Monaldo Leopardi, il padre di Giacomo:\nSotto l'occupazione napoleonica Faenza fu sede, tra il 1803 e il 1815, dell'unico liceo del dipartimento del Rubicone, che comprendeva l'intera Romagna, grazie all'impegno dell'intellettuale faentino Dionigi Strocchi (che diresse dal 1806 al 1809) e dell'amico Vincenzo Monti.\nDall'Unit\u00e0 nazionale ad oggi.\nNel 1881, su 36.042 abitanti vi erano cinque ragionieri, otto medici e sei avvocati residenti a Faenza. Nel 1891 nacque Pietro Nenni, leader storico del socialismo italiano, considerato tra i padri della repubblica.\nNel 1895 il Conte Carlo Zucchini, anima instancabile per molti anni delle associazioni cattoliche faentine, condusse le forze politiche cattoliche e liberali alla guida della citt\u00e0, stabilendo un tale preponderanza che per Faenza venne coniata l'espressione di \"isola bianca\", per distinguerla dal resto della \"rossa\" Romagna dove prevalevano le forze socialiste e repubblicane.\nIl punto di maggior splendore della Faenza post unitaria fu raggiunto nel 1908 con l'Esposizione Torricelliana, una manifestazione imponente che fu visitata e inaugurata dal Re in persona portando Faenza alla ribalta nazionale. L'esposizione raccoglieva nelle sale dell'ex convento di San Maglorio i prodotti ceramici contemporanei (provenienti da tutta Europa). Insieme ad esse sono stati esposti tanti esemplari prodotti da antiche fornaci italiane. Conclusasi l'Esposizione, grazie ai doni degli espositori nacque il museo internazionale delle ceramiche.\nA prova del prestigio raggiunto dall'arte faentina nel Rinascimento, quando il 18 agosto 2006 il Premier del Qu\u00e9bec, Jean Charest, annunci\u00f2 il ritrovamento del primo insediamento francese in Canada, quello di Charlesbourg-Royal, aggiunse che nel sito fu ritrovato il frammento di un piatto con decorazioni realizzato a Faenza tra il 1540 e il 1550, certamente di propriet\u00e0 dell'aristocratico che svolgeva le funzioni di comandante della colonia.\nDurante la seconda guerra mondiale Faenza fu bombardata pi\u00f9 volte: il primo attacco si verific\u00f2 il 2 maggio 1944; il secondo il 13 maggio. Nel corso di quel durissimo anno, la citt\u00e0 fu colpita circa cento volte. I due terzi dell'abitato furono distrutti. Il vescovo, mons. Antonio Scarante, mor\u00ec sotto i bombardamenti il giorno prima della liberazione.\nLa liberazione di Faenza avvenne con una battaglia che si svolse dal 3 al 15 dicembre 1944, nell'ambito dell'offensiva degli Alleati contro la Linea Gotica. Faenza era presidiata dal LXXVI Corpo della 10\u00aa Armata tedesca. Gli Alleati mettevano in campo il I Corpo canadese, il V e X Corpo britannico e il II corpo polacco, sotto il comando dell'VIII Armata britannica. I primi ad entrare in citt\u00e0 furono i soldati neozelandesi (2nd New Zealand Division) il 16 dicembre 1944. Nella lotta partigiana si distinsero particolarmente:\nSimboli.\nIl simbolo del comune, riportato sullo stemma, \u00e8 il leone rampante. La descrizione ufficiale dello stemma \u00e8 riportata in un atto ufficiale del 05/07/1928 dell'allora capo del governo Benito Mussolini, conservato presso la Biblioteca Comunale:\nOnorificenze.\nFaenza \u00e8 tra le citt\u00e0 decorate al valor militare per la guerra di Liberazione, insignita della Croce di guerra al valor militare per i sacrifici delle sue popolazioni e per l'attivit\u00e0 nella lotta partigiana durante la seconda guerra mondiale ed \u00e8 membro dell'Istituto Nazionale del Nastro Azzurro che raggruppa tutti i combattenti decorati al valor militare:\nMonumenti e luoghi d'interesse.\nLa storia urbanistica di Faenza, analogamente a quella di molte altre citt\u00e0 emiliano-romagnole, si snoda attraverso un continuo processo di rigenerazione dell'originaria struttura romana, che, pur venendo in alcuni casi fortemente intaccata, riesce tuttavia a sopravvivere nell'impianto geometrico della citt\u00e0. Il tessuto urbano, profondamente alterato dalle distruzioni belliche, seppur offrendo numerosi esempi di architettura rinascimentale e barocca (concentrati in maggior numero nel centro cittadino), conserva una caratterizzazione prevalentemente neoclassica sette-ottocentesca, in quanto tra il XVIII e il XIX secolo vi furono grandi opere di trasformazione edilizia alle quali contribuirono gli architetti Giuseppe Pistocchi, Giovanni Antonio Antolini, Pietro Tomba; con esse Faenza divenne protagonista del neoclassicismo a livello europeo.\nArchitetture religiose.\nL'edificio pi\u00f9 antico di Faenza giunto sino a noi quasi integro \u00e8 il campanile di S. Maria Vecchia (chiesa originale risalente al VI secolo, poi riedificata), edificato tra il IX e il X secolo. Altro monumento superstite dei tempi a cavallo dell'anno Mille \u00e8 la cripta della chiesa di S. Ippolito. La chiesa pi\u00f9 antica pervenuta integra \u00e8 la Chiesa della Commenda, risalente intorno al 1100.\nIl principale luogo di culto cattolico della citt\u00e0 \u00e8 la Cattedrale di San Pietro Apostolo, ovvero il Duomo, chiesa madre della diocesi di Faenza-Modigliana. La sua costruzione, su progetto di Giuliano da Maiano, fu iniziata nel 1474 e non si concluse prima del 1515, rimanendo tuttavia incompiuta la facciata; la consacrazione al culto di San Pietro apostolo avvenne nel 1581.\nDi seguito sono riportate le principali architetture religiose edificate nel territorio comunale:\nArchitetture civili.\nTorre dell'Orologio.\nLa Torre Civica (o dell'Orologio), posta all'ingresso della Piazza del Popolo nell'incrocio tra il cardo e il decumano della \"Faventia\" romana, \u00e8 uno dei simboli architettonici pi\u00f9 rappresentativi e riconoscibili della citt\u00e0.\nIl progetto originario \u00e8 attribuibile a Fra Domenico Paganelli che a partire dal 1604 la fece erigere, sfruttando una base bugnata cinquecentesca. \u00c8 di forma quadrangolare, a 5 ordini sovrapposti e coronata da una cupola. In basso, dentro una nicchia provvista di balcone cinto da bella ringhiera in ferro battuto e ottone, \u00e8 collocata una Madonna con il Bambino in marmo, di Francesco Scala, del 1611.\nLa torre originale fu fatta saltare dai Tedeschi in ritirata nel novembre 1944. Quella attuale \u00e8 una fedele ricostruzione del 1953, nella quale nicchia \u00e8 tuttora posizionata l'originale seicentesca Madonna col Bambino, che si salv\u00f2 dal crollo.\nFontana maggiore.\nLa Fontana monumentale, situata tra il Duomo e la Torre dell'Orologio, venne realizzata su incarico di Domenico Paganelli, preposto alla direzione della costruzione di un acquedotto cittadino nel 1583. Si riprese nel 1614 a causa di altre commissioni di Paganelli a Roma e lo stesso, su suggerimento del cardinal Rivarola, incaric\u00f2 della costruzione di una fonte che servisse da punto terminale del condotto sotterraneo che parte da Errano l'architetto ticinese Domenico Castelli, che condusse a termine i lavori nel 1621.\nIl fonte risult\u00f2 un'apprezzata opera ricca di sculture simboliche in bronzo, realizzate da Tarquinio Jacometti nel 1619-20. Le aquile e i draghi rappresentano le imprese araldiche di Papa Paolo V (Borghese), i tre leoni rampanti lo stemma cittadino.\nNel 1869 venne rimossa l'alta cancellata di ferro che la proteggeva.\nVoltone della Molinella.\nIl Voltone della Molinella, un passaggio coperto da volte a crociera al piano terra di Palazzo Manfredi, conduce dalla piazza principale, piazza del Popolo, alla piazza Nenni con il teatro comunale Masini.\nLa volta a ombrello fu decorata a grottesche da Marco Marchetti nel 1566. Oggi il voltone ospita l'ingresso dell'ufficio turistico e della galleria espositiva comunale.\nTeatro Masini.\nIl Teatro comunale Angelo Masini, in piazza Nenni (gi\u00e0 \"della Molinella\"), \u00e8 uno dei maggiori esempi di architettura neoclassica a Faenza. Fu progettato e costruito tra il 1780 e il 1787 dall'architetto Giuseppe Pistocchi, su richiesta dell'Accademia dei Remoti, un cenacolo di intellettuali e artisti faentini che si era costituito nel 1673. Esso conserva una struttura con pianta di ferro di cavallo, fornita di quattro ordini di palchi, separati da colonne di vario stile. Ospita affreschi di Felice Giani. La fascia superiore \u00e8 arricchita da decorazioni plastiche e venti statue raffiguranti divinit\u00e0 dell'Olimpo, realizzate da Antonio Trentanove.\nPalazzi.\nDi seguito sono elencati i palazzi di rilevante interesse storico-culturale, dal medioevo al periodo neoclassico, nel centro storico di Faenza:\nLogge.\nLe logge e i portici di maggiore interesse nel centro storico sono: \nProspettiva (Fontanone).\nLa Prospettiva, denominato dai faentini Fontanone, \u00e8 il monumento che costituisce lo scenario architettonico in fondo a viale Stradone. Venne realizzato nel 1824 sotto la direzione dei lavori di Pietro Tomba, sul luogo dove gi\u00e0 esisteva una conserva di acqua dell\u2019antico acquedotto, su decisione della Deputazione del Pubblico Passeggio e il gonfaloniere Antonio Margotti per completare il viale, allora luogo di passeggio, con un edificio che fungesse da prospettiva terminale e che venisse utilizzato come luogo di ritrovo e di ristoro durante le passeggiate domenicali fuori porta.\nBorgo Durbecco.\nIl Borgo, espansione esterna dell'abitato di Faenza, si trova ad est delle mura della citt\u00e0, al di l\u00e0 del fiume Lamone. I primi insediamenti risalgono all'XI secolo. Tra i maggiori monumenti vi sono la chiesa della Santissima Annunziata, la chiesa di Sant'Antonino, la chiesa della Commenda e la cinquecentesca Porta delle Chiavi, unica superstite delle porte urbane, denominata cos\u00ec in seguito al dono delle chiavi della citt\u00e0 a Papa Pio IX nel 1857.\nVille.\nSulle colline e nelle campagne attorno a Faenza sorgono alcune delle dimore storiche edificate tra il XVIII e XIX secolo dalla nobilt\u00e0 faentina. Di seguito sono riportate le principali ville ubicate nel territorio comunale di Faenza.\nArchitettura militare.\nMura.\nLe mura difensive che ancora oggi circondano la citt\u00e0, rimaste parzialmente intatte sia a causa dell'urbanizzazione sia a causa delle guerre, furono erette nel periodo manfrediano tra il 1380 e il 1470, in sostituzione e ampliamento della precedente cinta muraria altomedievale, con uno sviluppo complessivo di oltre 5\u00a0km comprendendo anche il Borgo Durbecco. Erano scandite da torrioni (in origine 35, ne restano 26) e da cinque grandi porte, delle quali resta solo quella delle Chiavi. In difesa della citt\u00e0, oltre alle mura cittadine, vennero edificate due torri sul ponte fortificato che collegava la citt\u00e0 con il Borgo, le quali in seguito a una piena del Lamone nel 1842 vennero smantellate definitivamente.\nTorre di Oriolo.\nPresso il borgo collinare di Oriolo dei Fichi, in direzione sud-est, si trova un mastio manfrediano del XV secolo, a pianta esagonale e della tipologia architettonica detta \"a doppio puntone\".\nPiazze.\nDi seguito sono elencate le piazze cittadine di maggiore rilevanza:\nSiti archeologici.\nLe tracce della Faenza romana oggi non sono visibili direttamente, in quanto l'urbanizzazione delle epoche successive ha portato a una completa sovrapposizione edilizia. I reperti ritrovati in seguito agli scavi archeologici presso i siti di ritrovamento sono stati tuttavia recuperati, catalogati e raccolti. Il percorso di visita dei siti e dei reperti \u00e8 gestito dal Servizio Musei dell'Unione della Romagna Faentina.\nEsposizione archeologica di Palazzo Mazzolani.\nNella corte di Palazzo Mazzolani \u00e8 stata allestita una selezione dei pi\u00f9 importanti pavimenti rinvenuti nel corso di scavi archeologici della Faenza romana. L\u2019arco cronologico di realizzazione di questi mosaici copre un periodo dal I al VI secolo d.C. Nella \"Faventia\" romana erano presenti domus di vasta estensione, caratterizzate dalla presenza di mosaici estremamente raffinati. Il complesso dei materiali conservati a Palazzo Mazzolani \u00e8 estremamente interessante e copre un arco cronologico vastissimo, che va dalla preistoria alla tarda antichit\u00e0.\nAree naturali.\nParchi e giardini.\nFaenza \u00e8 una citt\u00e0 verde: il centro cittadino presenta un elevato numero di parchi e giardini pubblici, alcuni dei quali in pieno centro storico. Il Parco Bucci, esteso per pi\u00f9 di 8 ettari, oltre a essere allestito con sentieri, collinette, laghetti e ruscelli, vanta la presenza di numerose specie di piante e di animali che circolano liberi per tutta l'area del parco.\nSociet\u00e0.\nEtnie e minoranze straniere.\nGli stranieri residenti nel comune sono , ovvero l'11,21% della popolazione. Di seguito sono riportati i gruppi pi\u00f9 consistenti:\nLingue e dialetti.\nFaenza \u00e8 legata alle sue radici culturali romagnole, e in particolare al suo dialetto. Assieme a Forl\u00ec condivide la fama di sede del dialetto romagnolo tipico, anche se fra i due centri vi sono significative differenze. Difatti in questo territorio perfino fra due frazioni separate da pochi chilometri di strada possono riscontrarsi differenze di termini e accenti. La lingua tende a perdere questa o quella peculiarit\u00e0 a mano a mano che ci si allontana dal nucleo centrale.\nA Faenza ha sede la Filodrammatica \"A. P. Berton\", una delle prime filodrammatiche d'Italia, fondata nel 1883. \u00c8 un'associazione estremamente attiva dal punto di vista teatrale, rinomata in particolare per le commedie in dialetto romagnolo. Dal 1994 ha una sede stabile: il teatro dei Filodrammatici.\nReligione.\nFaenza \u00e8 sede di una diocesi della Chiesa cattolica.\nLa patrona di Faenza e della Diocesi \u00e8 la Beata Vergine delle Grazie.\nLa fede nella Santa Patrona nasce dall'apparizione della Vergine, invocata da una devota, Giovanna, durante la peste del 1412. Nell'iconografia la Madonna \u00e8 raffigurata con le braccia levate in alto mentre impugna sei frecce infrante, evocazione della pestilenza estinta per la sua intercessione. La sacra immagine fu affrescata come ex voto su una parete (\"in muro sub pontile\") della Chiesa di San Domenico. Il 12 maggio 1420 fu consacrata, all'interno della chiesa, una cappella dedicata alla Vergine. Da allora la seconda domenica del mese di maggio \u00e8 la Festa della Madonna delle Grazie (attualmente la ricorrenza \u00e8 stata anticipata al sabato). Nel 1631, in occasione di una nuova epidemia di peste, l'immagine fu incoronata. \nDal 1762 la Madonna delle Grazie \u00e8 venerata nel Duomo, in un altare marmoreo a lato del presbiterio. Nell'aprile 1781 uno sciame sismico colp\u00ec Faenza. La prima forte scossa fu avvertita la sera del 4 aprile; altre ne seguirono. I faentini offrirono alla Vergine le chiavi della Citt\u00e0 in atto simbolico di sottomissione. Tutte le repliche della prima scossa furono di minore intensit\u00e0, ragion per cui il 20 maggio 1781 il municipio istitu\u00ec il 4 aprile come giorno di festa. La citt\u00e0 elesse la Vergine delle Grazie come patrona. \nIl 25 marzo 1931 la sua nomina a patrona principale della citt\u00e0 e della diocesi fu approvata da Papa Pio XI, che la volle nuovamente incoronata a suo nome. Nel 1985 la cappella della Madonna fu dichiarata Santuario diocesano dal vescovo Francesco Tarcisio Bertozzi.\nTradizioni e folclore.\nPalio del Niballo.\nLa quarta domenica di giugno si disputa il Palio del Niballo, rievocazione storica vanto e orgoglio della citt\u00e0, nata nel 1959 ispirandosi alle giostre medievali faentine, che vede la sfida fra i cinque rioni cittadini. Questo avvenimento \u00e8 accompagnato nelle settimane antecedenti dalla Bigorda e dalle gare delle bandiere e dei musicanti.\nLa manifestazione manfreda fa parte della FIGS (Federazione Italiana Giochi Storici). La piazza faentina ha sfornato molti campioni, sia sbandieratori sia cavalieri, che hanno gareggiato a livello nazionale.\nAltre manifestazioni collaterali si sono affiancate col passare degli anni alla gara vera e propria del Palio, portando alla definizione del mese di giugno come \"Mese del Palio\". Nel calendario delle manifestazioni si citano in particolare:\nL\u00f2m a M\u00earz.\nTra l'ultimo fine settimana di febbraio e il primo di marzo si tiene la rievocazione dei tradizionali \"fuochi di marzo\", tipici del folclore romagnolo, quando si bruciavano i rami secchi e i resti delle potature per propiziare una buona annata per i campi e le coltivazioni.\nCultura.\nArchivi e biblioteche.\nBiblioteca Manfrediana.\nLa Biblioteca Comunale di Faenza ha sede nell'ex-convento dei Servi di Maria, adiacente all'omonima chiesa sconsacrata nel 1954. Il primo nucleo librario risale al tempo delle soppressioni napoleoniche delle Corporazioni religiose (1797). Nel 1804 l'abate Zannoni, divenuto bibliotecario a vita, arricch\u00ec la biblioteca dei suoi fondi personali: edizioni di classici greci e latini, opere d'antiquariato e di pregio.\nSuperato il dominio napoleonico, la biblioteca venne aperta ufficialmente al pubblico il 25 novembre 1818. L'Aula Magna si trova al primo piano. Allo stesso piano \u00e8 l'aula di maggior pregio architettonico: la \"Sala settecentesca\", dotata di scansie laccate, eseguite nel 1784. Ebbe la funzione di archivio notarile cittadino, fino al 1923, quando gli atti furono trasferiti in altra sede. Nella biblioteca sono conservati numerosi fondi, tra i quali sono da annoverare: il fondo dei conti Zauli Naldi, raccolto da mons. Domenico Zauli, il fondo filosofico donato da mons. Vincenzo Poletti, il fondo donato da mons. Carlo Mazzotti, le raccolte dei disegni di Romolo Liverani e di Domenico Rambelli, il fondo dei disegni di Giuseppe Pistocchi, la pi\u00f9 ricca collezione di scatole di fiammiferi di epoca Liberty presente in Italia (circa 35.000 esemplari), il Codice 117 (\"Bonadies\"), manoscritto musicale del '400.\nSecondo una leggenda nata nel medioevo, all'interno del pozzo presente nel piazzale, si celerebbe un basilisco.\nArchivio Fototeca Manfrediana.\nL'archivio storico Fototeca Manfrediana dispone di una collezione di circa diecimila immagini storiche di Faenza. Dal 2010 \u00e8 gestito dall'associazione di promozione sociale \"Fototeca Manfrediana A.P.S. - E.T.S\". \nLa fototeca si occupa di archiviazione e recupero di materiale fotografico riguardante la citt\u00e0 e i suoi dintorni, documentando i cambiamenti sociali, urbanistici e culturali dal 1860. L'associazione promuove la diffusione e la pratica della fotografia sul territorio faentino e organizza mostre e concorsi. Le fotografie facenti parte dell'archivio storico sono rese disponibili attraverso un portale web.\nScuole.\nNel territorio comunale sono presenti 9 indirizzi di scuola primaria di primo grado e 7 indirizzi di scuola secondaria di primo grado. Tra le scuole secondarie di secondo grado e gli istituti professionali, sono menzionabili:\nUniversit\u00e0.\nA Faenza sono presenti 4 indirizzi universitari o di corrispettivo livello.\nL'Istituto superiore per le industrie artistiche di Faenza \u00e8 uno dei quattro presenti in tutta Italia. \u00c8 un istituto statale di alta formazione che si occupa della ricerca e sperimentazione nel settore del disegno industriale. Gli ISIA fanno parte del comparto AFAM, sotto l'egida del Ministero dell'istruzione, dell'universit\u00e0 e della ricerca.\nSono presenti inoltre alcune sedi dell'Universit\u00e0 di Bologna:\nMusei.\nFaenza offre un vasto archivio storico e culturale tra musei e gallerie d'arte.\nMuseo Internazionale delle Ceramiche (MIC).\nFu fondato nel 1908 da Gaetano Ballardini, che 8 anni pi\u00f9 tardi fonder\u00e0 l'Istituto Statale d'Arte per la Ceramica G. Ballardini ora a lui dedicato. Fra le personalit\u00e0 che fecero parte del comitato istituito dal Ballardini a sostegno della nascita del museo vi fu anche Tito Pasqui.\nIl museo \u00e8 diventato un importante centro culturale di ricerca e di documentazione per la ceramica di tutto il mondo e pu\u00f2 proporre al pubblico un'ampia campionatura di quanto \u00e8 stato prodotto dall'antichit\u00e0 classica fino ail'epoca moderna Il percorso prende avvio con le ceramiche precolombiane, proposte con il supporto di una raffinata didattica, cui seguono quelle dell'antichit\u00e0 classica dalla preistoria all'epoca romana - e quindi i manufatti provenienti dall'Estremo Oriente (Cina, Giappone, Corea) e dal Medio Oriente. Al piano superiore del vecchio quadrilatero \u00e8 presentata l'evoluzione delle ceramiche di Faenza dal Basso Medioevo al Rinascimento, che pu\u00f2 essere messa a confronto con la produzione del Rinascimento italiano, ripartita per le varie regioni.\nUna sezione illustra i successivi sviluppi della ceramica italiana dal Seicento all'Ottocento, dove \u00e8 possibile ammirare le settecentesche ceramiche faentine della manifattura dei Conti Ferniani, mentre nella Sala Europa si pu\u00f2 ammirare una selezione dei prodotti delle principali manifatture europee. Di notevole interesse \u00e8 il presepe Zucchini, esposto in una sala apposita, raro esempio di presepe monumentale faentino ottocentesco realizzato per la famiglia dei Conti Zucchini dallo scenografo Romolo Liverani. Il Museo non si rivolge solo alle ceramiche del passato, ma \u00e8 attento a quanto ancora oggi si produce nel settore. Ecco allora i vasti spazi dedicati al contemporaneo che prende le mosse dalle opere dei Premi Faenza, un concorso internazionale che si celebra dal 1938. La sezione accoglie, oltre ad una selezione di designer, anche capolavori di artisti universalmente riconosciuti come Picasso, Matisse, Georges Rouault, Fernand L\u00e9ger, Chagall, Salvatore Fancello, Lucio Fontana, Leoncillo, Alberto Burri, Arturo Martini, Fausto Melotti, Ugo Nespolo, Enrico Baj, Arman, Sebastian Matta. Infine, nella nuova sala conferenze, il visitatore pu\u00f2 accedere a una multivisione sulla genesi del Museo.\nIl MIC \u00e8 stato riconosciuto dal 2011 come \"Espressione dell'arte ceramica nel mondo\u201d dal Club UNESCO Forl\u00ec.\nMuseo Nazionale dell'Et\u00e0 Neoclassica in Romagna.\nIn et\u00e0 neoclassica, architetti come Giuseppe Pistocchi, Giovanni Antonio Antolini, Pietro Tomba e artisti come Felice Giani e i suoi seguaci, lo scultore Antonio Trentanove, Giovan Battista Ballanti Graziani, furono artefici di una profonda trasformazione culturale della citt\u00e0. Palazzo Milzetti (poi Rondinini) rappresenta l'esito senza dubbio pi\u00f9 alto del neoclassismo faentino, per la straordinaria integrazione tra l'architettura, la decorazione e l'arredo, permettendo di restituire ai visitatori l'esperienza della vita della nobilt\u00e0 faentina dell'inizio del XIX secolo.\nIl palazzo fu acquistato nel 1973 dallo Stato italiano, ed \u00e8 stato aperto al pubblico nel 1979, dopo un lungo e accurato restauro.\nPinacoteca.\nLa Pinacoteca Comunale ha origine nel 1797, quando l'amministrazione comunale acquist\u00f2 un'importante collezione di stampe, disegni, gessi e dipinti dall'artista Giuseppe Zauli, cui ben presto si aggiungessero altre opere d'arte, provenienti dai conventi e dalle chiese soppressi in forza delle leggi napoleoniche. Essa venne aperta al pubblico nel 1879, nell'ex convento dei Gesuiti, poi chiamato Palazzo degli Studi e sede del Liceo ginnasio statale Evangelista Torricelli. Da allora, e fino ai nostri giorni, il patrimonio artistico \u00e8 stato notevolmente aumentato da ricche donazioni di privati, da depositi di Enti pubblici, dai reperti archeologici emersi a seguito delle attivit\u00e0 edilizie.\nTra le opere pi\u00f9 importanti esposte: \"Madonna con bambino e S. Giovanni\" in terracotta di Alfonso Lombardi; \"Madonna col bambino e i santi Michele e Andrea\" del Palmezzano; \"S. Girolamo\", di Donatello (una delle poche statue in legno dell'artista), \"San Giovannino\" di Benedetto da Maiano, \"Madonna col bambino, Angeli e i Santi Domenico, Andrea, Giovanni Evangelista e Tommaso d'Aquino \"di Biagio d'Antonio, \"Madonna con il Bambino, putti musicanti, San Giovanni Evangelista e il Beato Giacomo Filippo Bertoni\" del Maestro della Pala Bertoni; \"Fiori, uva e due Uccelli\" di Francesco Guardi; \"Cane e sporta \"di Arcangelo Resani; \"Le Rive della Tessaglia\" di Giorgio de Chirico (1926); Natura morta di Giorgio Morandi (1953).\nMuseo del Risorgimento e dell'et\u00e0 contemporanea.\nInaugurato nel 1904 e dal 2009 allestito nel piano nobile del restaurato Palazzo Laderchi, il Museo del Risorgimento e dell'et\u00e0 contemporanea di Faenza offre una raccolta di cimeli e documenti che riguardano personaggi ed eventi storici di Faenza e dintorni a partire dal 1790, data dell'arrivo delle truppe napoleoniche in citt\u00e0, passando per l'Unit\u00e0 d'Italia, fino al 1945.\nMuseo Civico di Scienze Naturali.\nIl Museo Civico di Scienze Naturali \"Malmerendi\" nasce formalmente nel 1980, dopo la scomparsa del geometra faentino Domenico Malmerendi, dal giorno in cui la sua collezione ornitologica ed entomologica diviene a tutti gli effetti propriet\u00e0 pubblica. Ospitando inoltre una raccolta di Fauna a mammiferi e una sezione abiologica con fossili e minerali, attualmente risulta essere l'Istituto scientifico naturalistico pi\u00f9 importante e ricco della provincia. L'edificio museale sorge al centro di un'ampia area verde di oltre 12.000 metri quadrati di superficie, un tempo impiantata a vivaio e oggi trasformata in giardino botanico.\nArte.\nCeramica.\nFaenza \u00e8 storicamente e internazionalmente nota per la produzione di ceramica artistica. Il toponimo stesso della citt\u00e0 \u00e8 diventato sinonimo di ceramica (maiolica) in molte lingue, tra cui il francese fa\u00efence e l\u2019inglese faience. Le prime fabbriche ceramiche nacquero a Faenza nel I secolo a.C.. A favorire la produzione di ceramica sono state probabilmente le caratteristiche dei tipi di argille reperibili nelle acque del fiume Lamone. Tuttavia Faenza diverr\u00e0 celebre per le sue ceramiche nel corso del Rinascimento. La ceramica di Faenza \u00e8 la cosiddetta maiolica (o \u201cfaenza smaltata\u201d), ovvero ceramica dotata di un rivestimento vetroso opacizzato con l\u2019ossido di stagno, un prodotto che seguir\u00e0 un lento e costante sviluppo sia nella tecnica ceramista sia nei cromatismi e decorazioni, per raggiungere l\u2019apice del successo nel XVI secolo.Ancora oggi sono attive numerose botteghe d'arte ceramica storiche, la cui attivit\u00e0 e sviluppo vengono tutelati e promossi dall'Ente Ceramica Faenza e dall'Associazione Italiana Citt\u00e0 della Ceramica (AICC) per mezzo di eventi e fiere che richiamano annualmente appassionati e artigiani da tutto il mondo. In citt\u00e0 sono comuni e caratteristiche le opere in ceramica, donate dagli artisti, spesso collocate in parchi e giardini oppure al centro di rotonde o isole di traffico.\nNeoclassicismo.\nIl Neoclassicismo fu il momento culturale e artistico che caratterizz\u00f2 la citt\u00e0, in particolare tra il 1780 e il 1820. L\u2019eccezionale realizzazione di edifici, dipinti, sculture, decorazioni e arredi, con il coinvolgimento di artisti e botteghe artigiane, rese Faenza un punto di riferimento per l'arte neoclassica in tutta Europa. Furono di grande rilievo le opere di architetti e artisti quali Giuseppe Pistocchi, Giovanni Antonio Antolini, Pietro Tomba, Felice Giani, Antonio Trentanove, Giovan Battista Ballanti Graziani, Romolo Liverani. Massimo esempio dell'arte neoclassica faentina e romagnola \u00e8 incarnato dall'edificio di Palazzo Milzetti, oggi museo nazionale.\nArte contemporanea.\nFaenza dimostra di essere particolarmente legata alla sua identit\u00e0 culturale artistica, offrendo sin dai primi anni del '900 i suoi spazi per accogliere, promuovere e tutelare rigorosamente opere quali dipinti, sculture, allestimenti, altorilievi, bassorilievi e soprattutto ceramiche, di artisti contemporanei locali, nazionali e internazionali. Queste sono allestite sia in spazi museali sia in un vero e proprio \"Museo all'aperto\" cittadino, catalogate con la relativa geolocalizzazione sul sito del Comune.\nTeatro.\nDiverse associazioni teatrali sono attive nel territorio. Tra esse sono menzionabili:\nCucina.\nNell'area di Faenza, oltre alla cucina romagnola tipica, vengono proposte ricette autoctone:\nCurzul.\nI \"C\"urz\u00f9l\" sono una pasta all'uovo tipicamente faentina che prende il nome dalla somiglianza con i lacci delle scarpe: curzul in romagnolo significa infatti \u201claccetti\u201d. La ricetta tipica \u00e8 quella con il rag\u00f9 di scalogno.\nTortelli di San Lazzaro.\nI \"Turt\u00e8ll d'San Lazar\"\" si fanno esclusivamente a Faenza appunto in occasione della festa di San Lazzaro, la quinta domenica di Quaresima, nella zona di Borgo Durbecco e il territorio circostante. In origine si trattava di un dolce povero che si \u00e8 andato via arricchendo con il migliorare delle condizioni di vita: oggi la sfoglia si ottiene impastando farina, uova, latte, burro e zucchero e per il ripieno si amalgamano le castagne lessate con cioccolato, marmellata, canditi ecc..\nIl tortello ha una forma allungata con la chiusura a spiga di grano e presunti storici sostengono che tale forma potrebbe essere ispirata alla figura di Lazzaro avvolto nelle bende della sepoltura.\nEventi.\nMeeting delle Etichette Indipendenti.\nA Faenza, nell'ultimo week-end di settembre, e in passato durante il mese di novembre, si svolge la manifestazione che in assoluto ha portato in citt\u00e0 il maggior numero di visitatori: il Meeting Etichette Indipendenti (MEI), evento musicale in cui si radunano case discografiche e musicisti che si definiscono indipendenti dalle major discografiche. Partecipano musicisti di caratura nazionale con concerti nelle 2/3 serate di durata della manifestazione.\nL'evento si svolge nel centro storico.\n100\u00a0km del Passatore.\nNell'ultimo sabato di maggio si svolge la \"100 km del Passatore\". \u00c8 un'ultramaratona, considerata da molti folcloristica ma molto impegnativa, che richiama ogni anno pi\u00f9 di 1000 partecipanti da tutto il mondo. La gara, che si \u00e8 svolta per la prima volta nel 1973, \u00e8 intitolata al Passatore, popolare figura della storia e del folclore romagnolo.\nLa difficolt\u00e0 della competizione non \u00e8 solo nella distanza (100\u00a0km certificati IAU/IAFF) ma anche nel dislivello: la partenza \u00e8 a Firenze (52 metri s.l.m.) e si devono attraversare gli Appennini giungendo alla quota massima sul Passo della Colla di Casaglia (913\u00a0m s.l.m.) per poi scendere verso Faenza (34\u00a0m s.l.m.). L'importanza di tale gara nel panorama delle ultramaratone \u00e8 data dal fatto che pi\u00f9 volte \u00e8 stata campionato europeo e nel 1991 anche campionato del mondo.\nManifestazioni internazionali della ceramica d'arte.\nMolto importanti sono le manifestazioni internazionali della ceramica d'arte contemporanea e antica, organizzate dall'Ente Ceramica, che si svolgono in citt\u00e0 richiamando artisti, collezionisti e amanti della maiolica da tutto il mondo. Tra queste spiccano:\nGeografia antropica.\nSuddivisioni storiche.\nFaenza \u00e8 storicamente suddivisa in Rioni:\nI primi quattro rioni: Giallo, Rosso, Nero e Verde riprendono i colori e l'antica divisione amministrativa del comune, ancora visibile in vecchie mappe cittadine conservate nella biblioteca comunale. I territori rionali sono separati dai quattro corsi cittadini, gli antichi cardo e decumano di epoca romana, e ripropongono la suddivisione storica altomedioevale della citt\u00e0 faentina in quattro Rioni.\nIl Borgo Durbecco, cio\u00e8 l'area della citt\u00e0 sulla riva destra del fiume Lamone sviluppatasi in epoca tardo-medievale, \u00e8 stato istituito come Rione nel 1959 per poter coinvolgere anche questo quartiere nelle manifestazioni del Palio del Niballo.\nSuddivisioni amministrative.\nIl Comune \u00e8 suddiviso in 5 circoscrizioni, ognuna sede dei rispettivi organismi consultivi di quartiere:\nFrazioni.\nIl Comune di Faenza comprende le seguenti frazioni e localit\u00e0 (in ordine alfabetico):\nEconomia.\nFaenza \u00e8 una citt\u00e0 industrializzata. La zona industriale si sviluppa su diverse aree. Le principali sono:\nSono presenti numerose aziende, tra cui: CISA, azienda produttrice di serrature; Caviro, azienda leader nella produzione di vino; Mokador, famosa torrefazione di questo territorio; Tampieri Holding, specializzata in produzione di energia, olii vegetali e depurazione; Bucci Industries, leader in lavorazioni meccaniche e materiali compositi. In campo motoristico sono presenti due importanti aziende, Scuderia AlphaTauri (in passato nota come Minardi e Toro Rosso) e Gresini Racing, attive entrambe in campionati a livello mondiale.\nFaenza \u00e8 anche nota per il suo centro fieristico, la Fiera di Faenza, l'unica presente nella provincia di Ravenna.\nPer quanto riguarda l'artigianato, Faenza \u00e8 rinomata soprattutto per la lavorazione della ceramica e del ferro battuto.\nInfrastrutture e trasporti.\nStrade.\nFaenza \u00e8 attraversata da sud-est verso nord-ovest dalla strada statale 9 via Emilia e dall'Autostrada A14 Bologna-Taranto e da nord-est verso sud-ovest dalla strada provinciale 302 Brisighellese Ravennate.\nFerrovie.\nLa stazione di Faenza si trova sulla linea Bologna-Ancona e funge da capolinea della Firenze-Faenza, della Faenza-Ravenna e della Faenza-Lavezzola.\nMobilit\u00e0 urbana.\nFaenza dispone di un servizio urbano costituito da due autolinee linee gestite da Start Romagna, che opera anche i servizi interurbani che fanno capo al capolinea sito in viale delle Ceramiche.\nAmministrazione.\nIl comune di Faenza dal 1\u00ba gennaio 2012 \u00e8 capoluogo della Unione dei comuni della Romagna Faentina.\nGemellaggi.\nFaenza \u00e8 gemellata con:\nSport.\nAutomobilismo.\nFormula 1.\nLa citt\u00e0 vanta la presenza di un team di F1: fondato nel 1979 da Giancarlo Minardi con il nome di Minardi Team, il gruppo \u00e8 stato poi acquisito nel 2005 dall'austriaca Red Bull e ribattezzato Scuderia Toro Rosso e dal 2020, per motivi di sponsorizzazione, Scuderia AlphaTauri. Di particolare rilievo la prima vittoria assoluta del Team con la Toro Rosso STR3 da parte del pilota Sebastian Vettel al Gran Premio d'Italia 2008 a Monza e la vittoria di Pierre Gasly nel 2020, sempre a Monza, con la AlphaTauri AT01.\nLotta.\nIl Club Atletico Faenza Sezione Lotta \"CISA\" \u00e8 attivo nella lotta greco-romana. Dal 1919 molti atleti, anche a livello olimpico, hanno ottenuto un numero importante di vittorie. Della societ\u00e0 hanno fatto parte Ercole Gallegati, Gian Matteo Ranzi, Antonio Randi e Vincenzo Maenza (bicampione olimpico 1984 e 1988), nonch\u00e9 Andrea Minguzzi (campione olimpico 2008) e Daigoro Timoncini (tre Olimpiadi: Pechino 2008, Londra 2012 e Rio de Janeiro 2016).\nMotociclismo.\nNel 1948 si corse il Gran Premio delle Nazioni, l'evento internazionale di velocit\u00e0 pi\u00f9 importante dell'anno in Italia per le categorie 125cc, 250cc e 500cc. La sede fu il circuito delle \"Bocche dei Canali\", allora il pi\u00f9 veloce fra i circuiti nazionali. Lo stesso anno si ritir\u00f2 dalla carriera il campione faentino Francesco Lama, uno dei protagonisti del motociclismo italiano degli anni trenta.La squadra motociclistica Gresini Racing, con sede a Faenza, fondata dal due volte campione del mondo 125cc Fausto Gresini, attualmente milita nel Motomondiale nelle categorie MotoGP, Moto2, Moto3 e MotoE. Da segnalare i risultati ottenuti grazie a Daijir\u014d Kat\u014d (campione classe 250cc nel 2001), Toni El\u00edas (campione Moto2 nel 2010), Jorge Mart\u00edn (campione Moto3 nel 2018) e Matteo Ferrari (campione MotoE nel 2019).\nNuoto.\nLa ASD Centro Sub Nuoto Club 2000 \u00e8 una Scuola Nuoto Federale FIN presso il Centro Nuoto Comunale di Faenza, attiva nelle discipline acquatiche agonistiche e amatoriali, nuoto e subacquea in primis e, dagli anni 2000, nuoto sincronizzato e pallanuoto; fra i titoli conseguiti si evidenziano per il nuoto 2 titoli di Campione Italiano e per la fotografia subacquea 3 titoli di Campione del Mondo e 4 di Campione Italiano. Da ricordare la partecipazione alle Olimpiadi di Seul 1988 di Annalisa Nisiro.\nPallacanestro.\nLa squadra pi\u00f9 titolata della pallacanestro faentina \u00e8 il Club Atletico Faenza. Nata nell'immediato dopoguerra, la squadra femminile vanta a livello seniores ben 64 anni di storia, con 53 partecipazioni alla massima serie nazionale, di cui 16 consecutive. Ha vinto due Coppe Italia: nel 2007 e nel 2009.\nDal 2015 la principale societ\u00e0 di pallacanestro femminile \u00e8 \u00abFaenza Basket Project\u00bb (presidente Mario Fermi). Ha rilevato il titolo sportivo di Serie B di un'altra societ\u00e0 locale vincendo subito il campionato. Dopo pochi anni di Serie A2, nel 2020/21 la societ\u00e0 ha centrato la promozione in Serie A1.\nA oggi, a livello maschile \u00e8 attiva la Raggisolaris Faenza, che milita in Serie B.\nPallamano.\nLa Pallamano Romagna, nata nel 2019 dalla fusione di Handball Faenza e Romagna Handball (Imola-Mordano) e successivamente Pallamano Lugo, gestisce due squadre senior di pallamano che militano in Serie A2 e in Serie B.\nPallone col Bracciale.\nIl pallone col bracciale, o \"gioco del pallone\" come comunemente conosciuto dai faentini, \u00e8 uno dei giochi nazionali pi\u00f9 antichi e tuttora \u00e8 praticato in alcune localit\u00e0 in Italia, tra cui Faenza, soprattutto in tornei di manifestazioni folcloristiche e rievocative, presso lo sferisterio comunale.\nTennis.\nNel Club Atletico Faenza Tennis, attivo fin dal 1927, vi sono cresciuti sul piano tennistico diversi campioni a livello nazionale e internazionale, come Raffaella Reggi e Andrea Gaudenzi."}
{"id": "2225340", "revid": "767487", "url": "https://it.wikipedia.org/wiki?curid=2225340", "title": "Maroslele", "text": "Maroslele \u00e8 un comune dell'Ungheria di 2.199 abitanti (dati 2001). \u00c8 situato nella provincia di Csongr\u00e1d."}
{"id": "2225343", "revid": "74801", "url": "https://it.wikipedia.org/wiki?curid=2225343", "title": "Leanne Rowe", "text": "Tra i lavori principali da attrice si possono citare la partecipazione nel film \"Oliver Twist\" del 2005 di Roman Pola\u0144ski, dove ha interpretato la parte di Nancy. Nel 1995 ha inoltre lavorato con Franco Zeffirelli per la realizzazione del film \"Jane Eyre\" dove ha interpretato la parte di Helen Burns. Ha anche interpretato il ruolo di Baby nell'adattamento teatrale del film \"Dirty Dancing\"."}
{"id": "2225344", "revid": "121836", "url": "https://it.wikipedia.org/wiki?curid=2225344", "title": "Re Carlo I e la regina Enrichetta Maria", "text": ""}
{"id": "2225345", "revid": "173617", "url": "https://it.wikipedia.org/wiki?curid=2225345", "title": "Virtus Pallacanestro Bologna 1938-1939", "text": "Roster.\nVirtus Bologna Sportiva"}
{"id": "2225348", "revid": "767487", "url": "https://it.wikipedia.org/wiki?curid=2225348", "title": "M\u00e1rt\u00e9ly", "text": "M\u00e1rt\u00e9ly \u00e8 un comune dell'Ungheria di 1.388 abitanti (dati 2001). \u00c8 situato nella provincia di Csongr\u00e1d."}
{"id": "2225352", "revid": "125688483", "url": "https://it.wikipedia.org/wiki?curid=2225352", "title": "PosteMobile", "text": "PosteMobile \u00e8 un servizio di telefonia mobile e fissa fornito da PostePay S.p.A.\nI servizi erogati sono disponibili per la clientela privata e affari avvalendosi della rete commerciale di circa 14.000 uffici postali e Kipoint. L'operatore fu lanciato il 26 novembre 2007 su rete Vodafone come operatore virtuale mobile di tipo ESP, per poi diventare, dal 16 luglio 2014, un Full MVNO, su rete Wind. Dal 2018 propone anche servizi di telefonia fissa e Internet, mentre le schede SIM vendute dopo il 24 giugno 2021 tornano a operare su rete Vodafone.\nIl Ministero dello sviluppo economico ha assegnato all'operatore PosteMobile cinque decadi del prefisso 371 (371-1, 371-3, 371-4, 371-5, 371-6).\nStoria.\nIl 5 aprile 2007 viene ufficializzato l'accordo tra Poste Italiane e Vodafone Italia che prevede la nascita di PosteMobile S.p.A.. Fu proprio il 15 novembre dello stesso anno che la societ\u00e0 inizi\u00f2 il ad entrare nel settore della telefonia mobile, iniziando la vendita delle SIM inizialmente disponibili ai soli dipendenti postali. Il 26 novembre PosteMobile lancia la sua prima offerta pubblica: dopo circa 10 giorni dal lancio i clienti aumentarono fino a raggiungere le persone. e a fine 2007 la quota di circa . L'11 aprile 2008 PosteMobile lancia i propri servizi di mobile banking denominati \"Semplifica\" grazie al supporto tecnico di Gemalto, rinominato poi SIMply BancoPosta e nel 2009, precisamente il 7 luglio, PosteMobile comunica di aver raggiunto un milione di clienti.\nIl 1\u00ba aprile 2011 Poste Italiane conferisce a PosteMobile il ramo di Azienda \"Rete TLC Fissa\" che gestisce l'intera rete geografica degli uffici postali e delle sedi operative e amministrative di Poste italiane e ad aprile 2017 PosteMobile entra per la prima volta nel mondo dei servizi di telefonia fissa con il lancio dell'offerta \"PosteMobile Casa\". Nel 2013 PosteMobile cambi\u00f2 operatore di rete, appoggiandosi sulla rete Wind. La scelta potrebbe essere stata influenzata a causa dei progetti di crescita di Massimo Sarmi non in linea con le politiche aziendali Vodafone, allora guidata da Vittorio Colao.\nIl 25 gennaio 2018 il consiglio di amministrazione di Poste Italiane delibera il conferimento in natura in favore di PosteMobile S.p.A. del ramo d\u2019azienda della monetica e dei servizi di pagamento afferente al Patrimonio Bancoposta e la costituzione, da parte di PosteMobile, di un patrimonio destinato tramite il quale operare come Istituto di Moneta Elettronica (IMEL), continuando a svolgere le consuete attivit\u00e0 di operatore di telefonia. Il 1\u00ba ottobre, a conclusione dell\u2019iter autorizzativo, nasce ufficialmente PostePay S.p.A. \u2013 interamente controllata da Poste Italiane \u2013 che riunisce attivit\u00e0 e competenze del Gruppo nel settore dei pagamenti e delle telecomunicazioni. Inoltre rinnova il proprio logo e cessa il servizio SIMply Bancoposta.\nNel mese di febbraio 2020 la societ\u00e0 ha concluso un contratto con la Vodafone per riutilizzare nuovamente la loro rete. Il cambio venne annunciato nel febbraio del 2021 e il periodo completo della transazione venne annunciato per il mese di marzo. Dall'11 gennaio 2021, i servizi dell'app PosteMobile non sono pi\u00f9 disponibili, perch\u00e9 inglobati e unificati con l'app Postepay, mentre dal 16 giugno PosteMobile utilizza completamente la rete Vodafone, sostituendo cos\u00ec la precedente di Wind. Il cambio non \u00e8 stato immediato, infatti la procedura iniziata il 16 si \u00e8 conclusa il 24 giugno."}
{"id": "2225359", "revid": "767487", "url": "https://it.wikipedia.org/wiki?curid=2225359", "title": "Nagylak", "text": "Nagylak \u00e8 un comune dell'Ungheria di 619 abitanti (dati 2001). \u00c8 situato nella provincia di Csongr\u00e1d."}
{"id": "2225362", "revid": "767487", "url": "https://it.wikipedia.org/wiki?curid=2225362", "title": "Nagym\u00e1gocs", "text": "Nagym\u00e1gocs \u00e8 un comune dell'Ungheria di 3.476 abitanti (dati 2001). \u00c8 situato nella provincia di Csongr\u00e1d."}
{"id": "2225365", "revid": "767487", "url": "https://it.wikipedia.org/wiki?curid=2225365", "title": "Virtus Pallacanestro Bologna 1939-1940", "text": "Roster.\nVirtus Bologna Sportiva"}
{"id": "2225366", "revid": "110157", "url": "https://it.wikipedia.org/wiki?curid=2225366", "title": "Nagyt\u0151ke", "text": "Nagyt\u0151ke \u00e8 un comune dell'Ungheria di 506 abitanti (dati 2001). \u00c8 situato nella provincia di Csongr\u00e1d."}
{"id": "2225371", "revid": "260676", "url": "https://it.wikipedia.org/wiki?curid=2225371", "title": "Birra in Belgio", "text": "Le birre belghe sono fra le pi\u00f9 varie e numerose del mondo. Tra le varie tipologie sono molto popolari le pilsener, le ale belghe e le particolari lambic.\nNel 2016 la cultura della birra belga \u00e8 stata dichiarata patrimonio immateriale dell'umanit\u00e0 dall'UNESCO.\nCronologia.\nLa notoriet\u00e0 delle birre belghe \u00e8 supportata da esperti in materia, come lo scrittore Michael Jackson. Anche se le vendite sono attualmente predominate dai gruppi In-bev ed Alken-Maes, il Belgio conta tuttavia 125 industrie della birra e circa 500 birre standard. Se si contano anche le birre uniche a produzione limitata, il numero di variet\u00e0 di birre prodotte supera le .\nDistribuzione e disponibilit\u00e0.\nAl giorno d'oggi, le birre belghe sono vendute in bottiglie in vetro di colore marrone o a volte verde offuscato, che permettono di evitare gli effetti negativi della luce sulla bevanda. Sono chiuse da un tappo, una capsula e a volte due. Alcune birre sono \u00aba fermentazione in bottiglia\u00bb. Anche se si possono comprare i marchi principali in alcuni supermercati, i magazzini specializzati che si trovano un po' ovunque offrono una selezione molto pi\u00f9 vasta, ma spesso un po' pi\u00f9 cara.\nIl Belgio conta letteralmente migliaia di \u00abcaff\u00e8\u00bb che propongono una scelta molto vasta ai consumatori. Citiamo fra i pi\u00f9 conosciuti: \u00abLe Bier Circus\u00bb, \u00abL'atelier\u00bb, \u00abChez Moeder Lambic\u00bb e \u00abDelirium Caf\u00e9\u00bb a Bruxelles, \u00abKulminator\u00bb e \u00abOud Arsenaal\u00bb a Anversa, \u00abDe Garre\u00bb e \u00ab't Brugs Beertje\u00bb a Bruges, \u00abHet Hemelrijk\u00bb a Hasselt, e \u00abHet waterhuis aan de bierkant\u00bb a Gand, \u00abLe Vaudr\u00e9e\u00bb a Liegi.\nLa grande maggioranza delle birre belghe \u00e8 disponibile soltanto in bottiglia, ma non mancano di certo prestigiose referenze anche in fusti solitamente da 20 o 30 l. Le birre in bottiglia che hanno potuto invecchiare correttamente presentano spesso un'evoluzione gustativa molto positiva.\nPer approfittare interamente della variet\u00e0 di gusti, ogni birra deve essere servita alla sua temperatura ideale (generalmente a temperatura di cantina, intorno agli 8-15\u00a0\u00b0C).\nLa maggior parte delle birre belghe viene servita nel loro bicchiere specifico dalle sue forme molto varie (calice ad ampia apertura, bicchiere a tulipano, bicchiere da pils). Il logo viene citato sistematicamente sul bicchiere. Le forme diverse servono a dar valore al gusto e agli aromi della suddetta birra con il cammino che le bolle prendono lungo le pareti del bicchiere. Recentemente, questa pratica dei bicchieri specifici \u00e8 stata introdotta negli Stati Uniti, su pressione dei fabbricanti di birra belgi che vogliono assolutamente che i loro prodotti siano serviti nel bicchiere adeguato.\nLe bottiglie esistono in molte capacit\u00e0: 25 cl, 33 cl, 37,5 cl, 75 cl e multipli di 75 cl. Le bottiglie da 37,5 cl sono generalmente riservate al \u00ablambic\u00bb. Le altre birre sono messe in bottiglie di 25 cl o 33 cl, secondo il marchio. Le grandi bottiglie (75 cl) sono in vendita in alcuni negozi di alimentari, ma la scelta \u00e8 spesso limitata. Per ogni grande bottiglia, la nomenclatura \u00e8 quella dello Champagne, ma queste bottiglie sono realmente molto rare.\nVariet\u00e0 di birre belghe.\nPilsner.\nAnche se il Belgio \u00e8 famoso per le sue birre speciali, sono le pils le pi\u00f9 vendute sul mercato interno e nell'esportazione. Le pils rappresentano il 75% della produzione di birre belghe. Con fermentazione bassa, si riconoscono facilmente dal loro colore chiaro ed il loro gusto morbido.\nLa marca pi\u00f9 conosciuta a livello internazionale \u00e8 la Stella Artois, mentre Jupiler e Maes sono pi\u00f9 popolari sul mercato interno.\nBirra bianca.\nLe birre bianche sono birre a base di frumento, chiamate \"witbier\" in Olandese. Contengono soltanto poco alcool, e sono moderatamente morbide e piuttosto rinfrescanti. Vengono usate molte spezie tra cui, coriandolo, buccia d'arancia, e anche del cumino. A volte vengono servite con una fetta d'arancia, soprattutto come rinfrescante in estate. Questo tipo di birra, vecchio di 400 anni, era scomparso negli anni cinquanta, ma ne \u00e8 stata ripresa la produzione da Pierre Celis nella sua fabbrica di birra di Hoegaarden. Ha anche introdotto questo stile di birra negli Stati Uniti, dove molte industrie della birra artigianali ne producono sotto la denominazione \u00abBelgian style white\u00bb.\nAlcuni esempi tipici: La Binchoise blonde, Hoegaarden, Blanche de Namur, Fruli o anche Steendonk. Tradizionalmente, queste birre erano trattate nella regione Est della Provincia di Brabant.\nBirre d'abbazia.\nContrariamente alle birre dette \u00abtrappiste\u00bb, le birre d'abbazia sono prodotte da fabbricanti di birra commerciali e portano il nome di un'abbazia abbandonata o in funzione. A livello internazionale, i marchi pi\u00f9 conosciuti sono Leffe (InBev) e Grimbergen (Maes). Si possono anche citare \u00abTripel Karmeliet\u00bb, le birre di \u00abMaredsous\u00bb, di \u00abWatou\u00bb, di \u00abSaint-Feuillien\u00bb, di \u00abFloreffe\u00bb, di \u00abVal-Dieu\u00bb, ecc.\nCome per la birra trappista, non si tratta di un solo stile di birra, ma piuttosto di una denominazione che copre vari stili. Ogni marchio possiede molte birre, delle versioni bionde e scure, con gradazione alcolica di 6,5% o pi\u00f9 e delle birre in bottiglie in versione doppia e tripla. La produzione delle birre d'abbazia non \u00e8 seguita da monaci, ma da parte di fabbricanti di birra commerciali che utilizzano il nome e la ricetta di un'abbazia che ha cessato di produrre. Solo alcune birre, come \u00abVal-Dieu\u00bb e la \u00abAbbaye d'Aulne\u00bb sono prodotte ancora nell'ambito dell'abbazia d'origine.\nBirre tripel.\nPer produrre queste birre chiare o di rado, scure, il fabbricante di birra utilizza quelle pi\u00f9 fermentabili ed un tipo di lievito pi\u00f9 resistente all'alcool. Queste birre sono forti di gusto e di tenore d'alcool. Alcuni esempi sono alcune birre d'abbazia esempio \u00abSint Idesbald\u00bb e \u00abBrugse tripel\u00bb.\nBirre trappiste.\nLe birre trappiste sono ad alta fermentazione e trattate all'interno di un'abbazia trappista. La totalit\u00e0 del processo di fabbricazione deve essere effettuata o sorvegliata dai monaci trappisti. Solo undici abbazie incontrano questi criteri attualmente, e sei sono situati in Belgio: Westvleteren, Westmalle, Achel, Rochefort, Orval e Chimay. Le altre cinque sono dislocate tra Paesi Bassi (2), Italia, Stati Uniti d'America e Austria, queste birre sono riconosciute con il marchio \u00abAuthentic trappist product\u00bb.\nBirre Lambic.\nSono birre tipiche del Belgio, con un gusto specifico molto acido. Le lambic non sono n\u00e9 a fermentazione alta, n\u00e9 a fermentazione bassa, ma a fermentazione spontanea con lieviti selvaggi che sono presenti nell'aria nei dintorni di Bruxelles e nella valle della Senna. \u00c8 in questi casi che le lambic vengono prodotte. Si possono anche farle fermentare con batteri che agiscono analogamente ai lieviti nel consumo degli zuccheri, producendo alcool e anidride carbonica, producendo aromi unici. Le lambic sono le sole birre che hanno una fermentazione spontanea a lungo termine: da 3 a 6 mesi, sono considerate \u00abgiovani\u00bb, dai 2 ai 3 anni, esse sono considerate \u00abmaturate\u00bb.\nLe lambic vengono principalmente servite alla spina in alcuni caff\u00e8 o nei dintorni di Bruxelles. molto raramente vengono messe in bottiglia.\nCi sono quattro categorie di birre derivate dalle lambic: \u00abGueuze\u00bb, \u00abKriek\u00bb, \u00abFramboise\u00bb e \u00abFaro\u00bb.\nLa Gueuze \u00e8 un assemblaggio di lambic giovani e lambic mature, per stimolare il rinfrescamento. Spesso, come i buoni vini, le Gueuze riposano durante gli anni in barili. Le marche pi\u00f9 conosciute sono: \u00abMort Subite\u00bb, \u00abBelle Vue\u00bb, \u00abCantillon\u00bb e \u00abSaint Louis\u00bb. Alcune marche pi\u00f9 popolari come \u00abMort subite\u00bb e \u00abSaint Louis\u00bb, non esitano a deviare delle regole ortodosse di mescolanza del lambic, aggiungendo anche degli zuccheri per ammorbidire il gusto delle loro birre. Le Gueuze vengono anche chiamate \u00abChampagne de Bruxelles\u00bb (Champagne di Bruxelles) e sono un assemblaggio di lambic giovani e mature. La qualit\u00e0 migliore \u00e8 spesso raggiunta nei prodotti di \u00abGirardin\u00bb, \u00abOud Beersel\u00bb, \u00ab3 Fonteinen\u00bb, \u00abCantillon\u00bb e \u00abBoon\u00bb.\nLe birre al gusto di frutta sono trattate aggiungendo frutti o succhi di frutta al lambic. La pi\u00f9 comune variabile \u00e8 \u00abKriek\u00bb, fatta con ciliegie (del nord del paese, di Schaarbeek). Altra frutta utilizzata: i lamponi, le pesche, i mirtilli e le albicocche (Fou'foune di Cantillon, molto rare).\nPer produrre la \u00abFaro\u00bb, ultima alternativa delle birre lambic, si aggiunge zucchero o caramella ad una lambic per lanciare la seconda fermentazione.\nBirre fiamminghe invecchiate scure.\nLa fabbrica di birra Rodenbach ha lanciato questo tipo di birra pi\u00f9 di un secolo fa. Per la miscela, si utilizza mosti arrostiti, una fermentazione per mezzo di molte variet\u00e0 di lieviti a fermentazione alta, ed una coltura di bacilli lattici (comparabile alla fabbricazione di yogurt). La birra riposa in seguito in barili di quercia. Ne risulta una birra abbastanza forte, piacevole a bere, di colore rosso profondo, ed un gusto tipico, acido ed al gusto di frutta.\nBirre Ambrate.\nLe ricette di queste birre sono adattamenti della birra ale britannica (dunque a fermentazione alta) per il gusto del pubblico belga. Durante gli ultimi venti anni, le birre ambrate sono diventate meno popolari. Quando era ancora prodotta a Mont-Saint-Guibert, la Vieux-Temps era realmente rappresentativa dello stile di birra ambrata del Vallone di Brabant. Oggi, si trovano ancora alcune birre ambrate trattate nel rispetto della tradizione. Capo del mercato, senza dubbio: la \u00abPalm\u00bb, una birra al gusto molto pieno, quasi appiccicoso. La \u00abDe Koninck\u00bb, chiamato \"bolleke\" per via suo bicchiere sferico, \u00e8 molto popolare tra gli abitanti di Anversa, dove viene prodotta. Un altro esempio originale \u00e8 Gertrude, una birra ambrata con un'amarezza sostenuta che pu\u00f2 essere gustata soltanto nella citt\u00e0 medioevale di Nivelles. Generalmente le birre ambrate hanno un contenuto dai 5 a 5,5 % vol. alcolico.\nBirre stagionali.\nLe birre di campagna sono comparabili alla \u00abPale Ale\u00bb, prodotte principalmente in Vallonia. Queste birre sono stagionali, contengono relativamente poco alcool, ed hanno spesso un gusto di frutta che li rende piacevoli da bere nella stagione calda.\nBirre da tavola.\nQueste birre hanno un debole tenore d'alcool (meno dell'1,5%) sono spesso vendute in grandi bottiglie, ed accompagnano i pasti. Queste birre stanno perdendo popolarit\u00e0 per la crescita delle sode ed acque in bottiglia. Ci sono versioni chiare e versioni scure. Venivano servite nei refettori delle scuole negli anni settanta, alcune organizzazioni si stanno mobilitando per ristabilire questa pratica, considerando le birre di tavola migliori per la salute dei bambini piuttosto che le sode."}
{"id": "2225372", "revid": "977364", "url": "https://it.wikipedia.org/wiki?curid=2225372", "title": "Banqueting House", "text": "La Banqueting House (in italiano, letteralmente: \"casa dei banchetti\") di Whitehall, a Londra, \u00e8 la meglio conservata delle \"banqueting houses\" fatte costruire dai sovrani inglesi. \u00c8 inoltre l'unica componente superstite del complesso di Whitehall, distrutto da un incendio nel 1698.\nLa storia.\nDurante il regno di Enrico VIII d'Inghilterra, che pure tribut\u00f2 molta attenzione al Palazzo di Whitehall di cui la \"banqueting house\" far\u00e0 in seguito parte, il complesso non disponeva di una propria sala delle feste, dal momento che il re preferiva a una struttura stabile ed ingombrante delle strutture provvisorie realizzate in legno da porre nel giardino.\nLa prima \"banqueting house\" permanente costruita a Whitehall, ad ogni modo, ebbe breve vita. Commissionata da re Giacomo I d'Inghilterra nel 1607 e probabilmente disegnata su progetto di Simon Basil, il sovrano inglese fece visita al sito della costruzione nel settembre di quello stesso anno e fu dispiaciuto di vedervi delle colonne che ne oscuravano le finestre. In occasione del matrimonio tra la principessa Elisabetta ed il principe Federico V del Palatinato nel 1613, l'area venne ingrandita con la costruzione di un'ulteriore sala a fianco. Questa \"banqueting house\" venne distrutta da un rovinoso incendio nel gennaio del 1619, rogo causato dagli addetti che vollero bruciare la spazzatura ritrovata sul sito dopo i festeggiamenti del capodanno anzich\u00e9 smaltirli altrove.\nL'edificio attuale, sempre destinato agli spettacoli ed ai ricevimenti di corte, venne commissionato sempre da re Giacomo I Stuart nel 1619 all'architetto Inigo Jones ed \u00e8 ancora considerato uno dei migliori prodotti del classicismo inglese, presentando una serie di elementi dedotti dall'architettura rinascimentale e dal Manierismo italiano. Nel 1622 i lavori terminarono. \nNel 1638, lo stesso Jones stese un disegno per un nuovo grandioso palazzo di Whitehall nel quale la banqueting house avrebbe dovuto essere incorporata, in una delle ali che racchiudevano una serie di sette cortili. Ad ogni modo, re Carlo I che aveva commissionato l'opera non trov\u00f2 mai le risorse per portarla a compimento ed a questo si aggiunsero le tensioni per la guerra civile inglese che fecero abbandonare definitivamente il progetto. Qualche anno pi\u00f9 tardi, re Carlo I d'Inghilterra venne giustiziato proprio davanti al palazzo\nNel gennaio del 1698, l'intero palazzo di Whitehall venne distrutto da un fuoco che bruci\u00f2 la struttura per diciassette ore consecutive. Ci\u00f2 che rimase del complesso fu la Banqueting House, il Whitehall Gate e l'Holbein Gate. Christopher Wren e Nicholas Hawksmoor vennero interpellati per la realizzazione di un nuovo palazzo, ma anche in questo caso poco dopo le idee vennero abbandonate.\nDopo la distruzione del palazzo, i monarchi inglesi successivi preferirono vivere altrove e pertanto la Banqueting Hall divenne ridondante per il proposito col quale era stata disegnata. Venne convertita in un primo momento in una cappella per sopperire alla distruzione della cappella reale presente a Whitehall, distrutta dall'incendio. Rimase utilizzata come cappella sino al 1893 quando la regina Vittoria la concesse alla Royal United Services Institute. Venne progettato di tramezzare gli spazi interni, giudicati troppo grandi e dispendiosi da mantenere, ma il progetto venne abbandonato poco dopo a favore della creazione di un museo militare che accoglieva anche lo scheletro del cavallo di Napoleone. Il museo venne chiuso nel 1962 e venne contemporaneamente riaperta la grande finestra a sud.\nOggi la Banqueting Hall \u00e8 aperta ai turisti e viene utilizzata come spazio espositivi.\nL'architettura.\nLa costruzione, che \u00e8 costituita da un unico grande vano a doppio volume, si ispira allo schema tipologico della basilica romana desunto, con tutta evidenza, da Andrea Palladio. Tale corrispondenza doveva essere maggiormente evidente al momento della costruzione, quando ancora non era stata demolita l'abside semicircolare posta sul lato sud. Il nome di \"banqueting house\" identificava l'uso della sala per i banchetti di stato, ma essa veniva utilizzata anche per ricevimenti ufficiali, cerimonie e balli in maschera. Gli spettacoli che qui si tenevano erano tra i pi\u00f9 conosciuti nell'Europa dell'epoca in quanto l'Inghilterra era considerata tra le migliori patrie della musica al mondo. Il 5 gennaio 1617, Pocahontas e Tomocomo vennero ricevuti da re Giacomo I alla Banqueting House, e si tenne una rappresentazione di \"The vision of delight\" di Ben Jonson. Secondo l'esploratore John Smith, Giacomo I apparve cos\u00ec annoiato dalla presenza dei suoi ospiti che i due non riconobbero il sovrano sino a quando non gli venne presentato. Lo spazio della Banqueting House come area teatrale inizi\u00f2 ad entrare in disuso dopo la morte di Orlando Gibbons nel 1625.\nL'interno.\nL'interno \u00e8 uno spazio luminoso a doppio cubo i cui lati longitudinali, con doppia finestratura, sono scanditi da due ordini sovrapposti (ionico e corinzio) interrotti da un ballatoio su mensole. Il doppio cubo, \u00e8 pari in altezza e in larghezza e costituisce uno dei canoni dell'architettura palladiana, dove le proporzioni di un edificio devono essere matematicamente correlate tra loro. Inigo Jones riutilizz\u00f2 poi questo stesso disegno a doppio cubi per Wilton House creando un luogo ove accogliere i dipinti realizzati da Van Dyck degli aristocratici della famiglia Pembroke.\nAl livello superiore, la sala \u00e8 circondata da quella che pi\u00f9 volte \u00e8 stata scambiata per una tribuna dei musici; in realt\u00e0 i musicisti solitamente suonavano da una posizione pi\u00f9 accessibile a coloro che si trovavano al piano inferiore. Nella galleria superiore venivano accolti gli ospiti che non potevano prendere parte direttamente ai banchetti di stato i quali potevano cos\u00ec vedere il re mangiare. Questo concetto veniva enfatizzato dalla mancanza assoluta di collegamenti tra lo spazio inferiore e la galleria superiore, la quale era accessibile solo esternamente.\nGiacomo I, che aveva voluto fortemente la creazione della Banqueting House, mor\u00ec nel 1625 e venne succeduto da suo figlio, Carlo I, il quale fu un grande patrono delle arti della sua epoca, incoraggiando cos\u00ec famosi pittori stranieri a venire a lavorare in Inghilterra. Nel 1623 visit\u00f2 la Spagna e rimase impressionato dalle opere di Tiziano, Rubens e Vel\u00e1zquez che aveva avuto modo di vedere in loco, al punto da desiderare creare qualcosa di analogo per la propria corte. Rubens, mentre si trovava in Inghilterra come diplomatico, ottenne la commissione di progettare e dipingere il soffitto della Banqueting House che venne abbozzato effettivamente a Londra ma completato poi nello studio dell'artista ad Anversa in quanto si presentava su larga scala e diveniva complesso realizzarlo in nell'abitazione inglese del pittore. La commissione ebbe luogo nel 1629\u201330 e l'opera venne collocata nel 1636. il soggetto, commissionato dal re in persona, rappresentava la glorificazione di suo padre, col titolo \"L'apoteosi di Giacomo I\", e di conseguenza rappresentava un'allegoria della sua stessa nascita. Col completamento dell'opera, Rubens venne fatto cavaliere e torn\u00f2 ad Anversa, lasciando il posto di pittore di corte a Londra a Anton van Dyck. I pannelli che compongono il soffitto vennero quindi tutti realizzati da Rubens ad Anversa e poi inviati via nave a Londra.\nL'esterno.\nL'esterno \u00e8 mutuato dai palazzi urbani di Palladio e, per adeguarsi a tale modello, Jones rinuncia ad alcuni elementi architettonici manieristici presenti dei disegni di studio e persino al frontone triangolare sul prospetto principale visto che l'ingresso \u00e8 posto sul lato minore. La facciata \u00e8 scandita da sette campate di due ordini sovrapposti di lesene; i tre intercolumni centrali sono evidenziati con l'uso di semicolonne. L'aspetto attuale non corrisponde a quello originario, in quanto un intervento ottocentesco di John Soane ha eliminato il cromatismo dovuto all'uso di materiali lapidei diversi mediante l'uso esclusivo della pietra di Portland, anche se i dettagli della facciata originaria sono stati fedelmente riprodotti."}
{"id": "2225373", "revid": "22039405", "url": "https://it.wikipedia.org/wiki?curid=2225373", "title": "Stazione di Castelluccio Superiore", "text": ""}
{"id": "2225374", "revid": "729019", "url": "https://it.wikipedia.org/wiki?curid=2225374", "title": "Nagy\u00e9r", "text": "Nagy\u00e9r \u00e8 un comune dell'Ungheria di 620 abitanti (dati 2001). \u00c8 situato nella provincia di Csongr\u00e1d."}
{"id": "2225379", "revid": "121836", "url": "https://it.wikipedia.org/wiki?curid=2225379", "title": "Palazzo dei Banchetti", "text": ""}
{"id": "2225382", "revid": "729019", "url": "https://it.wikipedia.org/wiki?curid=2225382", "title": "\u00d3f\u00f6lde\u00e1k", "text": "\u00d3f\u00f6lde\u00e1k \u00e8 un comune dell'Ungheria di 522 abitanti (dati 2001). \u00c8 situato nella provincia di Csongr\u00e1d."}
{"id": "2225391", "revid": "77761", "url": "https://it.wikipedia.org/wiki?curid=2225391", "title": "Mary Wortley Montagu", "text": "Montagu \u00e8 principalmente ricordata per le sue lettere, in particolar modo quelle scritte dalla Turchia, che sono state descritte da Billie Melman come \u201cil primo vero esempio di lavoro laico svolto da una donna sull'Oriente Musulmano\u201d.\nBiografia.\nLady Mary nacque a Thoresby Hall da Evelyn Pierrepont, quinto conte (Earl) di Kingston-upon-Hull. Ebbe una stretta amicizia con Mary Astell, una paladina dei diritti della donna, e con Anne Wortey Montagu, nipote di Edward Montagu, I conte di Sandwich. Con Anne, tenne un'animata corrispondenza. Le lettere di Anne, tuttavia, erano spesso copiate dalle bozze scritte dal fratello, Edward Wortley Montagu, e dopo la morte di Anne, avvenuta nel 1709, la corrispondenza tra Edward e Lady Mary continu\u00f2 senza intermediari. Il padre di Lady Mary, al tempo Marchese di Dorchester, rifiut\u00f2 Wortley Montagu come genero poich\u00e9 non accett\u00f2 di lasciare in eredit\u00e0 i suoi beni immobili ad un possibile erede. Le trattative cessarono, e quando Lord Dorchester insistette per far sposare la figlia, Edward e Mary decisero di fuggire insieme nel 1712. I primi anni della vita da sposata di Lady Mary Wortley trascorsero in isolamento in una tenuta di campagna. Suo marito divent\u00f2 membro del Parlamento Inglese nel 1715, e poco dopo venne nominato Lord Commissioner of the Treasury. Quando Mary lo raggiunse a Londra, il suo spirito e la sua bellezza presto fecero di lei una delle figure di spicco della societ\u00e0 ma dur\u00f2 poco perch\u00e9 contrasse il vaiolo e ne rimase sfigurata; la medesima malattia, due anni prima, aveva ucciso suo fratello. La lotta contro il vaiolo avr\u00e0 un ruolo centrale nella sua vita grazie a una svolta nella carriera del marito. \nNei primi mesi del 1716, infatti, Edward Wortley Montagu fu nominato Ambasciatore e trasferito ad Istanbul. Lady Mary lo accompagn\u00f2 a Vienna, e da l\u00ec ad Adrianopoli e Istanbul; fu durante quel viaggio che conobbe la tecnica della variolazione, pratica tradizionale di immunizzazione contro il vaiolo. Negli anni novanta del 1700, Edward Jenner svilupp\u00f2 un metodo pi\u00f9 sicuro, la vaccinazione. Lady Mary cerc\u00f2 con ogni mezzo di diffondere in Inghilterra quanto aveva appreso in Oriente, anche con l'aiuto di medici italiani. \nLord Montagu fu richiamato a Londra nel 1717, ma la coppia rimase ad Istanbul fino al 1718. la storia di questo viaggio e le osservazioni di Lady Mary sugli usi e costumi orientali sono narrati nell'opera \"Turkish Embassy Letters\", una serie di vivide lettere contenenti minuziose descrizioni geografiche; si \u00e8 spesso ritenuto che le \"Lettere\" siano state successivamente d'ispirazione per altre scrittrici-viaggiatrici, cos\u00ec come per molti orientalisti. \nPrima di partire per l'Oriente, incontr\u00f2 Alexander Pope, e durante la sua assenza egli le scrisse una serie di lettere molto originali, che sembrano essere state in primo luogo delle esercitazioni di scrittura galante. Dopo il ritorno di Lady Mary i due si scrissero pochissime lettere, e si sono ipotizzate numerose motivazioni sulla loro successiva lite e conseguente allontanamento. La loro ultima lettera del periodo dell'ambasciata ad Istanbul \u00e8 indirizzata a Pope e si suppone che siano state spedite da Dover il 1\u00ba novembre del 1718. La lettera contiene una parodia dell'opera di Pope \"Epitaph on the Lovers struck by Lightning\". La collezione manoscritta di queste lettere circol\u00f2 in maniera poco controllata, e probabilmente Pope rimase offeso dalla divulgazione di questa satira. Tra le cause del loro troncamento si \u00e8 presunta anche una gelosia per l'amicizia tra Lady Mary e Lord John Hervey, ma Lady Louisa Stuart afferm\u00f2 che Pope fece una dichiarazione d'amore a Lady Mary, alla quale rispose con uno scoppio di risa. Comunque sia Lady Mary continu\u00f2 a dichiararsi innocente riguardo alla divulgazione della satira e della conseguente offesa pubblica nei confronti di Pope. Pope l'attacc\u00f2 ripetutamente. \"Verses addressed to an Imitator of Horace by a Lady\" (1733), una replica a questi attacchi, \u00e8 generalmente considerata un'opera scritta a quattro mani con Lord Hervey, amico e alleato di Lady Mary. \nNel 1739 Lady Mary lasci\u00f2 suo marito e and\u00f2 all'estero, ma nonostante ci\u00f2 la coppia continu\u00f2 una cordiale e affettuosa corrispondenza, sebbene i due non si siano pi\u00f9 incontrati. Nel 1740, a Firenze incontr\u00f2 Horace Walpole, che ne ritrasse, esasperandoli, i modi eccentrici in alcuni scritti (vedi: \"Letters\", ed. Cunningham). Invaghitasi di Francesco Algarotti, visse con lui per circa un anno, dopodich\u00e9 si separarono a causa di impegni diplomatici di entrambi. Lady Mary visse ad Avignone per quattro anni e una decina in luoghi incantevoli nei dintorni di Brescia, a Gottolengo e a Lovere, sul Lago d'Iseo. A quest'ultima fase della sua vita risale il \"Ritratto\" di propriet\u00e0 della parrocchia di Santa Maria Assunta a Lovere (gi\u00e0 in Palazzo Bazzini) che la ritrae in et\u00e0 avanzata. Fu poi a Venezia, dove entr\u00f2 in contrasto con il console Murray di cui parla Casanova nei \"M\u00e9moires\".\nTecnica ottomana dell'inoculazione del vaiolo.\nLady Mary Wortley Montagu sovvert\u00ec le convenzioni del tempo introducendo l'inoculazione del vaiolo nella medicina occidentale, dopo esserne stata testimone durante i suoi viaggi e la permanenza nell'Impero ottomano. Durante la permanenza nell'Impero ottomano aveva avuto la possibilit\u00e0 di visitare le donne segregate nelle zenana, stanze riservate alle donne, intrecciando amicizie e apprendendo i costumi turchi. Durante queste visite fu testimone della pratica dell'inoculazione contro il vaiolo o variolazione, che ella chiam\u00f2 \"innesto\" e descrisse in molte delle sue lettere. La variolazione utilizzava virus vivi presi dal pus raccolto dalle pustole del vaiolo in casi lievi della malattia e li introduceva in una scarificazione della cute di individui non affetti per promuovere l'immunit\u00e0 verso la malattia. Il fratello di Lady Mary era morto di vaiolo nel 1713 e la famosa bellezza di Mary Wortley era stata deturpata dalla malattia nel 1715.\nLady Mary era ansiosa di proteggere i suoi bambini, pertanto nel marzo 1718 fece inoculare il figlio di quasi cinque anni con l'aiuto del chirurgo dell'ambasciata Charles Maitland. Al rientro a Londra ella promosse la pratica della variolizzazione con entusiasmo, ma incontr\u00f2 molta resistenza da parte della classe medica perch\u00e9 la pratica apparteneva alla tradizione popolare di un paese orientale. Nell'aprile 1721, quando un'epidemia di vaiolo colp\u00ec l'Inghilterra, fece inoculare la figlia dallo stesso Charles Maitland, che aveva inoculato il figlio e diede risalto alla cosa. Anni dopo Edward Jenner, tredicenne quando Lady Mary mor\u00ec, svilupp\u00f2 la tecnica pi\u00f9 sicura della vaccinazione utilizzando il vaiolo bovino anzich\u00e9 quello umano. Mano a mano che la vaccinazione prendeva piede la variolazione venne abbandonata."}
{"id": "2225394", "revid": "1363832", "url": "https://it.wikipedia.org/wiki?curid=2225394", "title": "Christian Manen", "text": "Biografia.\nHa cominciato gli studi musicali a Nizza proseguendoli poi al Conservatoire national sup\u00e9rieur de musique et de danse de Paris dove ha conseguito 8 diplomi. Nel 1961 l'Accademia delle Belle Arti gli conferisce il Premier Grand Prix de Rome per la Composizione musicale, soggiornando quindi a Roma alla Villa Medici (nella stessa dimora che fu di Claude Debussy e con il suo stesso pianoforte) fino al 1965. \u00c8 stato professore dal 1954 al 1999 al Conservatoire de Musique et de Danse di Asni\u00e8res e dal 1965 al 1999 al Conservatoire National Sup\u00e9rieur de Musique et de Danse di Parigi. Inoltre ha insegnato al Conservatoire Sup\u00e9rieur (CRR) di Parigi e in varie scuole e associazioni il solfeggio, l'armonia, il contrappunto, la fuga, la composizione, il pianoforte, l'organo e la direzione d'orchestra. Dal 1985 \u00e8 stato titolare dei corsi all'Accademia Internazionale Estiva di Nizza e alla Schola Cantorum di Parigi. All'estero ha tenuto Master Classes in vari paesi come Croazia e Marocco . Ha diretto per 45 anni il Conservatorio di Asni\u00e8res ed \u00e8 stato direttore del Concours International de Musique et d'Art Dramatique \u201cL\u00e9opold-Bellan\u201d.\nHa diretto molte orchestre in tutto il mondo, fra cui l'Orchestra Nazionale Turca a Istanbul. Fino al 1999 ha diretto l'Orchestra dei Cadetti di Asni\u00e8res, che aveva fondato nel 1970 e con la quale ha offerto 98 concerti a Parigi, in provincia, in Inghilterra, in Belgio, in Germania, in Italia, in Austria, in Danimarca, in Polonia e negli Stati Uniti.\nFra le numerose onorificenze ricevute spiccano la M\u00e9daille d'Or della Citt\u00e0 di Asni\u00e8res e la M\u00e9daille de Vermeil della Citt\u00e0 di Parigi.\n\u00c8 stato Presidente Onorario e Presidente della Giuria per la Composition musicale al TIM - Torneo Internazionale di Musica."}
{"id": "2225397", "revid": "110839327", "url": "https://it.wikipedia.org/wiki?curid=2225397", "title": "Riserva naturale Pescinello", "text": "La riserva naturale di Pescinello \u00e8 un'area naturale protetta situata nell'alta valle dell'Albegna, tra il Monte Labbro e il paese di Roccalbegna, sulla sinistra idrografica del Fiume Albegna, e si estende per circa 149 ettari nella parte orientale della provincia di Grosseto, ad una distanza di circa 35 km in linea d'aria da Grosseto.\nLa riserva naturale, insieme a quelle del Monte Labbro a monte e del Bosco di Rocconi a valle, \u00e8 inclusa nel sito di importanza comunitaria \"Monte Labbro e Alta valle dell'Albegna\". Una parte del territorio \u00e8 interessata dal sito di interesse regionale \"(SIR) Monte Labbro\".\nTerritorio.\nIl territorio \u00e8 di alta collina, con rilievi come Poggio Crivello e Poggio Cerrino con altezze medie superiori agli 800 m s.l.m. Il clima rientra nel tipo sub-umido, con precipitazioni medie fra i 1.000-1.100\u00a0mm. Dal punto di vista fito-climatico, secondo Pavari, la Riserva rientra nel Castanetum.\nIl paesaggio della Riserva \u00e8 caratterizzato da aspre pareti e spuntoni di calcare, pietraie e pascoli sassosi, con piante di grosse dimensioni. Tra le formazioni geologiche calcari vari, compreso il rosso ammonitico, a calcareniti, ad argilliti e a diapri.\nIl corso d'acqua principale \u00e8 rappresentato dal Fiume Albegna.\nFauna.\nIl corso del fiume \u00e8 un ambiente ideale per la puzzola, cos\u00ec come per martin pescatore e merlo acquaiolo, mentre nei corsi d'acqua minori \u00e8 presente il gambero di fiume e, in piccole pozze d'acqua o abbeveratoi, importanti anfibi come tritoni e l'ululone appenninico. Tra le specie alcune sono di interesse comunitario (Direttiva CEE 92/43) come \"Triturus cristatus\", \"Bombina variegata\", \"Elaphe quatuorlineata\" e \"Salamandrina terdigitata\".\n\u00c8 presente inoltre l'istrice, oltre a vari rapaci (biancone, falco pecchiaolo, lodolaio, gheppio, albanella, astore, sparviero e poiana).\nSi \u00e8 riscontrata la presenza di mammiferi come il gatto selvatico, la martora, il tasso, e, erratico, il lupo. \nAltri uccelli riscontrabili sono il gruccione e la ghiandaia marina. Numerosi sono poi i rettili fra cui il biacco, natrix, colubri, vipere e testuggini di Hermann.\nFlora.\nLa Riserva \u00e8 caratterizzata dalla presenza di numerosi alberi monumentali debitamente catalogati e, in particolare, aceri, carpini, ornielli, roverelle, tigli, oltre a grandi agrifogli, un sambuco, un melo ed un pero.\nLa vegetazione principale \u00e8 costituita da cedui a maggioranza di cerro e roverella con presenze di leccio e, nelle zone pi\u00f9 umide a ridosso del fiume, da specie pi\u00f9 igrofile come carpino bianco e nero, pioppi, olmo, nocciolo e aceri. \u00c8 presente una colonia di lecci nella parete rocciosa esposta a sud di Prato Nanzi.\nLe coltivazioni agricole si limitano a pascoli e prati-pascoli.\nStrutture ricettive.\nIl centro visite \"Casa Roccalbegna\", che si trova nella localit\u00e0 omonima, apparteneva al Consorzio agrario ed \u00e8 stato acquistato dalla Provincia e completamente ristrutturato, e successivamente dato in gestione alla Pro Loco.\nAl suo interno sono stati allestiti sia una sala con ampie vetrate che si affacciano sulla Rocca, che uffici per l'accoglienza dei visitatori e delle scolaresche interessate alla zona del Monte Labbro e dell'Alta Valle dell'Albegna, e in particolare le Riserve provinciali Pescinello e Rocconi. \nL'edificio \u00e8 dotato di pannelli fotovoltaici per l'autoproduzione di energia."}
{"id": "2225398", "revid": "298229", "url": "https://it.wikipedia.org/wiki?curid=2225398", "title": "Chiesa cattolica cristiana svizzera", "text": "La Chiesa cattolica cristiana svizzera \u00e8 la componente svizzera dell'Unione di Utrecht e dal 1931 in piena comunione con la Comunione Anglicana.\n\u00c8 una Chiesa nazionale svizzera ed \u00e8 riconosciuta (come la Chiesa Evangelica Riformata e la Chiesa cattolica) da 11 governi cantonali. Dal 1874, l'Universit\u00e0 di Berna ha una facolt\u00e0 di Teologia cattolico-cristiana, che fa oggi parte (come sezione cattolico-cristiana) della Facolt\u00e0 di Teologia. La cattedrale dei cattolici cristiani \u00e8 dal 1875 la chiesa dei Santi Pietro e Paolo a Berna.\nAl censimento del 2000 risulta contare 13 312 fedeli e 40 parrocchie. Le maggiori concentrazioni di cattolici cristiani si trovano nei cantoni di Soletta, Argovia, Zurigo e Ginevra.\nIl vescovo \u00e8 Harald Rein, eletto il 12 giugno 2009 e consacrato il 12 settembre dello stesso anno.\nIl termine \"Christkatholisch\".\nIl termine \"christkatholisch\" risale al Giuseppinismo, movimento di riforma religiosa nato sotto l'imperatrice Maria Teresa e l'Imperatore Giuseppe II d'Asburgo, che fu coniato in Svizzera fino dal 1801, nella Fricktal austriaca (parte della Diocesi di Basilea), e dove ci sono oggi parte delle comunit\u00e0 cattoliche cristiane. Sotto l'influenza del Giuseppinismo, del Febronianesimo e del suo insegnante Johann Michael Sailer, il Vicario Generale di Costanza Heinrich Ignaz von Wessenberg pubblic\u00f2 nel 1812 il \"\"Libro cattolico-cristiano di canto e devozione\" attraverso il quale voleva promuovere i servizi liturgici con letture in lingua tedesca, e in canti sacri tedeschi, e non in latino.\nCon l'adozione di questo concetto come auto-designazione, la Chiesa cattolica volle sottolineare la convinzione che solo Cristo, e non il Papa, sarebbe il capo della Chiesa cattolica.\nOrigini.\nLa Chiesa cattolica cristiana deve la sua esistenza alla protesta contro i dogmi espressi dal Concilio Vaticano I nel 1870. Uno dei protagonisti della protesta era un professore e deputato nazionale, Walther Munzinger, che gi\u00e0 nel 1860 scrisse un'opera su \"Papato e Chiesa nazionale\"\". Il 18 settembre 1871 a Soletta fu organizzato il primo Congresso dei cattolici cristiani svizzeri, formando cos\u00ec il nucleo della Chiesa cattolica cristiana.\nNel corso della lotta culturale svizzera vennero fondate comunit\u00e0 cattoliche cristiane indipendenti dalla Chiesa cattolica di Roma nei Cantoni di Soletta, Argovia, Zurigo, Basilea, Berna e Ginevra. Tra il 12 e il 14 settembre 1873 a Costanza si tenne il primo Congresso vetero-cattolico. Le parrocchie si costituirono in chiesa durante la prima sessione del Sinodo nazionale di Olten il 14 giugno 1875. Un anno pi\u00f9 tardi, in occasione della seconda sessione del Sinodo Nazionale (7 giugno 1876), il parroco Eduard Herzog fu eletto primo vescovo cattolico cristiano svizzero (l'autorizzazione governativa ad istituire una propria diocesi era stata ottenuta il 23 aprile dello stesso anno) e il 18 settembre 1876 a Rheinfelden fu consacrato dal vescovo Joseph Hubert Reinkens. Il primo Presidente del Consiglio sinodale cattolico cristiano (l'organo esecutivo della Chiesa) fu il politico argoviese Augustin Keller.\nNel 1889 la Chiesa cattolica cristiana fu tra le fondatrici dell'Unione di Utrecht.\nDurante la sua lunga permanenza in carica (fino alla morte avvenuta nel 1924) Herzog diede un significativo contributo al consolidamento organizzativo e teologico della Chiesa cattolica cristiana svizzera e lavor\u00f2 per le relazioni con la Comunione anglicana, e con le Chiese ortodosse.\nLa Facolt\u00e0 teologica.\nDal momento che il Canton Berna voleva rafforzare il cattolicesimo liberale, il 10 dicembre 1874 fu fondata all'Universit\u00e0 di Berna una facolt\u00e0 teologica cattolica cristiana. Dal momento che, tuttavia, per i laureati non c'era alcuna possibilit\u00e0 di accedere al sacerdozio nella Chiesa cattolica romana, dalla facolt\u00e0 venne formato de facto solo il clero cattolico cristiano. Dal 2001 la scuola \u00e8 incorporata come Dipartimento di teologia cattolica cristiana nella Facolt\u00e0 di Teologia Evangelica e Cattolica cristiana, nome semplificato nel 2008 quando divenne \"Facolt\u00e0 di Teologia\". Ora il Dipartimento \u00e8 diventato Istituto per la teologia cattolica cristiana\nSviluppi recenti.\nIl Sinodo vot\u00f2 nel 1999 l'ordinazione femminile. La preoccupazione era quella di affrontare la questione nelle chiese dell'Unione di Utrecht per discuterne, al fine di raggiungere una decisione senza arrivare ad uno scisma. Nel 2000, Denise Wyss fu la prima donna ordinata nella Chiesa cattolica cristiana.\nTra il 1970 e il 1990 la chiesa cattolica cristiana vide ridursi il numero dei propri membri da 20.268 a 11.748. Dai dati degli ultimi censimenti risulta che la riduzione del numero di fedeli nella Chiesa cattolica cristiana sia un problema molto pi\u00f9 grande che nelle altre Chiese nazionali. Contrariamente alla tendenza delle altre due chiese regionali registrate a perdere fedeli, tuttavia, la Chiesa cattolica cristiana registr\u00f2 dal 1990, una costante crescita di adesione; tra il 1990 e il 2000 il numero dei membri \u00e8 cresciuto di oltre il 13%, da 11.748 a 13.312. La crescita avviene soprattutto tramite conversione da altre Chiese. Ciononostante, rimane la pi\u00f9 piccola delle tre chiese nazionali, ancora sconosciuta a gran parte della popolazione.\nDistribuzione geografica.\nLa pi\u00f9 alta concentrazione di cattolici cristiani si trova nel distretto di Rheinfelden nel Canton Argovia. Pi\u00f9 di un quinto dei membri (circa 2500) della Chiesa cattolica cristiana svizzera risiede in questo distretto. Gran parte dei membri risiedono nel comune di M\u00f6hlin (circa 1.000). Nel comune di Hellikon, risiede la maggior concentrazione di cristiani cattolici sul totale degli abitanti (circa il 20% della popolazione). Altre forti concentrazioni si trovano nei distretti di Olten e nel Canton Basilea.\nLe 10 localit\u00e0 con il maggior numero di membri sono:\nRegioni ecclesiastiche.\nLa Chiesa cattolica cristiana svizzera \u00e8 suddivisa in 5 regioni:\nIn Ticino.\nLa comunit\u00e0 fa parte della diaspora. \nSi riunisce il primo sabato di ogni mese, alle 17.00 per la S. Messa presso la chiesa anglicana S. Edward in via C. Maraini, Lugano.\nResponsabile, dopo 10 anni di lavoro pastorale della presbitera Marlies Dellagiacoma, la parroca Elisabetta Tisi.\nAltri edifici di culto.\nAltre chiese cattoliche cristiane sono:"}
{"id": "2225399", "revid": "767487", "url": "https://it.wikipedia.org/wiki?curid=2225399", "title": "Virtus Pallacanestro Bologna 1940-1941", "text": "Roster.\nVirtus Bologna Sportiva"}
{"id": "2225403", "revid": "1337443", "url": "https://it.wikipedia.org/wiki?curid=2225403", "title": "Franz Hartig", "text": "Come giornalista us\u00f2 lo pseudonimo Gotthelf Zurecht.\nBiografia.\nFranz Hartig nacque a Dresda, dove suo padre (che gli era omonimo), aristocratico di rango comitale, svolgeva l'attivit\u00e0 di diplomatico, dedicandosi anche alla storia ed alla poesia, il che contribu\u00ec notevolmente ad avvicinare Franz alla letteratura ed agli affari di governo.\nHartig, appena trentaseienne, ricevette infatti il governo della Marca di Stiria nel 1825, rimanendovi sino al 1830 quando venne nominato Governatore della Lombardia, nell'ambito del Regno Lombardo-Veneto, che resse con saggezza, raccogliendo molta popolarit\u00e0 in particolare presso i milanesi.\nNominato ministro del governo austriaco, ottenne di occuparsi delle finanze dello stato e quindi la presidenza del Consiglio di Stato a partire dal 1840, proponendo lo sviluppo delle ferrovie ed altre riforme di tipo economico.\nDal 1848 si ritir\u00f2 a vita privata, dedicandosi alla famiglia.\nIl 6 gennaio 1810, infatti, Hartig aveva sposato a Vienna la Contessa Juliana von Grundemann-Falkenberg (26 marzo 1788 a Vienna - 27 ottobre 1866 ivi), figlia del Conte Emanuel von Grundemann-Falkenberg e della Contessa Marie Anne von Althann. La coppia ebbe una figlia femmina, Eleanore, e due figli maschi, Friedrich ed Edmund."}
{"id": "2225407", "revid": "298171", "url": "https://it.wikipedia.org/wiki?curid=2225407", "title": "Serie A 2008/2009", "text": ""}
{"id": "2225414", "revid": "298171", "url": "https://it.wikipedia.org/wiki?curid=2225414", "title": "Serie A 2007/2008", "text": ""}
{"id": "2225418", "revid": "298171", "url": "https://it.wikipedia.org/wiki?curid=2225418", "title": "Serie A 2006/2007", "text": ""}
{"id": "2225419", "revid": "74801", "url": "https://it.wikipedia.org/wiki?curid=2225419", "title": "Willie Moretti", "text": "\u00c8 stato anche il vicecapo della Famiglia Genovese dal 1937 al 1951.\nBiografia.\nGuarino Moretti nasce nel 1894 a Bari, per poi trasferirsi con la sua famiglia nel New Jersey. Alla met\u00e0 degli anni venti entra a far parte della Famiglia Masseria. Durante la guerra Castellammarese si distingue come spietato killer e come soldato nella decina di Lucky Luciano.\nFinita la Guerra castellammarese, Moretti diventa uno dei pi\u00f9 importanti capidecina della Famiglia, guidata adesso da Luciano. Si occupa del redditizio e lucrativo giro del gioco d'azzardo, delle scommesse clandestine e di tutti gli altri racket, in associazione con Joe Adonis, Settimo Accardi, e Abner Zwillman nel New Jersey, soprattutto nella zona nord dello stato.\nNel 1936 dopo L'arresto di Luciano, e la latitanza di Genovese in Italia, Frank Costello viene nominato reggente della Famiglia su ordine dello stesso Luciano, e nomina Moretti suo vice.\nNel 1946 Lucky Luciano viene espulso dal governo americano, e rimandato in Italia. Cos\u00ec Costello diventa ufficialmente il Boss della Famiglia, ma Vito Genovese tornato in America reclama il diritto di essere lui il Boss della Cosca.\nTra Costello e Genovese incomincia una guerra fredda, fatta di provocazioni da parte di Genovese, e cos\u00ec la famiglia si spacca in due correnti.\nTuttavia Genovese ed i suoi uomini temporeggiano nell'attaccare Costello, perch\u00e9 temono la reazione di Moretti e della sua fazione del New Jersey. Con l'uscita di scena di Joe Adonis, alleato di Costello e Moretti, che viene espulso e rimpatriato in Italia, la fazione di Genovese prende la rincorsa e decide di abbattere uno dei pilastri del potere di Costello.\nGuarino Moretti viene assassinato il 4 ottobre 1951, mentre sta pranzando nel ristorante Joe Elbow room situato al 793 Palisade Avenue, di Cliffside Park nel New Jersey da tre uomini di Vito Genovese.\nCuriosit\u00e0.\nNel 1950 Moretti era stato uno degli interrogati durante la famosa commissione Kefauver, che indagava sulla Mafia in America.\nMoretti alcuni anni prima aveva contratto la sifilide da una delle sue numerose amanti, cosa che negli ultimi anni gli caus\u00f2 un inizio di demenza e gravi problemi psichici.\nMoretti era imparentato con John Barbato, e padre di Nancy Barbato, moglie di Frank Sinatra.\nFu Moretti ad andare a prendere Joe Bonanno in Florida, appena sbarcato clandestinamente. I due divennero grandi amici.\nMoretti ha anche ispirato il personaggio de \"Il padrino\" Luca Brasi, fedelissimo di Don Vito Corleone, che si ispira proprio a Frank Costello e Joe Bonanno."}
{"id": "2225431", "revid": "22229", "url": "https://it.wikipedia.org/wiki?curid=2225431", "title": "Neo-aramaico assiro", "text": ""}
{"id": "2225434", "revid": "913245", "url": "https://it.wikipedia.org/wiki?curid=2225434", "title": "Andretti Bain", "text": ""}
{"id": "2225447", "revid": "298171", "url": "https://it.wikipedia.org/wiki?curid=2225447", "title": "Serie A 1999/2000", "text": ""}
{"id": "2225448", "revid": "921573", "url": "https://it.wikipedia.org/wiki?curid=2225448", "title": "Roque Ba\u00f1os", "text": "Biografia.\nIl suo stile compositivo, di impostazione sinfonica e classica, risente in parte dell'insegnamento del compositore Bernard Herrmann, noto per aver musicato alcune delle pi\u00f9 famose pellicole di Alfred Hitchcock.\nAl momento l'opera pi\u00f9 nota, a livello internazionale, di Ba\u00f1os \u00e8 la colonna sonora del film \"L'uomo senza sonno\" (\"The Machinist\", 2004) di Brad Anderson. Sono anche sue le musiche del film horror \"Fragile - A Ghost Story\" e dell'avventura epica \"Alatriste - Il destino di un guerriero\".\nHa vinto il Premio Goya per la miglior colonna sonora per due anni consecutivi, nel 2008 e nel 2009, rispettivamente per le musiche dei film \"Le 13 rose\" e \"Oxford Murders - Teorema di un delitto\", mentre \u00e8 stato candidato al premio nei tre anni precedenti per le opere prima citate."}
{"id": "2225454", "revid": "599013", "url": "https://it.wikipedia.org/wiki?curid=2225454", "title": "Chiesa della Madonna del Carmine (Cerreto Sannita)", "text": "La chiesa della Madonna del Carmine \u00e8 un edificio sacro sito nell'omonima contrada ubicata nel territorio comunale di Cerreto Sannita.\nStoria.\nL'attuale edificio sacro fu edificato tra il 1610 ed il 1614 da Gian Nicola Di Leone ampliando una preesistente cappella del XII o XIII secolo, avvalendosi dei muratori Giovan Battista Marchitto e Fabio De Luisi. Per la costruzione della chiesa furono utilizzate alcune pietre lisce da cui deriv\u00f2 il nome della zona: le \"liscitelle\". \nPoich\u00e9 la devozione dei cerretesi alla Vergine del Carmelo era tanta, nel 1630 vi fu un ampliamento e le sue rendite furono aumentate grazie alla donazione di un terreno sito su monte Cigno. \nIl terremoto del 5 giugno 1688 provoc\u00f2 numerosi danni alla chiesa ma fu subito restaurata. \nNegli anni 1950, durante l'esplosione di un ammasso di pietre, alcune schegge rovinarono sul tetto dando cos\u00ec inizio all'abbandono della chiesa, recuperata nel 2003 grazie ad un apposito finanziamento.\nDescrizione.\nL'esterno, con pietre a vista, ha sull'architrave del portale delle incisioni con la scritta:\nSul portale vi \u00e8 un'edicola in ceramica cerretese raffigurante la Vergine, di recente fattura. \nL'interno \u00e8 ad un'unica navata, avente ancora un forte dislivello nonostante la creazione, nel corso degli anni, di un alto gradino davanti alla chiesa. Al termine un tempo si aprivano tre cappelle delle quali \u00e8 restata solo la centrale mentre quella a sinistra \u00e8 divenuta sacrestia e quella a destra \u00e8 crollata a causa dell'erosione di un vicino torrente.\nSulla parete di fondo sono visibili diverse stratificazioni di affreschi mentre sparse nel pavimento sono site alcune pietre tombali con curiose iscrizioni.\nDurante i lavori di restauro della chiesa, avvenuti nel 2003, \u00e8 stata trovata una piastrella rinascimentale che il dottor Luigi Di Cosmo ha cos\u00ec descritto: \u00ab[\u2026] la piastrella appare inquadrabile alla seconda met\u00e0 del Quattrocento per la massiccia predominanza del blu \"freddo\" di tipica ispirazione iberica. I ceramisti locali furono influenzati dalle ceramiche iberiche che venivano importate per la committenza regia. Sono note, infatti, le importazioni di Azulejos valenzani, volute da Alfonso il Magnanimo per la costruzione di Castel Nuovo.\u00bb La piastrella, che si caratterizza per il motivo decorativo gotico-floreale (a \"foglia accartocciata\"), faceva parte molto probabilmente della pavimentazione di una sala di rappresentanza del castello medievale di Cerreto antica."}
{"id": "2225455", "revid": "767487", "url": "https://it.wikipedia.org/wiki?curid=2225455", "title": "Episodi di Beautiful People", "text": ""}
{"id": "2225457", "revid": "121836", "url": "https://it.wikipedia.org/wiki?curid=2225457", "title": "Architettura barocca inglese", "text": ""}
{"id": "2225461", "revid": "287204", "url": "https://it.wikipedia.org/wiki?curid=2225461", "title": "Poetic Justice (album)", "text": ""}
{"id": "2225462", "revid": "212348", "url": "https://it.wikipedia.org/wiki?curid=2225462", "title": "Poetic Justice", "text": "Poetic Justice (\"giustizia poetica\" in lingua inglese) pu\u00f2 riferirsi a:"}
{"id": "2225466", "revid": "913245", "url": "https://it.wikipedia.org/wiki?curid=2225466", "title": "Michael Mathieu", "text": "In carriera \u00e8 stato campione olimpico nella staffetta 4\u00d7400 metri a ."}
{"id": "2225468", "revid": "599013", "url": "https://it.wikipedia.org/wiki?curid=2225468", "title": "Luca Silvestrin", "text": "Alto 205\u00a0cm, in campo ha ricoperto il ruolo di ala-pivot nel periodo 1977-2000.\nCarriera.\nEsordisce in serie A a sedici anni nella sua citt\u00e0 natale, sotto la guida di Tonino Zorzi vestendo i colori orogranata della Reyer Venezia, allora targata Canon, al quale resta legato fino alla stagione 1982-83.\nNella stagione 1983-84 si trasferisce nelle Marche, agli ordini dei coach Petar Skansi (fino al 6 ottobre 1983), Franco Bertini (fino al 6 dicembre 1983) ed infine sotto le direttive di coach Aza Nikoli\u0107 (a partire dal 6 dicembre 1983), indossando la divisa della Scavolini Pesaro, e giocando con giocatori del calibro di Mike Sylvester e Walter Magnifico.\n\u00c8 la Libertas Forl\u00ec la societ\u00e0 sportiva in cui milita il cestista veneto nella stagione successiva, in Serie A2, sotto le attente indicazioni di Ezio Cardaioli.\nNell'annata 1985-86, si trasferisce in Umbria, indossando la casacca biancorossa della Fermi Perugia.\nNella stagione 1986-87, ritorna in Serie A1, giocando nella Pallalcesto Amatori Udine, ed in quella seguente si trasferisce in Toscana nella Allibert Livorno, un'ottima annata in cui la societ\u00e0 labronica raggiunge il suo apice, si qualifica per la Coppa Kora\u0107 per la prima volta nella sua storia, con compagni di squadra quali Claudio Bonaccorsi, Nino Pellacani, che si completa alla perfezione a fianco di un Elvis Rolle nella sua miglior stagione in Italia, e Silvestrin che a Livorno si rigenera letteralmente ed un Rafael Addison che si rivela giocatore di eccezionale sostanza e di grande spettacolarit\u00e0.\nAl termine di quest'esaltante annata, torna a Pesaro, per poi far ritorno nel Granducato nelle tre stagioni nelle quali veste la maglia della Kleneex Pistoia, in serie A2.\nNelle due stagioni successive a Torino, nelle file della Auxilium, ricopre il ruolo di capitano, segnando un totale di 165 punti nelle 30 partite giocate agli ordini dei coach Federico Danna e Giuseppe Guerrieri.\nInfine c'\u00e8 un nuovo ritorno a casa per il giocatore veneziano, che ritorna a vestire i colori orogranata di Venezia fino alla stagione 1999-2000, intervallata con una breve parentesi ad Oderzo nella stagione 1996-97, ottenendo la promozione con la societ\u00e0 lagunare.\nSilvestrin nell'arco della sua lunga carriera ha partecipato a 18 campionati in serie A collezionando 578 presenze."}
{"id": "2225474", "revid": "6923", "url": "https://it.wikipedia.org/wiki?curid=2225474", "title": "Aaronsohnia", "text": "Aaronsohnia \u00e8 un genere di piante della famiglia delle Asteraceae, originario dell'Africa del Nord e del Medio Oriente.\nTassonomia.\nComprende due specie:"}
{"id": "2225480", "revid": "39224", "url": "https://it.wikipedia.org/wiki?curid=2225480", "title": "V Panzer Armee", "text": ""}
{"id": "2225481", "revid": "1305772", "url": "https://it.wikipedia.org/wiki?curid=2225481", "title": "Love Is Blind", "text": "Love Is Blind (\"l'amore \u00e8 cieco\" in lingua inglese) pu\u00f2 riferirsi a:"}
{"id": "2225482", "revid": "767487", "url": "https://it.wikipedia.org/wiki?curid=2225482", "title": "Carnevale di Gallipoli", "text": "Il carnevale di Gallipoli \nLa manifestazione ha inizio il 17 gennaio, in Via Giuseppe Ribera, giorno di sant'Antonio abate (\"te lu focu\" = del fuoco), quando si accende con la tradizionale focara, un grande fal\u00f2 di rami d'ulivo. L'ultima domenica di carnevale e il marted\u00ec grasso lungo corso Roma, nel centro cittadino, si svolge la sfilata dei carri allegorici in cartapesta e dei gruppi mascherati davanti a migliaia di spettatori provenienti da tutta la provincia di Lecce e da citt\u00e0 pugliesi.\nUfficialmente l'edizione \u00e8 la n\u00b0 nel . \n\"U Titoru\".\nLa maschera tipica del carnevale gallipolino \u00e8 \"lu Titoru\", ossia Teodoro. Tradizione vuole che Teodoro fosse un giovane gallipolino, che tornato dal militare chiese alla madre un piatto di polpette, il suo preferito, prima dell'inizio del digiuno quaresimale. La madre accontent\u00f2 il figlio, ma questi, nella foga di mangiarle, si strangol\u00f2 con una di esse.\nNel gruppo mascherato \u00e8 rappresentato il giovane morto, la madre e un gruppo di comari che piangono (le \"chiangimorti\"), che sono sempre dei ragazzi vestiti da donna. La madre di \"Titoru\", \u00e8 la \"Caremma\", figura caratterizzante della Quaresima.\nLa lotteria del carnevale nazionale \u00e8 stata abbinata al carnevale di Gallipoli nel 2008 insieme a quello di Viareggio. Nel 2010 il carnevale di Gallipoli \u00e8 stato abbinato alla Lotteria Italia.\nEmblema del Carnevale gallipolino.\nIl simbolo del Carnevale di Gallipoli \u00e8 rappresentato dal \"Titoro\",un giovane militare che rimase soffocato da una polpetta. Il viso del \"Titoro\" \u00e8 bicolore come la bandiera della citt\u00e0 giallo-rossa.\nEdizione 2012.\nLa sfilata dei carri allegorici e dei gruppi mascherati, dopo anni di ininterrotta attivit\u00e0, ritorna con tante sorprese.\nEdizione 2013.\nDopo due anni di pausa, Gallipoli ritorna ad essere la \"Citt\u00e0 del Carnevale: tra il 7 e il 12 febbraio 2013 ci saranno numerose iniziative,con la caratteristica sfilata dei carri allegorico-grotteschi e della maschera gallipolina de \"Lu Titoru\", seguita da numerose performance degli artisti di strade del Salento e della Grec\u00eca Salentina. Tutto ci\u00f2 sar\u00e0 nel suggestivo centro storico della citt\u00e0 di Gallipoli.\nEdizione 2014.\nIl programma del Carnevale gallipolino 2014 presenta numerose novit\u00e0: innanzitutto si svolge in ben tre giorni diversi e durante il Marted\u00ec grasso i carri allegorici sostano nel centro storico presso la Chiesa di San Francesco d'Assisi dove il campanone suona dodici volte, richiamando cos\u00ec un'antica tradizione. Questo suono delle campane simboleggia e decreta quindi la fine del Carnevale e l'inizio del periodo della rinuncia, digiuno e intensa preghiera: la Quaresima.\nEdizione 2015.\nIl tema principale dell'edizione 2015 \u00e8 la Divina Commedia, grandioso poema di Dante Alighieri. Durante i giorni di festa, sono stati presentati numerosi carri allegorici, simboleggianti le varie tematiche presenti nella Divina Commedia; questi vari temi sono stati notevolmente satirizzati, destando sorpresa ma anche allegria."}
{"id": "2225483", "revid": "72396", "url": "https://it.wikipedia.org/wiki?curid=2225483", "title": "XXXI Giochi olimpici estivi", "text": ""}
{"id": "2225485", "revid": "640389", "url": "https://it.wikipedia.org/wiki?curid=2225485", "title": "Giochi della XXXI Olimpiade", "text": "I Giochi della XXXI Olimpiade (), noti anche come Rio 2016, si tennero a Rio de Janeiro (Brasile) dal 5 al .\nPrima volta di un'Olimpiade in Sudamerica, si tratta anche della terza edizione dei Giochi estivi nell'Emisfero Sud dopo le due esperienze australiane di Melbourne (1956) e Sydney (2000).\nI giochi del 2016 videro la partecipazione di atleti da 205 Paesi, tra cui gli esordienti Kosovo, Sudan del Sud e Atleti Olimpici Rifugiati.\nAssegnazione.\nIl processo per selezionare la citt\u00e0 che avrebbe ospitato i Giochi della XXXI Olimpiade ebbe inizio ufficialmente il 16 maggio 2007. Le citt\u00e0 candidate poterono presentare le loro offerte al Comitato Olimpico Internazionale (CIO) a partire dal 13 settembre 2007 ed entro il 14 gennaio 2008.\nIl 4 giugno 2008 il Comitato Olimpico selezion\u00f2 i finalisti: Chicago, Madrid, Rio de Janeiro e Tokyo (gi\u00e0 ospitante i Giochi Olimpici del 1964). Il CIO scart\u00f2 invece Doha, Baku e Praga: la citt\u00e0 del Qatar, nonostante avesse anche realizzato un punteggio pi\u00f9 alto rispetto alla futura citt\u00e0 ospitante, ovvero Rio de Janeiro, aveva intenzione di ospitare i giochi nel mese di ottobre, al di fuori del calendario sportivo del CIO; Praga e Baku non raggiunsero invece un punteggio sufficiente.\nL'ex-atleta marocchina Nawal El Moutawakel ricopr\u00ec per la seconda volta, dopo le Olimpiadi di Londra 2012, il ruolo di presidentessa del Comitato Olimpico durante la votazione finale, svoltasi il 2 ottobre 2009 a Copenaghen, in Danimarca, durante la 121\u00aa Sessione del CIO. Chicago e Tokyo vennero eliminate rispettivamente dopo il primo e il secondo turno, mentre durante il terzo turno Rio de Janeiro prevalse su Madrid. Dopo la squalificazione di Buenos Aires per quattro volte, e di Brasilia durante le candidature per i Giochi Olimpici del 2000, Rio de Janeiro divent\u00f2 la prima citt\u00e0 dell'America meridionale a ospitare le Olimpiadi estive.\nSviluppo e preparazione.\nIl 26 giugno 2011 \u00e8 stata riportata dal sito AroundTheRings.com la notizia delle dimissioni di Roderei Generali, il direttore esecutivo del Comitato organizzatore dei Giochi Olimpici di Rio de Janeiro, ad un solo anno dall'inizio del lavoro. Questo solo cinque mesi dopo la rinuncia del direttore esecutivo Flavio Pesta per motivi personali. Pesta si ritir\u00f2 pi\u00f9 tardi durante i Giochi Paralimpici del 2012. Renato Ciucin divenne quindi il nuovo direttore esecutivo.\nSedi di gara.\nI Giochi Olimpici e paralimpici del 2016 hanno utilizzato una serie di strutture in parte preesistenti e in parte costruite ex-novo. La maggior parte degli eventi si tiene a Barra da Tijuca, che ospita anche il villaggio olimpico. I restanti eventi sono concentrati in tre diverse zone: Copacabana, Maracan\u00e3 e Deodoro. Gli unici eventi a svolgersi fuori citt\u00e0 sono alcune partite di calcio.\nI Giochi.\nPaesi partecipanti.\nTra parentesi, il numero di atleti partecipanti.\nIn totale i partecipanti sono 11.360. In totale i paesi partecipanti sono 208.\nCerimonia di apertura.\nLa cerimonia di apertura si \u00e8 svolta il 5 agosto 2016 presso l'Est\u00e1dio Jornalista M\u00e1rio Filho, meglio noto come Maracan\u00e3. La direzione creativa \u00e8 stata affidata a Fernando Merelles, Daniela Thomas e Andrucha Wasddington.\nCerimonia di chiusura.\nLa cerimonia di chiusura si \u00e8 svolta il 21 agosto 2016, anch'essa presso l'Est\u00e1dio Jornalista M\u00e1rio Filho. Per la seconda volta nella storia delle Olimpiadi estive, lo stadio sede delle cerimonie di apertura e chiusura non \u00e8 stato lo stesso dove si sono tenute le gare di atletica.\nDiscipline.\nIn questa edizione gli sport sono passati da 26 a 28 con l'arrivo di due discipline.\nIl golf \u00e8 tornato ad essere fra le discipline riconosciute a livello olimpico dopo esservi stato escluso per oltre un secolo. Infatti le prime e ultime edizioni olimpiche ad aver insignito la categoria risalgono a Parigi 1900 e a Saint Louis 1904.\nA tornare \u00e8 stato anche il rugby, nella versione a 7, gi\u00e0 presente come rugby a 15 in alcune delle prime edizioni.\nIl programma delle olimpiadi estive 2016 ha previsto 28 sport per un totale di 42 discipline divise in 306 eventi.\nCalendario.\nLe gare si sono tenute dal 3 al 21 agosto 2016. Le cerimonie di apertura e di chiusura si sono svolte presso lo Stadio Maracan\u00e3.\nMedagliere.\nDi seguito le prime 10 posizioni del medagliere:"}
{"id": "2225496", "revid": "212348", "url": "https://it.wikipedia.org/wiki?curid=2225496", "title": "Relazione di Eulero", "text": ""}
{"id": "2225509", "revid": "339392", "url": "https://it.wikipedia.org/wiki?curid=2225509", "title": "Tallinna FC Anzhi", "text": ""}
{"id": "2225513", "revid": "599013", "url": "https://it.wikipedia.org/wiki?curid=2225513", "title": "Il sosia", "text": ""}
{"id": "2225528", "revid": "599013", "url": "https://it.wikipedia.org/wiki?curid=2225528", "title": "Don Edmunds", "text": "Carriera.\nCorse nella serie Champ Car dal 1957 al 1959, riuscendo a prendere il via della 500 Miglia di Indianapolis solo una volta, nel 1957.\nFond\u00f2 la \"Autoresearch, Inc.\", specializzata nella costruzioni di vetture Midget e Sprint. Le sue auto vinsero parecchi campionati nazionali Midget tra gli anni sessanta e gli settanta. In seguito divent\u00f2 collezionista e restauratore di vecchi modelli da corsa.\nTra il 1950 e il 1960 la 500 Miglia di Indianapolis faceva parte del Campionato Mondiale, per questo motivo Edmunds ha all'attivo anche un Gran Premio in Formula 1."}
{"id": "2225530", "revid": "767487", "url": "https://it.wikipedia.org/wiki?curid=2225530", "title": "Muxima", "text": "Muxima \u00e8 un comune dell'Angola situato nella municipalit\u00e0 di Qui\u00e7ama, appartenente alla provincia del Bengo.\nLa cittadina \u00e8 sede del santuario cattolico di Nostra Signora di Muxima, edificio religioso fondato nel XVI secolo dai portoghesi."}
{"id": "2225535", "revid": "287204", "url": "https://it.wikipedia.org/wiki?curid=2225535", "title": "Saalijalgpalli Meistriliiga 2006-2007", "text": "La Saalijalgpalli Meistriliiga 2006-2007 \u00e8 stato il primo campionato estone di calcio a 5 disputato nella stagione 2006/2007 con la formula dei quattro gironi all'italiana che promuovono le prime due squadre alla fase playoff. Questa fase finale ha determinato la vittoria del Tallinna FC Anzhi che nella finale ha battuto il Tallinna FC Ararat per 3-2."}
{"id": "2225544", "revid": "2161507", "url": "https://it.wikipedia.org/wiki?curid=2225544", "title": "Fred Carter", "text": ""}
{"id": "2225551", "revid": "767487", "url": "https://it.wikipedia.org/wiki?curid=2225551", "title": "Ray White", "text": "Entrato a far parte dell'organico di Zappa nell'autunno del 1976, form\u00f2 un buon sodalizio vocale con Ike Willis, restando nel gruppo fino ai \"tour\" del 1984.\nWhite ha partecipato ai seguenti album di Zappa: \"Zappa in New York\", \"Tinsel Town Rebellion\", \"You Are What You Is\", \"Ship Arriving Too Late to Save a Drowning Witch\" e \"The Man from Utopia\"."}
{"id": "2225553", "revid": "767487", "url": "https://it.wikipedia.org/wiki?curid=2225553", "title": "Nati per rappare vol. 2", "text": "Nati per rappare vol. 2 \u00e8 una compilation di rap italiano pubblicata nel 1995 dall'etichetta Flying Records, seguito di \"Nati per rappare\"."}
{"id": "2225555", "revid": "729019", "url": "https://it.wikipedia.org/wiki?curid=2225555", "title": "Strada statale 245 Castellana", "text": "La ex strada statale 245 Castellana (SS 245), ora \"strada regionale 245 Castellana (SR 245)\", \u00e8 una strada regionale italiana che collega Venezia a Ros\u00e0 passando per Castelfranco Veneto (donde la denominazione).\nPercorso.\nL'arteria, importante anche dal punto di vista storico, comincia dal Terraglio (strada statale 13 Pontebbana) e attraversa Zelarino, Trivignano, Martellago, Scorz\u00e8, Trebaseleghe, Piombino Dese e Resana dove si innesta la strada statale 307 del Santo. Giunta a Castelfranco Veneto, prosegue verso Bassano del Grappa passando per Villarazzo, Castello di Godego, Castione, Rossano Veneto e giunge a Ros\u00e0, dove si raccorda con la strada statale 47 della Valsugana.\nA Castelfranco \u00e8 stata realizzata una variante per deviare il traffico dal centro storico di quasi 5\u00a0km denominata strada regionale 54 di Castelfranco Veneto (SR 54).\nStoria.\nLa Castellana, in epoca romana, medievale e moderna, costituiva, insieme alla Via Miranese (detta strada \"Padovana\") e al Terraglio, una delle tre principali strade di accesso a Venezia, le quali collegavano la cittadina dell'entroterra veneziano rispettivamente a Castelfranco, Padova e Treviso.\nAgli inizi del Quattrocento la strada postale Castellana (come cominciava ad essere denominata) divenne molto frequentata dai traffici, specialmente commerciali, soprattutto in seguito alla sottomissione di Bassano da parte della Repubblica di Venezia (1404), con la caduta degli ultimi ostacoli alla libera circolazione.\nLa strada viene poi citata nella prima lettera ducale emanata dal doge Nicol\u00f2 Da Ponte del 17 marzo 1582, con la quale si ordinava il totale rifacimento del fondo stradale, reso impraticabile dalle straordinarie esondazioni del Dese avvenute l'anno precedente.\nAncora nei primi anni dell'Ottocento, la Castellana rappresentava la via pi\u00f9 breve per raggiungere da Venezia la pedemontana vicentina e da l\u00ec il Trentino. Tuttavia la scarsa manutenzione non permettevano di percorrerla in meno di due giorni. Nel 1808 Agostino Fapanni, a nome del comune di Maerne (oggi Martellago), present\u00f2 una richiesta al principe Eugenio di Beauharnais, vicer\u00e9 d'Italia, per una solida ricostruzione della strada. Anche per le esigenze del traffico militare dell'epoca, con il regio decreto del 9 agosto 1808 venne dichiarata strada nazionale. Ma le difficolt\u00e0 del nuovo regime imped\u00ec l'attuazione di tanti utili progetti, e in effetti nel 1810 nuovamente Agostino Fapanni scriveva al prefetto di Venezia: \"\u00c8 lungo tempo che la strada detta Castellana [...] trovasi talmente abbandonata e rovinosa, che nei soli mesi d'estate rendesi praticabile senza pericoli ai carri e vetture\". Ma per l'avvicendarsi delle varie amministrazioni straniere, passeranno altri ventitr\u00e9 anni e \"finalmente dopo molte istanze, e dopo non pochi contrasti\", il governo Austriaco accord\u00f2 che i Comuni su cui transitava la via la ricostruissero tutta a loro spese. L'opera si concluse nell'estate del 1831, con la rettificazione di alcuni tratti e il rialzamento del fondo a livello dei terreni circostanti.\nLa Castellana \u00e8 citata anche nella guida turistica \"Itinerario d'Italia\" di Giuseppe Vallardi: \"\"Si \u00e8 recentemente costrutta una nuova strada che guida da Venezia a Bassano per Mestre e Castelfranco, donde le deriv\u00f2 il nome di Castellana. Su questa strada \"[...]\" non avvi per ora cambio di posta; ci\u00f2 nulla ostante crediamo di far grata cosa ai viaggiatori loro indicandola, prima perch\u00e9 ora \u00e8 molto frequentata, e poi perch\u00e9 pi\u00f9 corta di dieci miglia di quella che passa per Treviso. \"[...]\" Per questa strada si trasportano ora le merci che il Porto Franco di Venezia spedisce nel Tirolo meridionale, dirigendole sopra Trento\".\nNegli incartamenti del catasto austriaco del 1841, viene segnalata come strada postale Castellana. Nel marzo 1865 viene emanata la legge n. 2248 che chiama in causa i vari consigli provinciali a pronunciarsi sulla classificazione delle strade. Il Consiglio provinciale di Vicenza propone che la Castellana ridiventi strada nazionale, in quanto \"La Strada Castellana sarebbe pure indicatissima dalla legge, come quella che congiunge direttamente la strada Nazionale di Canal di Brenta col pi\u00f9 vicino porto commerciale di Venezia\". Dai documenti provinciali si ricavano preziose informazioni, anche sulla lunghezza della strada in territorio vicentino: \"Nel quadro 15 maggio 1867 dell'Ufficio Centrale (delle Pubbliche Costruzioni per le Provincie Venete e Mantovana) si trovano elencate fra le nazionali: \"[...]\" d) la strada Castellana che da Ros\u00e0 presso Bassano va direttamente verso Mestre e Venezia. In provincia di Vicenza kil. 4,95\". Anche il Consiglio provinciale di Padova nel novembre 1867 delibera \"che si debbano essere ritenute Strade Nazionali: \"[...]\" 4. la strada Castellana dal confine di Vicenza oltre Scorz\u00e8 al confine con Treviso presso Resana\"\", annotando anche la lunghezza del tracciato nel suo territorio di 9.990 metri, sia il costo annuale per la manutenzione di 5690,82 lire austriache.\nLa \"Guida itineraria d'Italia\" (edizione 1897) a cura del Touring Club Italiano descrive cos\u00ec la Castellana: \"Buona e ottimamente mantenuta: molto carreggiata e frequentemente percorsa da ciclisti: tutta piana, ma con alcune svolte da farsi con prudenza; inghiaiata parzialmente fra l'autunno e l'inverno: discretamente ombreggiata.\"\nGestione.\nIn seguito al decreto legislativo n. 112 del 1998, dal 1\u00ba ottobre 2001, la gestione \u00e8 passata dall'ANAS alla Regione del Veneto e dal 20 dicembre 2002 la gestione \u00e8 ulteriormente passata alla societ\u00e0 Veneto Strade.\nLe ville.\nLungo la Castellana sono sorte numerose ville venete; di seguito ne \u00e8 riportato l'elenco (l'ordine segue la direzione Mestre-Bassano):\n\"Sinistra\"\n\"Destra\""}
{"id": "2225560", "revid": "1543377", "url": "https://it.wikipedia.org/wiki?curid=2225560", "title": "Dendrolagus dorianus", "text": "Il canguro arboricolo di Doria (Dendrolagus dorianus ) \u00e8 un canguro arboricolo diffuso nelle foreste montane della Nuova Guinea ad altitudini di 600\u20133650 m. Ha abitudini per lo pi\u00f9 solitarie e notturne. Il nome di questa specie, coniato nel 1883 da Edward Pierson Ramsay, commemora lo zoologo italiano Giacomo Doria.\nQuest'animale pesa 6,5-14,5\u00a0kg, misura 51\u201378\u00a0cm ed ha una coda di 44\u201366\u00a0cm: \u00e8, quindi, uno tra i pi\u00f9 grandi canguri arboricoli. \u00c8 ricoperto da una lunga e folta pelliccia bruna che si fa nera sulle orecchie e marrone chiara o crema sulla coda, che non \u00e8 prensile. Ha artigli grandi e forti ed una corporatura piuttosto tozza che gli d\u00e0 un aspetto simile a un orso.\nLa sua dieta consiste di varie foglie, boccioli, fiori e frutti. Il periodo di gestazione \u00e8 di circa 30 giorni, dopo i quali l'unico piccolo rimane nel marsupio materno fino all'et\u00e0 di 10 mesi.\nIl canguro arboricolo di Doria \u00e8 classificato tra le specie vulnerabili. Il suo habitat forestale \u00e8 minacciato dalle industrie di legname e dai disboscamenti. Le sue grandi dimensioni, inoltre, fanno s\u00ec che venga cacciato anche per la carne."}
{"id": "2225561", "revid": "599013", "url": "https://it.wikipedia.org/wiki?curid=2225561", "title": "George Fonder", "text": "Corse nella serie Champ Car dal 1949 al 1954, riuscendo a prendere il via alle 500 Miglia di Indianapolis 1949, 1952 e 1954.\nMor\u00ec nel 1958 in un incidente di gara alla guida di una Midget.\nTra il 1950 e il 1960 la 500 Miglia di Indianapolis faceva parte del Campionato Mondiale, per questo motivo Fonder ha all'attivo anche due Gran Premi in Formula 1.\nFonder \u00e8 stato sepolto nel cimitero Greenlawn a Lansdale, Pennsylvania."}
{"id": "2225562", "revid": "122484075", "url": "https://it.wikipedia.org/wiki?curid=2225562", "title": "Volci (popolo)", "text": "I Volci () erano un popolo celtico originario della valle del Danubio in una zona compresa fra la Franconia e la Boemia. Il loro nome, tradotto in varie lingue, sar\u00e0 utilizzato come sinonimo di popolo non-germanico per antonomasia, a meno che il loro nome stesso non nasca da un termine germanico indicante l'essere straniero.\nOrigini e storia.\nCon ogni probabilit\u00e0 i Volci erano una delle nuove entit\u00e0 etniche formatesi durante l'espansione militare celtica all'inizio del III secolo avanti Cristo.\nInsieme con i Boii a ovest ed i Cotini ad est, i Volci caratterizzarono questa zona di insediamento celtico per lo sfruttamento delle risorse naturali su grande scala e la presenza di artigiani molto abili nella lavorazione del ferro. Questa cultura fior\u00ec in particolare tra la met\u00e0 del II secolo e la met\u00e0 del I secolo a.C. fino a quando questi popoli finirono per essere schiacciati sotto la pressione combinata dei Germani dal nord e dei Daci da est.\nDotati di grande mobilit\u00e0 parteciparono, insieme ai loro vicini Boii, alla spedizione celtica nei Balcani, nel 280 a.C.\nGalati.\nSuccessivamente a questa spedizione, un ramo di Volci Tectosagi, insieme ai Tolistobogi e ai Trocmi, dando origine al popolo noto come Galati, si spostarono in Anatolia, dove si stabilirono in una zona della moderna Turchia centrale, che prese il nome di Galazia e che dar\u00e0 poi il nome all'omonima provincia romana.\nUn secondo gruppo, dopo il ritorno nei luoghi di origine, si diresse tra il 270 e il 260 a.C. nella Gallia Narbonense ove occup\u00f2 due distinte parti: i Volci Tectosagi si insediarono nella parte a ovest con loro capitale \"Tolosa\", mentre il gruppo dei Volci Arecomici si insedi\u00f2 nella zona del Rodano con capitale \"Nemausus\" (attuale N\u00eemes); il fiume \"Arauris\" (attuale H\u00e9rault) costituiva il confine tra le due trib\u00f9.\nVennero sconfitti da Annibale durante il suo passaggio, quando decise di valicare le Alpi e portare la guerra contro i Romani in Italia.\nI Volci e gli storici romani.\nNumerose sono le citazioni sul Volci da parte degli storici e politici romani; fra questi Giulio Cesare nel \"De bello gallico\", Cicerone nella sua orazione pronunciata nel ruolo di difensore di Marco Fonteio, e Tito Livio nell\"Ab Urbe condita\".\nGiulio Cesare.\nGiulio Cesare nel VI libro del \"De Bello Gallico\" cita i Volci dandone anche una valutazione sociologica e ipotizzando la loro collocazione geografica.\nCesare era quindi convinto che al tempo in cui lui scrive (tra il 58 e il 50 a.C.) i Volci avessero la loro origine a nord-est del Reno in quella che \u00e8 oggi la Germania centro-occidentale, nella zona dell'alto bacino del Weser. A conferma di questa ipotesi l'accostamento alla Foresta Ercinia che corrispondeva al complesso di sistemi boscosi compresi tra il Reno e i Carpazi.\nTito Livio.\nTito Livio fa riferimento agli eventi della Seconda guerra punica quando, nel 218 a.C., Annibale si trov\u00f2 ad attraversare la Gallia diretto verso l'Italia alla testa del suo esercito."}
{"id": "2225563", "revid": "767487", "url": "https://it.wikipedia.org/wiki?curid=2225563", "title": "Dialogo dei ricchi e dei poveri", "text": "Il Dialogo dei ricchi e dei poveri fu scritto nell'autunno del 1343, ed \u00e8 l'opera pi\u00f9 importante di Alessio Macrembolite, scrittore bizantino: rappresenta un classico del pensiero politico del medioevo.\nDescrizione.\nIl dialogo dei ricchi e dei poveri \u00e8 un'opera in cui l'autore riflette sui problemi economici e sociali presenti nel declinante impero bizantino del XIV secolo; probabilmente egli si ferm\u00f2 a ragionare su questi temi a causa dell'assassinio del suo padrone Teodoro Patrikiotes. In quest'opera ci sono molti riferimenti ad Aristotele, Platone e alla Bibbia. Nel dialogo si nota come Alessio si scagli contro gli zeloti, che avevano come capo Alessio Apocauco - ed erano nemici dell'imperatore Giovanni VI Cantacuzeno (1347-1354) - che dal 1342 al 1350 si erano ribellati a Tessalonica e nel 1345 sterminarono i nobili della citt\u00e0.\nNel dialogo si confrontano i ricchi e i poveri, entrambi discutendo la crisi sociale e politica dell'impero. I ricchi rappresentano l'aristocrazia bizantina, sostenitrice di Giovanni VI, mentre i poveri rappresentano il popolo che si agita sotto la pressione degli zeloti. L'autore propone delle soluzioni utopiche per risolvere la paralisi che si era venuta a creare nell'ultima fase dell'impero bizantino. Durante il dialogo i poveri si lamentano delle loro misere condizioni e propongono diverse risoluzioni utopiche ai ricchi, per poter essere aiutati; il cavallo di battaglia dei poveri \u00e8 chiedere ai ricchi: \u00abcome faranno a presentarsi davanti a Cristo senza aver aiutato loro?\u00bb. I ricchi prendono sempre per pazzi e insolenti i poveri, ribattendo alle loro richieste cos\u00ec: \u00abma non vedete che noi siamo in pochi e il nostro impero \u00e8 poco meno di una provincia?\u00bb. L'autore fa intendere di percepire come imminente la fine dell'impero bizantino, avvertita correttamente anche dalla maggior parte degli autori tardo-bizantini. L'autore, alla fine del dialogo, fa capire che hanno ragione i ricchi."}
{"id": "2225565", "revid": "287204", "url": "https://it.wikipedia.org/wiki?curid=2225565", "title": "Liquid Trio Experiment", "text": ""}
{"id": "2225566", "revid": "834", "url": "https://it.wikipedia.org/wiki?curid=2225566", "title": "Lisa (cantante italiana)", "text": ""}
{"id": "2225571", "revid": "489529", "url": "https://it.wikipedia.org/wiki?curid=2225571", "title": "San Vito al Tagliamento", "text": "San Vito al Tagliamento (\"San V\u00eet dal Tiliment\" in friulano standard, \"San V\u00eet\" nella variante locale) \u00e8 un comune italiano di abitanti del Friuli-Venezia Giulia.\nSan Vito al Tagliamento \u00e8 una citt\u00e0 nota per il suo pittoresco borgo medioevale e per la sua importanza produttiva e industriale nell'area vasta pordenonese. Centro culturale e economico di rilievo per tutto il Friuli \u00e8 il secondo polo scolastico e sanitario del Friuli occidentale subito dopo Pordenone.\nIn un'indagine del 2015, promossa dal Il Sole 24 Ore, \u00e8 risultato il primo centro per qualit\u00e0 della vita in Friuli Venezia Giulia.\nGeografia fisica.\nTerritorio.\nIl comune \u00e8 posto nella pianura veneto-friulana nelle vicinanze del fiume Tagliamento al confine con la provincia di Udine.\nClima.\nSan Vito al Tagliamento, secondo la classificazione dei climi di K\u00f6ppen, gode di un tipico clima temperato delle medie latitudini, piovoso o generalmente umido in tutte le stagioni e con estati molto calde.\nLe precipitazioni si concentrano nei periodi compresi tra marzo e maggio, con un leggero calo nei mesi estivi, e un riacutizzarsi nel periodo compreso tra ottobre e novembre inoltrato.\nSismologia.\nSecondo la Classificazione sismica, il comune appartiene alla zona 2 (sismicit\u00e0 medio-alta).\nFrazioni e localit\u00e0.\nLe frazioni sanvitesi corrispondono ai diversi villaggi storicamente identificabili nella zona del sanvitese, gran parte dei quali ha (o ha avuto) anche una propria identit\u00e0 parrocchiale nella struttura della Chiesa cattolica. In tal senso ad ogni frazione sono qui ricondotte le localit\u00e0 che fanno riferimento (o lo hanno fatto in passato) alla relativa parrocchia. Gli abitanti delle frazioni sanvitesi hanno forte identit\u00e0, custodiscono le proprie tradizioni e spesso organizzano momenti di aggregazione (esempio sagre paesane, accensione di fal\u00f2 epifanici). Molte sono, infatti, le realt\u00e0 associative impegnate in tal senso.\nAltre localit\u00e0 note ma non riferibili direttamente a frazioni sono state raggruppate in una specifica sezione. Fra le localit\u00e0 qui citate ci sono sia luoghi che ancora trovano riscontro nella toponomastica ufficiale sia quartieri (es. \"Magredo\" e \"Favria\") da sempre identificati dai sanvitesi.\nOrigini del nome.\nIl nome della citt\u00e0 \u00e8 costituito da un agionimo, cio\u00e8 dal nome di un santo.\nSpesso il culto di San Vito \u00e8 associato a guadi o attraversamenti fluviali, a derivazione del fatto che, assieme al suo precettore Modesto ed alla nutrice Crescenzia, \u00e8 stato martirizzato vicino alle acque del Sele (Campania). Se ne ha conferma anche dalla toponomastica di molti altri paesi: alla voce di Wikipedia \"\"San Vito (disambigua)\" sono citati decine di altri comuni e frazioni italiani con tale agionimo.\nNel caso specifico dietro l'agionimo potrebbe per\u00f2 nascondersi una derivazione del latino \"v\u00eccus\" (villaggio), il cui esito linguistico in friulano porta a \"v\u00ect\"\". Ad esempio, in Friuli a tale derivazione \u00e8 certamente da ricondurre Vito d'Asio, che nulla ha a che vedere con il santo.\nPer il nostro San Vito, quindi, in origine il nome dell'abitato potrebbe essere stato collegato a un villaggio d'epoca romana, poi convertito nell'agionimo.\nStoria.\nEt\u00e0 antica.\nInsediamenti umani nel territorio sono stati riscontrati sin dalla preistoria, con reperti rilevati lungo la fascia a occidente dell'attuale centro cittadino, fra le attuali frazioni di Savorgnano e Prodolone. La zona, ricchissima d'acqua trovandosi all'inizio della fascia delle risorgive, era una grande selva molto diversa dall'ambiente attuale, dove aree paludose si alternavano a luoghi pi\u00f9 asciutti. Lo stesso Tagliamento presentava il suo mutevole alveo con grosse ramificazioni poste molto pi\u00f9 a occidente rispetto all'attuale collocazione. Nell'et\u00e0 del bronzo recente (XIII secolo a.C. - XII secolo a.C.) \u00e8 documentato un abitato di modeste dimensioni in localit\u00e0 Boscat. Altri reperti confermano la presenza umana anche in periodi successivi. Scavi eseguiti nel 1973 hanno rivelato una necropoli risalente a un periodo fra il IX ed il XVIII secolo a.C. presso la localit\u00e0 di San Valentino, a sud dell'attuale frazione di Prodolone. In analogia a quanto riscontrato in siti coevi limitrofi, quali Bonzicco e Gradisca (nell'attuale comune di Sedegliano) \u00e8 probabile la presenza di un castelliere. Tracce di stabili corti rurali sono state rilevate anche in et\u00e0 romana. I reperti citati sono raccolti nel Museo Civico \"Federico De Rocco\".\nMedioevo.\nNel 1028 Corrado II dona al Principato patriarcale di Aquileia i diritti venatori della selva, primo passo verso il trasferimento dei pubblici poteri alla Patria del Friuli. Nei documenti non si trova per\u00f2 ancora traccia di un toponimo riferibile a San Vito, che \u00e8 citato per la prima volta in una bolla di papa Lucio III del 1182 (\"\"Sanctum Vitum cum oratorio\").\nFra la fine del XII secolo e l'inizio del successivo i patriarchi incentivano la resa del territorio con l'utilizzo di pustoti (campi a riposo) e ronchi (nuove aree disboscate), presidiati da propri gastaldi, piccoli feudatari che dovevano risiedere stabilmente, con compiti di custodia e difesa (\"feudo di abitanza\"\"). \nNegli anni successivi San Vito si sviluppa unitamente ai flussi commerciali, in particolare grazie alla strada che lo collega a Cordovado e Portogruaro, quindi a Venezia. Nel prima met\u00e0 del XIII secolo si hanno riscontri documentali sulla presenza di una cinta muraria e sulla necessit\u00e0 di riedificare il castello, la cui esistenza \u00e8 quindi confermata anche in epoca precedente.\nA fine XIII secolo, durante il patriarcato del lombardo Raimondo della Torre, sulla cinta muraria sono realizzate due torri a difesa degli accessi, \"Torre di San Nicol\u00f2\" a oriente (poi denominata \"Torre Scaramuccia\") e \"Torre Raimonda\" a occidente.\nViene confermata anche l'esistenza di un edificio riservato al patriarca, che vi risiede periodicamente, come usa fare anche in altre citt\u00e0 fortificate della Patria del Friuli. La frequente residenza a San Vito del patriarca, appartenente alla potente famiglia dei Della Torre, attiva un fenomeno migratorio dalla Lombardia.\nNel 1309 \u00e8 assediata dal conte di Gorizia e dai suoi alleati Caminesi, con il supporto di Walterpertoldo di Spilimbergo. Dopo circa un mese di assedio i difensori acconsentono ad una resa condizionata.\nIn seguito all\u2019invasione del Friuli da parte di Rodolfo IV d\u2019Austria (1361) il patriarca Ludovico della Torre si rifugia nel castello di San Vito, che gli austriaci tentano invano di conquistare.. Nel 1341 il patriarca Bertrando istituisce il mercato domenicale, confermando l'importanza commerciale assunta dalla cittadina.\nDalla seconda met\u00e0 del XIV secolo si ha notizia dell'avvio dei servizi di assistenza di un ospedale gestito dalla Confraternita dei Battuti, ubicato all'interno della cinta muraria, nei pressi della Torre Scaramuccia. La struttura dar\u00e0 assistenza per secoli ad ammalati, bisognosi, orfani e pellegrini.\nSan Vito acquisisce un ruolo di rilevanza anche nel contesto della giurisdizione patriarcale tanto che nel 1366 il patriarca Marquardo vi convoca il Parlamento Friulano.\nNelle lotte all\u2019epoca del patriarca commendatario (senza obbligo di residenza) Filippo d\u2019Alen\u00e7on i Carraresi prendono San Vito (1385) utilizzando l'artiglieria. Seguono alcuni anni di instabilit\u00e0 e scorribande fra fazioni rivali, che interessano tutto il Friuli. La nomina papale (gennaio 1395) del patriarca Antonio Caetani porta finalmente a una pacificazione. Altre lotte fra famiglie friulane coinvolgono San Vito nel 1408. Le campagne fuori le mura sono saccheggiate dalle milizie dei Panciera, che non riescono ad espugnare le fortificazioni cittadine e sono scacciate da una sortita dei difensori. Pare che proprio da questo combattimento sia derivata la denominazione di \"\"Scaramuccia\" per la \"Torre di S.Nicol\u00f2\"\".\nNel 1412 San Vito \u00e8 nuovamente coinvolta in scontri, questa volta fra le truppe veneziane e quelle di Sigismondo d'Ungheria, che aveva invaso il Friuli. Dopo diversi anni di scontri e tregue nel 1420 la Repubblica di Venezia conquista definitivamente il Friuli e San Vito passa sotto il controllo veneto, mantenendo i precedenti diritti e statuti. Termina cos\u00ec il potere temporale dei patriarchi, che manterranno il ruolo religioso fino a met\u00e0 del XVIII secolo.\nNel 1445 il Patriarca riconosce la legittimit\u00e0 della conquista veneziana e in cambio riprende un limitato potere temporale su San Vito, San Daniele e Trivignano.\nAnche la struttura urbana si arricchisce di palazzi e chiese, abbelliti da opere di valenti artisti rinascimentali. Viene ristrutturato l'ospedale dei Battuti e costruita (1493) nei pressi una chiesetta a navata unica, riccamente decorata (Chiesa di S.Maria dei Battuti).\nNella seconda met\u00e0 del XV secolo i turchi ottomani effetuano ripetute e famigerate scorribande per il Friuli devastando e depredando anche le campagne circostanti le mura di San Vito, senza mai attaccarle direttamente.\nEt\u00e0 moderna.\nNel corso del XVI secolo la cittadina si espande, in particolare su iniziativa del patriarca Grimani. La cinta muraria \u00e8 estesa ed il relativo fossato (le \"\"fosse\") acquisice il tracciato attuale. A sud \u00e8 costruita un'ulteriore porta fortificata di accesso (Torre Grimana) ed aperto lo stradone che la collega a Savorgnano. Lo stesso Grimani istituisce il giorno del mercato al venerd\u00ec.\nIl 31 marzo 1655 \u00e8 traslata nella chiesa di S.Nicol\u00f2 fuori le mura l'immagine della \"Madonna di Rosa\"\", che attira in breve un notevole flusso di pellegrini.\nNegli anni successivi San Vito vive un periodo tranquillo e vitale in campo economico, culturale e religioso. Nel 1708 \u00e8 attivato un nuovo monastero gestito dalle suore dell'Ordine della Visitazione, con compiti di educandato per le fanciulle locali. La struttura \u00e8 realizzata immediatamente fuori le mura (zona nord-orientale). Il patriarca Dionisio Dolfin dispone che dopo la sua morte (1744) il suo cuore sia custodito nella chiesa del monastero. Gli succede il nipote Daniele Dolfin, ultimo patriarca. I feudi di San Vito e San Daniele passano al completo controllo temporale della Repubblica di Venezia mentre le funzioni religiose dell'antico Patriarcato di Aquileia sono trasferite alle nuove arcidiocesi di Udine (territori a controllo veneziano) e Gorizia (territori a controllo imperiale).\nNella seconda met\u00e0 del XVIII secolo l'imprenditore carnico Jacopo Linussio acquista la tenuta agricola di \"Casa Bianca\" (o \"Ca' Bianca\"), la demolisce e fa costruire un grande complesso edilizio comprendente aree destinate a lavorazioni tessili, una chiesa, palazzi residenziali, barchesse e orti murati.\nDopo la caduta della Repubblica di Venezia (1797) a San Vito si insedia un forte contingente di truppe napoleoniche (500 uomini - 150 cavalli - 12 pezzi di artiglieria), che requisisce a scopi militari le chiese di San Lorenzo e San Rocco. Si ritirano a gennaio 1798 in seguito agli accordi del Trattato di Campoformio (ottobre 1797) ed al passaggio del Friuli al governo asburgico. \nUlteriori passaggi di truppe si hanno negli anni immediatamente successivi, in conseguenza della seconda e terza coalizione contro Napoleone.\nDurante il periodo napoleonico del Regno d'Italia (1805-1814) San Vito ottiene subito la sua municipalit\u00e0, come gi\u00e0 accaduto nel 1797. Beneficia della riorganizzazione del catasto e della realizzazione di dettagliate cartografie, che superano le approssimative mappe descrittive di epoca veneziana. Alla restaurazione del dominio asburgico la citt\u00e0 entra a far parte del Regno Lombardo-Veneto (1815). Negli anni successivi gode di diversi interventi architettonici promossi dall'architetto Lodovico Rota.\nNel 1847 \u00e8 gi\u00e0 attiva la filanda nei pressi dell'attuale stazione ferroviaria, che usa come forza motrice l'acqua delle fosse e lavora i bozzoli prodotti dalla bachicoltura, diffusa nella zona.\nNel 1848 (I Guerra d'indipendenza) San Vito partecipa ai moti irredentisti istituendo una Guardia Civica di volontari, che si disgrega all'arrivo delle truppe asburgiche. Non si segnalano eventi legati alla II Guerra d'Indipendenza mentre il sanvitese Pietro Angelo Cristofoli \u00e8 uno dei partecipanti alla spedizione dei Mille.\nEt\u00e0 contemporanea.\nAnche dopo l'annessione al Regno d'Italia (1866) continua a mantenere un\u2019economia centrata sull'agricoltura, gestita prevalentemente da grandi proprietari terrieri. Nel 1876 inizia il trasferimento dell'ospedale dal complesso dei Battuti a Palazzo Heiman, in Borgo Taliano, dove diverr\u00e0 l'attuale ospedale civile \"S.Maria dei Battuti\".\nDal 1915 anche il territorio di San Vito \u00e8 investito dalla Prima Guerra Mondiale e nei primi di novembre del 1917, in seguito alla rotta di Caporetto, subisce le razzie e le violenze degli invasori, patendo poi un anno di occupazione. L\u2019amministrazione comunale \u00e8 trasferita a Firenze ed a San Vito si installa il generale Borojevi\u0107, comandante le truppe austro-ungariche in Italia. Il 10 agosto 1918 fa tappa a San Vito anche l'imperatore Carlo I d'Austria, che Borojevi\u0107 aggiorna sulla situazione al fronte del Piave. Nei primi giorni del successivo mese di novembre fra i primi bersaglieri che liberano San Vito c'\u00e8 il sanvitese Damiano Cortese.\nNel primo dopoguerra e durante il periodo fascista, l'economia resta principalmente legata all\u2019agricoltura latifondista.\nLa Seconda Guerra Mondiale porta altri lutti ed impoverimento. Nel 1942 molti sanvitesi periscono nell'affondamento del piroscafo \"Galilea\", che trasportava gli alpini del \"Battaglione Gemona\" in rientro dalla Grecia. \nDopo l'8 settembre 1943 San Vito \u00e8 inclusa nella Zona d'operazioni del Litorale adriatico, sotto controllo militare tedesco. Nel 1944 e 1945 subisce bombardamenti aerei alleati. In due di questi \u00e8 prima danneggiato e poi distrutto il Santuario della Madonna di Rosa, nella periferia orientale. Successivamente all'organizzazione della Resistenza iniziano azioni di guerriglia contro gli occupanti, con conseguenti rappresaglie. \nL'episodio pi\u00f9 cruento avviene il 26 aprile 1945 quando, nei pressi del cimitero, le SS fucilano sei sanvitesi e ne massacrano i corpi con bombe a mano, in rappresaglia alla morte di un soldato tedesco. Per ritorsione il 27 aprile i partigiani rapiscono ed uccidono Claudio Fogolin, commissario prefettizio di San Vito. Per l'azione prendono l'auto dell'anziano parroco di Savorgnano, che viene incarcerato dai tedeschi, torturato per due giorni e rilasciato in gravi condizioni. Morir\u00e0 il successivo 6 maggio in conseguenza alle ferite.\nAll'alba del primo maggio a San Vito entrano le truppe britanniche, dopo che i tedeschi erano stati impegnati nei giorni precedenti e durante la notte in scontri con pattuglie partigiane. A mezzogiorno l'intero territorio comunale \u00e8 definitivamente liberato..\nNell'immediato dopoguerra si accentua il malcontento di mezzadri, fittavoli e braccianti ed iniziano rivendicazioni nei confronti delle famiglie latifondiste. Agli eventi partecipa anche un giovane Pier Paolo Pasolini. Le manifestazioni, coordinate dal sindacalista Angelo Galante detto \"Ciliti\", mirano ad ottenere l'applicazione del \"\"Lodo De Gasperi\" e maggiori diritti. In una di queste, il 29 gennaio 1948, i manifestanti arrivano ad occupare alcuni palazzi dei grandi proprietari terrieri.\nLe trasformazioni economiche portano anche alla chiusura delle locali realt\u00e0 industriali, oramai obsolete (es. filanda e ferriera). Restano vitali le sole attivit\u00e0 artigianali. Inizia quindi una fase di emigrazione verso l'estero ed altre regioni italiane. Ne consegue una decrescita demografica, che si affievolisce solo nel corso degli anni \u201970 quando, grazie all'attivazione della Zona Industriale Ponterosso, hanno avvio graduali insediamenti di impianti industriali, che portano ad un deciso sviluppo economico dagli anni \u201980 ed alla ripresa dei flussi migratori in entrata.\nDiversi interventi di recupero degli edifici storici di epoca medievale sono stati realizzati a partire dagli anni '80 e sono continuati nei decenni successivi. Nel 1992 viene completata la ristrutturazione nell'area della vecchia filanda, vicino alla stazione, dove si installa l'istituto scolastico \"Le Filandiere\".\nMonumenti e luoghi d'interesse.\nIl centro storico (dentro \"le fosse\").\nIl centro storico \u00e8 l'area cittadina ancora delimitata dal tracciato dell'ultimo fossato: per i sanvitesi \"le fosse\". Buona parte dell'antica cinta muraria \u00e8 ancora visibile, con tre delle porte di accesso originarie ancora ben conservate:\nUna volta entrati nel centro storico si ha la possibilit\u00e0 di ammirare molti luoghi ed edifici storici di interesse, recuperati e restaurati grazie a una serie di interventi eseguiti a partire dagli anni anni '80.\nSociet\u00e0.\nEtnie e minoranze straniere.\nAl 1\u00ba gennaio 2018 gli stranieri residenti nel comune sono , ovvero il 9,15% della popolazione. Di seguito sono riportati i gruppi pi\u00f9 consistenti aggiornati al 1\u00ba gennaio 2017:\nLingue e dialetti.\nA San Vito al Tagliamento, accanto alla lingua italiana, la popolazione utilizza la lingua friulana. Ai sensi della Deliberazione n. 2680 del 3 agosto 2001 della Giunta della Regione autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.La lingua friulana che si parla a San Vito al Tagliamento rientra fra le varianti appartenenti al friulano occidentale.\nCultura.\nEventi.\nOgni anno, in settembre, ospita dal 2006 la rassegna d'arte contemporanea \"Palinsesti\" curata da un team di studiosi dell'Universit\u00e0 di Udine\nUnica nel suo genere la rassegna ha accolto opere di artisti internazionali delle generazioni dei \"maestri\" (Carl Andre, Tony Cragg, Luciano Fabro) sino alle nuove sperimentazioni nell'arte contemporanea (Deborah Ligorio, Semiconductor, son:DA, Emanuele Becheri).\n\"Il piccolo violino magico\" \u00e8 un concorso internazionale per giovani violinisti, l'evento si tiene ogni anno nel mese di giugno. Il concorso, che per qualit\u00e0 e fama \u00e8 sempre pi\u00f9 paragonato al rinomato \"Menhuin\" di Ginevra, sta attirando l\u2019interesse di diverse realt\u00e0 legate alla divulgazione della musica d\u2019arte, come \"Sky Classica HD\", che ha trasmesso pi\u00f9 volte il seguitissimo documentario sul concorso realizzato da Videe per la regia di Bruno Mercuri. Anche il canale newyorkese \"The Violin Channel\" si \u00e8 interessato al format e sta contribuendo alla grande visibilit\u00e0 del progetto.\nIn primavera la citt\u00e0 tiene la rassegna \"San Vito Jazz\". Importante rassegna riconosciuta a livello nazionale e internazionale.\nDal 2021 ospita Il Festival del Cinema di Animazione. Oltre ai film il Festival propone eventi collaterali, mostre, performance, concerti: la presenza di artisti e autori di spicco nel settore musicale e artistico rende speciali le serate che si accompagnano ai programmi dei film. Le sezioni dei festival divise nei programmi dei film in Competizione, Visual&amp;Music, Panorama, AnimaKids e Animayoung.\nAmministrazione.\nIn base alla legge regionale 26/2014 \"Riordino del sistema Regione - Autonomie locali del Friuli Venezia Giulia\", San Vito \u00e8 sede della UTI del \"Tagliamento\" di cui fa parte con i comuni di: Casarsa della Delizia, Cordovado, Morsano al Tagliamento, San Giorgio della Richinvelda, San Martino al Tagliamento, Sesto al Reghena, Spilimbergo e Valvasone Arzene.\nInfrastrutture e trasporti.\nStrade.\nLe uscite autostradali pi\u00f9 vicine sono quelle di Azzano Decimo, Sesto al Reghena e Villotta, poste lungo l'Autostrada A28.\nLuned\u00ec 29 luglio 2020 \u00e8 stata aperta la circonvallazione che circonda la citt\u00e0 dal lato nord-est (zona industriale Ponterosso) a quello sud-ovest (SP 1), collegando pi\u00f9 punti di accesso e permettendo al traffico pesante di raggiungere l'autostrada A28 senza passare per il centro storico.\nFerrovie.\nSan Vito al Tagliamento \u00e8 attraversata dalla ferrovia Casarsa-Portogruaro ed \u00e8 dotata di una stazione ferroviaria, con collegamenti giornalieri. In passato l'impianto \u00e8 stato capolinea di una linea ferroviaria verso Motta di Livenza, dismessa ufficialmente nel 1987.\nSport.\nCiclismo.\nLa Coppa San Vito \u00e8 una corsa in linea maschile di ciclismo su strada riservata alla categoria Under 23 che si disputa nel mese di ottobre.\nOrganizzata per la prima volta nel 1926 dal GS Stefanutti \u00e8 la pi\u00f9 antica corsa ciclistica friulana ancora disputata ed \u00e8 considerata una delle classiche dilettantistiche italiane pi\u00f9 prestigiose. Attualmente organizzata dalla SCD Pedale Sanvitese, presenta un percorso che si snoda tra San Vito al Tagliamento e i comuni limitrofi, in un territorio prevalentemente pianeggiante, che rende la gara particolarmente adatta ai velocisti come Matteo Pelucchi, Filippo Fortin e Paolo Simion in seguito diventati professionisti\nGiro d'Italia.\nL'edizione 2018 del Giro d'Italia ha visto la quattordicesima tappa partire da San Vito al Tagliamento. La frazione si \u00e8 poi conclusa sul Monte Zoncolan con la vittoria di Chris Froome."}
{"id": "2225576", "revid": "729019", "url": "https://it.wikipedia.org/wiki?curid=2225576", "title": "Stazione di Somma", "text": "La stazione di Somma \u00e8 la fermata principale di Somma Vesuviana ed \u00e8 sita sulla linea ferroviaria regionale Napoli-Ottaviano-Sarno della ex Circumvesuviana gestita dal 2013 dall'EAV.\nCaratteristiche.\nLa stazione, posta al centro tra due ponti, \u00e8 composta da due binari passanti e da uno tronco che termina in una officina interna il cui accesso \u00e8 riservato. Il tracciato della linea Napoli-Ottaviano-Sarno \u00e8 ad unico binario che combacia con il binario numero\"1\" della stazione, per questo motivo esso \u00e8 quello pi\u00f9 utilizzato mentre il secondo viene usato quasi esclusivamente nel caso della coincidenza; annessi ai due binari passanti vi sono le due banchine unite dal sottopassaggio. Contigua alla prima banchina vi \u00e8 la biglietteria, la sala d'attesa e i servizi igienici. Il secondo piano \u00e8 un'abitazione privata. Come ogni stazione della ex ferrovia Circumvesuviana anche Somma manca di scalo merci.\nMovimento.\nLa stazione di Somma gode di una notevole affluenza soprattutto nelle ore di punta e nelle ore serali per diversi motivi: in primis la rete per le sue caratteristiche che l'associano di pi\u00f9 ad una metropolitana che ad una ferrovia nazionale, tocca molte volte pi\u00f9 quartieri e frazioni di un singolo comune e sempre con fermate centrali e facilmente raggiungibili; inoltre il comune \u00e8 il pi\u00f9 popoloso dei paesi vesuviani della zona interna (circa 35.000 abitanti); infine la presenza di importanti istituti superiori richiamano dai comuni vicini un rilevante numero di studenti.\nAltre cause vanno poi ricercate nella facilit\u00e0 di poter raggiungere Napoli e altri importanti centri turistici come Ercolano, Pompei e Sorrento.\nServizi.\nLa stazione dispone di:"}
{"id": "2225579", "revid": "110157", "url": "https://it.wikipedia.org/wiki?curid=2225579", "title": "Lachar\u010dana", "text": "La Lachar\u010dana () \u00e8 un fiume della Russia siberiana orientale (Repubblica Autonoma della Sacha-Jacuzia), affluente di sinistra del Viljuj.\nNasce e scorre nella sezione sudorientale dell'altopiano del Viljuj, sfociando successivamente nel Viljuj nel suo alto corso, a 1\u00a0831\u00a0km dalla foce. I maggiori tributari sono i fiumi Chachsyk (204\u00a0km) dalla destra idrografica, B\u00ebt\u00ebr\u00eb (124\u00a0km) dalla sinistra.\nIl fiume non incontra centri urbani in tutto il suo corso; come tutti i corsi d'acqua del bacino \u00e8 gelato, mediamente, da met\u00e0 ottobre a fine maggio."}
{"id": "2225581", "revid": "80339", "url": "https://it.wikipedia.org/wiki?curid=2225581", "title": "Lahar\u010dana", "text": ""}
{"id": "2225582", "revid": "80339", "url": "https://it.wikipedia.org/wiki?curid=2225582", "title": "Lakhar\u010dana", "text": ""}
{"id": "2225584", "revid": "80339", "url": "https://it.wikipedia.org/wiki?curid=2225584", "title": "Lakharcana", "text": ""}
{"id": "2225585", "revid": "80339", "url": "https://it.wikipedia.org/wiki?curid=2225585", "title": "Laharcana", "text": ""}
{"id": "2225586", "revid": "287204", "url": "https://it.wikipedia.org/wiki?curid=2225586", "title": "Lacharcana", "text": ""}
{"id": "2225587", "revid": "80339", "url": "https://it.wikipedia.org/wiki?curid=2225587", "title": "Laharchana", "text": ""}
{"id": "2225588", "revid": "80339", "url": "https://it.wikipedia.org/wiki?curid=2225588", "title": "Lakharchana", "text": ""}
{"id": "2225591", "revid": "22356", "url": "https://it.wikipedia.org/wiki?curid=2225591", "title": "Struthiocephalus whaitsi", "text": "Lo struziocefalo (Struthiocephalus whaitsi) \u00e8 un vertebrato estinto appartenente ai terapsidi. Visse nel Permiano medio (circa 250 milioni di anni fa); i suoi resti sono stati ritrovati in Sudafrica.\nDescrizione.\nDi grosse dimensioni (tre metri di lunghezza per una tonnellata di peso), questo animale possedeva un corpo massiccio a forma di botte, sorretto da quattro possenti zampe piuttosto corte; il cranio era grosso e dalle ossa frontali molto spesse, almeno per quanto riguarda gli esemplari maschi, mentre le femmine ne erano sprovviste. Il muso era piuttosto allungato e, in alcuni esemplari (presumibilmente le femmine), pi\u00f9 sottile. La dentatura poco specializzata suggerisce che questi grandi animali fossero erbivori.\nClassificazione.\nLo struziocefalo \u00e8 un tipico rappresentante di un gruppo di terapsidi noti come dinocefali (\u201cteste terribili\u201d), di grandi dimensioni e di corporatura massiccia. Questo animale, in particolare, apparteneva alla famiglia dei tapinocefalidi, il cui rappresentante pi\u00f9 noto era \"Moschops\". Rispetto agli altri membri della famiglia, lo struziocefalo era dotato di un cranio pi\u00f9 allungato. \nIn Sudafrica sono stati rinvenuti numerosi fossili di questo terapside, e in origine furono classificati come molte specie diverse fra loro. In seguito, uno studio effettuato da Boonstra (1965) ha dimostrato che tutti questi fossili rappresentavano semplicemente differenti stadi di crescita di una sola specie (\"Struthiocephalus whaitsi\"). Altri fossili, originariamente descritti come \"Struthiocephaloides\", sono ritenuti attualmente appartenere ad esemplari femminili della stessa specie.\nStile di vita.\nAlcuni studiosi ritengono che lo struziocefalo si nutrisse di piante acquatiche, o comunque di vegetazione tenera, e che pascolasse sott'acqua. Queste considerazioni derivano dal fatto che lo scheletro sembrerebbe aver posseduto caratteristiche anfibie, adatte ad ambienti paludosi. Inoltre, la superficie ossea intorno alle narici sembra indicare la presenza, in vita, di una valvola carnosa, forse usata per chiudere le narici sott'acqua."}
{"id": "2225597", "revid": "767487", "url": "https://it.wikipedia.org/wiki?curid=2225597", "title": "Ulemosaurus svijagensis", "text": "L'ulemosauro (Ulemosaurus svijagensis) era un vertebrato preistorico appartenente ai terapsidi. Visse tra il Permiano medio e il Permiano superiore (250-248 milioni di anni fa), e i suoi resti sono stati ritrovati nella Russia europea.\nDescrizione.\nNoto per alcuni resti quasi completi, questo animale era di corporatura molto massiccia, come gran parte degli appartenenti al gruppo dei dinocefali. Il corpo era a forma di botte, sorretto da quattro zampe robuste e corte. Il cranio possedeva una parte anteriore fornita di grandi incisivi taglienti, mentre la parte posteriore era costituita da ossa notevolmente ispessite. Le dimensioni di questo animale erano notevoli: poteva raggiungere i tre metri di lunghezza e superare i 700 chilogrammi di peso.\nClassificazione.\nDescritto per la prima volta da Ryabinin nel 1938, questo animale \u00e8 stato subito classificato all'interno dei dinocefali, un gruppo di terapsidi dal grande cranio. All'inizio l'ulemosauro venne considerato uno stretto parente del ben noto \"Moschops\" del Sudafrica, e addirittura alcuni studiosi considerarono le due forme identiche. Successivi studi hanno dimostrato che la forma russa possedeva caratteristiche pi\u00f9 primitive.\nStile di vita.\nProbabilmente questo animale era completamente terrestre e si cibava di vegetali duri che tagliava grazie ai forti denti posti anteriormente. \u00c8 possibile che l'ulemosauro vivesse in branchi e che adottasse un qualche tipo di combattimento intraspecifico, a causa dell'ispessimento della calotta cranica, come gli odierni mufloni (\"Ovis musimon\")."}
{"id": "2225598", "revid": "1442080", "url": "https://it.wikipedia.org/wiki?curid=2225598", "title": "Dendrolagus spadix", "text": "Il canguro arboricolo di pianura (Dendrolagus spadix ) \u00e8 un marsupiale della famiglia dei Macropodidi. Il suo areale \u00e8 ristretto alle pianure del Tavolato Papua, in Papua Nuova Guinea; Flannery (1995) ne ha riscontrato la presenza nell'area compresa tra i fiumi Awarra e Strickland, nella regione di Bamu, del Monte Sisa e di Wabo, nella zona meridionale della Provincia di Chimbu. Vive nelle foreste pluviali, ad altitudini comprese tra il livello del mare e gli 800 m. \u00c8 minacciato dalla deforestazione."}
{"id": "2225599", "revid": "1884099", "url": "https://it.wikipedia.org/wiki?curid=2225599", "title": "Materiali superduri", "text": " \nI materiali superduri sono quelli caratterizzati da una durezza molto elevata superiore a quella del nitruro di boro cubico policristallino, cio\u00e8 con durezza Vickers HV &gt; 40 GPa (circa 9.5 su scala Mohs). Trovano largo impiego in svariate applicazioni, dagli utensili da taglio e levigatura ai rivestimenti con elevata resistenza all'usura.\nIl materiale naturale pi\u00f9 duro \u00e8 il diamante (HV = 70 ~ 150 GPa), usato in moltissime applicazioni industriali e tecnologiche per le sue propriet\u00e0 uniche.\nIl diamante ha per\u00f2 il difetto di non essere resistente all'ossidazione ad alte temperature e di essere reattivo al contatto con metalli ferrosi. Si \u00e8 quindi creata una richiesta di materiali superduri con caratteristiche simili al diamante in vari settori industriali: elettronica, elettrochimica, taglio e lavorazione di metalli duri e ceramica. Questo ha stimolato la ricerca di nuovi materiali che oltre alla durezza abbiano una stabilit\u00e0 termica e chimica maggiore del diamante.\nCi sono tre approcci fondamentali per la preparazione di materiali superduri: l'utilizzo di materiali intrinsecamente superduri come il diamante, indurimento di film sottili attraverso il bombardamento ionico durante la loro preparazione con una deposizione fisica a vapore (PVD) o una chimica a plasma (P CVD), infine usando rivestimenti nanostrutturati come i super-reticoli e nanocompositi, infatti in questo modo si ottengono sistemi con durezze sensibilmente maggiori di quella ottenuta per mezzo della regola della miscela, secondo la quale la durezza \u00e8 semplicemente la media pesata:\nformula_1\nMateriali intrinsicamente superduri.\nDiamante sintetico.\nIl diamante sintetico \u00e8 stato prodotto per la prima volta nel 1953 in Svezia, e poi nel 1955 negli Stati Uniti tramite l'applicazione di altissime pressioni. Quattro anni dopo la produzione dei primi diamanti sintetici \u00e8 stato sintetizzato il nitruro di boro cubico cBN, che si \u00e8 rivelato all'epoca il secondo materiale pi\u00f9 duro dopo il diamante.\nRecentemente \u00e8 stata sviluppata una nuova tecnica di produzione di diamanti sintetici per deposizione chimica da vapore, che ha dato ottimi risultati sia in termini di economicit\u00e0 produttiva che di caratteristiche finali del prodotto.\nI diamanti sintetici sono largamente usati per utensili da taglio ed altre applicazioni, per il loro costo inferiore ai diamanti naturali. La produzione annua mondiale di diamanti sintetici si aggira sui 100.000\u00a0kg, mentre l'estrazione di diamanti naturali \u00e8 di circa 26.000\u00a0kg.\nBoro.\nI cristalli di boro, di difficile sintesi e non presenti in natura, hanno durezza &gt;9.5 su scala Mohs.\nCarbo-nitruri di boro.\nDal 2001 in poi la tecnica di sintesi ad alta pressione ha permesso la produzione di carbo-nitruri cubici di boro e di BCxN, materiali superduri con struttura cristallina simile al diamante. \u00c8 stata anche annunciata la sintesi dell'ossido di boro B2O con caratteristiche simili al diamante e del nitruro cubico di carbonio C3N4, ma questi esperimenti non sono poi stati riprodotti.\nMateriale boruri.\nI metallo-boruri come RuB2, OsB2, e ReB2, possono essere sintetizzati,a differenza di altri materiali superduri, in condizioni non estreme ed in grande quantit\u00e0, e hanno dimostrato di possedere una durezza 9.5-10 su scala Mohs.\nB6O e B4C.\nI materiali con struttura simile al diamante non sono gli unici ad essere superduri. Il boro mostra alcune tra le pi\u00f9 interessanti propriet\u00e0 fisiche e chimiche di tutti gli elementi. Composti solidi a base di boro danno origine a una vasta gamma di materiali refrattari duri, per es. B6O e B4C, con strutture cristalline molto particolari e notevoli propriet\u00e0 fisico-chimiche, dovute ai forti legami covalenti e al basso numero di elettroni negli orbitali esterni. Le elevate caratteristiche di leggerezza, durezza, resistenza e stabilit\u00e0 hanno reso il boro e i suoi composti adatto a una grande variet\u00e0 di applicazioni tecnologiche.\nMateriali pi\u00f9 duri del diamante.\nIl continuo progresso tecnologico ha permesso di ottenere recentemente materiali pi\u00f9 duri del diamante.\nMateriali superduri nanostrutturati.\nPropriet\u00e0 meccaniche dei super-reticoli.\nIn un articolo teorico pubblicato nel 1970 Koehler ha esposto i concetti su cui basarsi per progettare rivestimenti molto resistenti oggigiorno chiamati eterostrutture o super-reticoli. \nI rivestimenti super-reticolari sono diversi multistrati epitassiali di dimensione nanometrica formati da due materiali differenti che si alternano. Lo spessore del singolo strato \u00e8 detto periodo super-reticolare. Gli strati possono essere metallici, nitruri, carburi o ossidi di diversi materiali, perci\u00f2 secondo la composizione si possono individuare cinque gruppi principali: super-reticoli con entrambe le fasi metalliche, con entrambe le fasi formate da nitruri, con entrambe le fasi formate da carburi, con entrambe le fasi formate da ossidi e infine super-reticoli dove solo una fase \u00e8 metallica. Esperimenti hanno mostrato che multistrati con entrambe le fasi metalliche hanno una bassa durezza, al contrario super-reticoli con entrambe le fasi formate da nitruri sono materiali dotati di superdurezza.\nPoca attenzione attualmente \u00e8 stata rivolta alle eterostrutture con entrambe le fasi formate da carburi nonostante abbiano dimostrato di superare i 40 GPa di durezza. \nAnche per le eterostrutture con entrambe le fasi formate da ossidi non sono disponibili molte informazioni, questo probabilmente \u00e8 legato al fatto che la velocit\u00e0 di deposizione di film di ossidi usando lo \"reactive magnetron sputtering\" (ampiamente usato in ambito industriale) \u00e8 relativamente lenta. Comunque recentemente sono stati fatti progressi tali da riuscire a superare queste difficolt\u00e0. \nComunque indipendentemente dalle tipologie di materiali usati, il meccanismo di indurimento \u00e8 lo stesso che \u00e8 stato proposto da Koehler, ovvero depositare multistrati epitassiali di due differenti materiali M1 e M2 aventi moduli elastici molto diversi Em2 \u2265 Em1, ma coefficienti di espansione termica simili e forti legami. Lo spessore degli strati deve essere cos\u00ec piccolo che nessuna dislocazione pu\u00f2 operare all\u2019interno del singolo strato. In queste condizioni se, sotto carico, una dislocazione, che si former\u00e0 nel materiale pi\u00f9 morbido M1, si muovesse attraverso l\u2019interfaccia M1/M2, allora la deformazione elastica nel secondo strato M2 con modulo elastico pi\u00f9 alto genererebbe una forza repulsiva che impedirebbe alla dislocazione di attraversare l\u2019interfaccia. \nGrazie a questo meccanismo il multistrato riesce a esibire una durezza maggiore di quella prevista dalla regola della miscela. Infatti questo \u00e8 stato osservato sperimentalmente in svariati sistemi come TiN/VN e W/WN nei quali si \u00e8 osservato un aumento della durezza di un fattore 2. Di conseguenza, nel caso di eterostrutture preparate a partire da materiali con una durezza maggiore di 20 GPa, tale aumento \u00e8 sufficiente per raggiungere la superdurezza maggiore di 40 GPa. \nL\u2019aumento della durezza e della resistenza meccanica di questi sistemi \u00e8 un classico esempio nel quale le propriet\u00e0 a scala nanometrica sono differenti da quelle di volume (bulk), infatti per valori elevati del periodo super-reticolare l\u2019aumento della durezza con la diminuzione dello spessore \u03bb, dovuto all\u2019aumento dello sforzo necessario per muovere le dislocazioni \u03c3c = Gb/lpp (dove G \u00e8 il modulo di taglio, b il vettore di Burger e lpp \u00e8 la distanza tra le due dislocazioni), segue una relazione del tipo \u03bb-n simile a quella di Hall-Petch. Se i film sono abbastanza sottili, ovvero l\u2019ipotesi di Koehler che le sorgenti di dislocazioni non possono operare \u00e8 valida, allora lo sforzo \u03c3c segue un\u2019altra relazione. Sono stati sviluppati diversi modelli come quello di Shinn et al. o quello di Chu e Barnett; qui viene riportato il modello di Koehler e Lehoczky che esprime lo sforzo di taglio necessario a muovere una dislocazione dallo strato pi\u00f9 debole M1 a quello pi\u00f9 resistente M2 con la seguente legge:\nformula_2\nDove Gx sono i moduli di taglio dei due materiali, \u03bb1 \u00e8 lo spessore dello strato pi\u00f9 morbido, b \u00e8 il vettore di Burgers della dislocazione e \u03d5 \u00e8 l\u2019angolo tra il piano di scorrimento della dislocazione nello strato M1 e l\u2019interfaccia M1/M2. Koehler ha menzionato anche che l\u2019idea descritta nel suo articolo sarebbe valida anche se uno strato \u00e8 amorfo, dove non si pu\u00f2 parlare di multistrato epitassiali. In effetti sono stati sviluppati studi che mettono in evidenza questo aspetto, ma con il diminuire dello spessore la struttura lamellare svanisce e compare una struttura composita nanocristallina cos\u00ec anche questi film mostrano una durezza maggiore di 40 GPa. \nI rivestimenti superduri nella forma di eterostrutture hanno rappresentato una pietra miliare nello sviluppo di materiali superduri e nella comprensione delle origini della superdurezza. Comunque la durezza massima dei rivestimenti super-reticolari \u00e8 fortemente dipendente dal periodo super-reticolare \u03bb come si nota nel modello di Koehler e Lehoczky. Ci\u00f2 pu\u00f2 causare enormi variazioni nella durezza quando si deposita su macchine industriale dal momento che \u00e8 difficile garantire lo stesso spessore per tutti gli strati del super-reticoli su tutti gli oggetti rivestiti, soprattutto quando hanno forme complesse. Questi problemi possono essere evitati un singolo strato nanocristallino.\nMateriali compositi nanocristallini.\nNei materiali bulk la riduzione delle dimensioni dei grani porta un aumento della resistenza meccanica e della durezza secondo la relazione di Hall-Petch, ma quando le dimensioni diminuiscono sotto ai 10 nm circa si osserva una diminuzione della durezza.\nPer capire questo fenomeno bisogna tenere presente che i materiali convenzionali sono formati da grani che vanno dai 100 nm a diversi millimetri. Questo significa che il numero di atomi nei grani \u00e8 sempre pi\u00f9 grande di quello nei bordi di grano. Quindi il comportamento di questi materiali \u00e8 determinato principalmente dal bulk dei grani nei quali le dislocazioni giocano il ruolo principale. Ma scendendo sotto i 10 nm, come per le eterostrutture, i difetti di linea come le dislocazioni perdono di importanza e si manifestano nuove propriet\u00e0. Infatti il comportamento di questi materiali \u00e8 determinato dai processi nei bordi di grano poich\u00e9 il numero di atomi \u00e8 confrontabile o maggiore di quello nei grani. Un nuovo meccanismo di deformazione, conosciuto come scorrimento dei bordi di grano (nei materiali tradizionali ha importanza solo ad alte temperature), sostituisce l\u2019attivit\u00e0 delle dislocazioni e questo spiega la diminuzione di durezza, perci\u00f2 \u00e8 possibile incrementare la durezza del ricoprimento bloccando lo scorrimento.\nPer riuscire nello scopo \u00e8 necessario che una fase nanocristallina segreghi ai bordi di grano della prima fase che pu\u00f2 essere amorfa o nanocristallina (nel secondo caso \u00e8 necessario che i bordi di gran siano coerenti) . Questi sistemi vengono chiamati materiali compositi nanocristallini (in letteratura si trovano anche come rivestimenti nanocompositi). \nComunque bisogna tenere a mente che lo scorrimento dei bordi di grano dipende fortemente dalla temperatura, infatti in sistemi in cui lo scorrimento \u00e8 assente a temperatura ambiente, potrebbe avvenire a temperature maggiori ai 800 \u00b0C che sono raggiunte normalmente nei strumenti da taglio. Per queste ragioni il comportamento delle propriet\u00e0 di un materiale ad alta temperatura rappresenta un importante problema nei nanocompositi. \n\u00c8 importante notare che l\u2019assenza di dislocazioni e di scorrimento dei bordi di grano porta i sistemi nanocristallini a mostrare un comportamento fragile. Perci\u00f2 la scelta pi\u00f9 ovvia (ma non l\u2019unica) per minimizzare il problema \u00e8 quella di scegliere un sistema con una matrice amorfa che possegga un\u2019alta flessibilit\u00e0 strutturale per evitare la formazione di vuoti, oltre a un'elevata energia di coesione e immiscibilit\u00e0 con la fase nanocristallina. Per tutto questo viene preso il sistema nc- TiN/a- Si3N4, studiato in dettaglio, come modello per descrivere il comportamento di questi rivestimenti.\nAumento della durezza per mezzo del bombardamento ionico durante la deposizione.\nIn passato le strutture nanocristalline sono state spesso confuse con rivestimenti tradizionali nei quali la superdurezza \u00e8 stata raggiunta per mezzo di un energetico bombardamento ionico durante lo sputtering.\nUsando un bombardamento ionico molto energetico \u00e8 possibile aumentare l'energia cinetica degli atomi staccati dal target che in questo modo riescono a penetrare il substrato e il film durante la sua crescita; cos\u00ec facendo si deforma il reticolo cristallino con numerosi difetti interstiziali inducendo degli stress residui di compressione che tendono a richiudere un'eventuale cricca. Per questo in numerosi lavori l'aumento di durezza \u00e8 attribuito frequentemente agli stress indotti. Comunque quando gli stress di compressione sono indotti in un campione di bulk per mezzo di una deformazione, l'eventuale aumento (o diminuzione) corrisponde solo all'entit\u00e0 di quello stress indotto, poich\u00e9 agisce contro la deformazione provocata dall'indentatore. Quindi uno stress di compressione dell'ordine dei 5-7 GPa da solo non pu\u00f2 aumentare la durezza fino a 60-100 GPa come riportato da diversi gruppi di ricerca.\nDi conseguenza l'aumento di durezza in seguito al bombardamento ionico \u00e8 dovuto a un complesso effetto sinergetico che coinvolge una diminuzione della dimensione dei cristalli, una densificazione del bordo di grano, formazione di difetti puntuali e infine stress di compressione. Tuttavia \u00e8 difficile misurare tutti questi cambiamenti, per questo le correlazioni tra stress di compressione e durezza sono frequentemente usate come metodo conveniente per lo studio di questo fenomeno.\nInoltre bisogna tenere presente che la durezza indotta \u00e8 dipendente dalle condizioni di deposizioni infatti dai dati trovati in diversi articoli si \u00e8 visto che la durezza pi\u00f9 elevata si ottiene quando si lavora con basse temperature (dell'ordine dei 300 \u00b0C), mentre sopra ai 600 \u00b0C l'effetto indotto dagli ioni si attenua fino a sparire. Proprio questo comportamento ci permette di distinguere film superduri per bombardamento ionico dai sistemi nanocristallini. Infatti l'ammorbidimento successivo al riscaldamento di ricoprimenti induriti con il bombardamento ionico \u00e8 associato a un fenomeno generale di rilassamento dei difetti indotti dal trattamento, mentre i sistemi nanocristallini manifestano una buona stabilit\u00e0. \nUn'altra possibilit\u00e0 per distinguere un nanocomposito superduro da un rivestimento ordinario \u00e8 la dipendenza della durezza dalla composizione, infatti il primo presenta un picco a una composizione precisa, mentre il secondo \u00e8 costante visto che la durezza dipende da un trattamento fisico.\nConcetti teorici per la progettazione di un composito nanocristallino.\nAnalizziamo il sistema nc- TiN/a- Si3N4 dove nc- indica la fase cristallina e a- indica la fase amorfa. In un primo articolo Li et al. avevano supposto una precipitazione di piccole particelle di Si3N4 disperse all'interno dei cristalli di TiN. Tuttavia questa spiegazione non \u00e8 corretta, infatti non possono formarsi precipitati dentro cristalli di pochi nanometri. In realt\u00e0 la struttura di questo sistema \u00e8 dovuta a una decomposizione spinodale controllata dai moti diffusivi. \nPer ottenerla sono necessarie condizioni operative precise per la deposizione, altrimenti si avr\u00e0 una struttura di tipo colonnare come \u00e8 stato descritto da Thornton nei diagrammi che portano il suo stesso nome. \nIl motivo per cui vogliamo ottenere una nanostruttura densa e isotropica come quella spinodale \u00e8 legato al fatto che la morfologia colonnare, anche se densa, non permette di raggiungere la superdurezza a causa dei deboli legami presenti tra le varie colonne.\nUna decomposizione spinodale avviene quando l'energia libera di Gibbs, al variare della composizione, possiede un punto di massimo al quale corrisponde un valore negativo della derivata seconda:\nformula_3\nQuesta \u00e8 la condizione opposta per la stabilit\u00e0 termodinamica che richiede invece la presenza di un minimo, perci\u00f2 un sistema miscelato di questo tipo \u00e8 intrinsecamente instabile. \n\u00c8 possibile raggiungere questa situazione se sono presenti due fasi immiscibili (ovvero il contributo entalpico \u00e8 sempre positivo), infatti in questo caso l'energia libera ha due punti di minimo e un massimo in mezzo. Limitata dai punti di flesso della curva dell'energia libera esiste un'area detta appunto di \"decomposizione spinodale\".\nAll'interno di questa zona, altamente instabile, si formeranno spontaneamente due fasi strutturalmente interconnesse a patto di avere sufficiente mobilit\u00e0 atomica, ovvero una temperatura abbastanza alta. Con un calcolo approssimato \u00e8 possibile capire l'importanza di avere una mobilit\u00e0 sufficientemente alta: in metodi come lo sputtering e la deposizione chimica a vapore la velocit\u00e0 di deposizione \u00e8 di circa 0,7-1,5 nm/s e la dimensione dei nanocristalli \u00e8 dell'ordine dei 4-10 nm. Da quest'ultimo dato si intuisce che la distanza media di diffusione L percorsa deve essere pari al raggio del cristallo per permettere agli atomi centrali di segregare ai bordi di grano (2-5 nm). Considerando la relazione L = (D*\u03c4)0,5 con un tempo medio di diffusione di qualche decina di secondi, si pu\u00f2 stimare un coefficiente di diffusione D dell'ordine di 10-14 cm2/s. Per il sistema nc- TiN/a- Si3N4 questo valore si ottiene per una temperatura di 500-600 \u00b0C che \u00e8 quella che viene usata. \nUn altro parametro molto importante \u00e8 l'attivit\u00e0 (pressione parziale) di azoto. Come si pu\u00f2 vedere in un diagramma di fase semplificato, per ottenere nc- TiN/a- Si3N4 \u00e8 necessaria una pressione parziale di azoto abbastanza elevata, maggiore di 10-5 bar.\nInfine per raggiungere la superdurezza \u00e8 necessario uno specifico rapporto di concentrazione tra le due fasi. Sperimentalmente si \u00e8 visto che si ottiene una durezza di 50 GPa quando la concentrazione della fase amorfa Si3N4 \u00e8 circa il 17-23% in moli. Questo risultato \u00e8 stato attribuito al fatto che si \u00e8 raggiunto il limite di percolazione, ovvero quando la fase amorfa (strutturalmente pi\u00f9 flessibile) Si3N4 bagna tutta la superficie dei nanocristalli di TiN, infatti la formazione di forti legami all'interfaccia porta a una diminuzione dell'energia libera di Gibbs del sistema.\nRuolo delle impurit\u00e0.\nLe impurit\u00e0 hanno sempre un effetto negativo sulle propriet\u00e0 meccaniche, infatti, quando sono incorporate nei ricoprimenti durante la loro deposizione, \u00e8 impossibile ottenere materiali superduri. La degradazione pi\u00f9 significativa \u00e8 causata dall'ossigeno che \u00e8 quasi indipendente dalla tecnica di deposizione usata. \nCon dei calcoli approssimati \u00e8 possibile vedere che la presenza di ossigeno \u00e8 uno dei motivi per cui \u00e8 abbastanza difficile riuscire a riprodurre gli stessi valori di superdurezza dal momento che bastano anche piccole quantit\u00e0 (con 0,2-0,3% non si riesce a superare i 40 GPa). Supponiamo di avere una velocit\u00e0 di deposizione di un monostrato (0,3 nm) al secondo, ovvero di avere un film di un micron dopo un'ora, che la temperatura del substrato sia di 500 \u00b0C circa e che la pressione residua della camera di vuoto sia di 2-7*10-6 mbar. Il numero di atomi adsorbiti per cm2 di superficie per secondo \u00e8 data dalla formula:\nformula_4\nDove s \u00e8 il coefficiente di adesione, n \u00e8 la densit\u00e0 di atomi del gas residuo e vth \u00e8 la velocit\u00e0 termica media. Considerando che il gas residuo \u00e8 aria si avr\u00e0 una pressione parziale di ossigeno pari a 0,4-1,4*10-6 mbar che corrisponde a una densit\u00e0 n di 1,1-3,8*1010 cm-3. Con vth ~ 3*104 cm/s e un coefficiente di adesione dell'ossigeno sulla superficie pulita di titanio di 0,1 si ha un flusso di atomi adsorbiti dell'ordine di 1013 atomi/cm2s. La velocit\u00e0 di deposizione invece sar\u00e0 dell'ordine 1015 atomi/cm2s, perci\u00f2 si otterr\u00e0 un contenuto di impurit\u00e0 di qualche punto percentuale.\nStabilit\u00e0 ad alta temperatura.\nGli strumenti da taglio in opera raggiungono temperature estremamente alte (intorno ai 1000 \u00b0C), perci\u00f2 \u00e8 importante che la superdurezza del rivestimento, legata alla nanostruttura, rimanga invariata.\nA temperature elevate (circa il 40% della temperatura di fusione del materiale) si osserva un fenomeno di ricristallizzazione. Termodinamicamente ci\u00f2 \u00e8 dovuto alla tendenza del sistema a ridurre la sua energia libera diminuendo la superficie dei bordi di grano, cio\u00e8 avviene una crescita dei grani dove quelli pi\u00f9 grandi si espandono a spese di quelli pi\u00f9 piccoli a causa della differenza di curvatura.\nIl sistema nc- TiN/a- Si3N4 ha un'elevata stabilit\u00e0 termica cos\u00ec come altri rivestimenti nanocristallini. L'assenza della ricristallizzazione pu\u00f2 essere dovuta a un basso coefficiente di diffusione o all'assenza di reazioni all'interfaccia dovuta all'immiscibilit\u00e0 delle due fasi. Ovviamente a causa delle elevate temperature la diffusione non pu\u00f2 essere un fattore limitante, invece l'assenza di reazioni all'interfaccia dovuta alla forte immiscibilit\u00e0 del nitruro di titanio e del nitruro di silicio, compatibile con la natura spinodale del sistema.\nIn alcuni casi si \u00e8 visto che, con un aumento della temperatura, la durezza dei rivestimenti era aumentata, per questo si parla di \u201cauto-indurimento\u201d. Tuttavia questo fenomeno \u00e8 legato a una deposizione non ottimale che non ha permesso una completa separazione di fasi. Infatti con un riscaldamento si d\u00e0 la possibilit\u00e0 al sistema di raggiungere la decomposizione spinodale, precedentemente non permessa a causa per esempio di una temperatura troppo bassa o di una velocit\u00e0 di deposizione troppo veloce, alla quale corrisponde la durezza massima.\nInfine si \u00e8 osservato che il nanocomposito superduro nc- TiN/a- Si3N4 ha anche un'elevata resistenza all'ossidazione dovuta alla formazione di uno strato compatto di ossido di silicio SiO2 che impedisce un'ulteriore diffusione dell'ossigeno (proprio per questo nelle leghe metalliche ad alta temperatura viene aggiunto il silicio)."}
{"id": "2225608", "revid": "287204", "url": "https://it.wikipedia.org/wiki?curid=2225608", "title": "Elisabetta di Sassonia-Altenburg", "text": "Biografia.\nLa principessa Elisabetta era la seconda figlia del principe Maurizio di Sassonia-Altenburg (1829 \u2013 1907) e della moglie, la principessa Augusta di Sassonia-Meiningen (1843 \u2013 1919). Durante la sua giovent\u00f9 ella fece numerosi viaggi in Europa in visita ai suoi parenti. Nel 1882, all'et\u00e0 di diciassette anni, Elisabetta incontr\u00f2 un suo secondo cugino, il granduca Konstantin Konstantinovi\u010d ad Altenburg (la madre di lui ed il padre di lei erano primi cugini) ed immediatamente si parl\u00f2 di un matrimonio tra i due. In ogni caso, bench\u00e9 lei avesse affermato che era pronta a sposare Konstantin, egli esit\u00f2, bench\u00e9 all'epoca avesse gi\u00f9 ventiquattro anni. Quando si separarono, il Granduca le promise di scriverle spesso, ma non lo fece mai, a causa della sua grande timidezza; in compenso Konstantin scrisse numerose poesie su di lei.\nNel 1884 Elisabetta si rec\u00f2 in Russia ed il matrimonio venne annunciato, bench\u00e9 ella manifest\u00f2 il desiderio di mantenere la sua fede luterana, cosa che fu un grande colpo per il futuro marito, in quanto era un convinto credente ortodosso; ma ancora peggiore fu il fatto che Elisabetta rifiut\u00f2 di baciare la croce durante il servizio religioso ortodosso. Il giorno dello sposalizio, che ebbe luogo il 27 aprile 1884, ella scrisse una lettera rassicurante al marito in cui diceva: \u00abIo ti prometto che non far\u00f2 mai niente per farti arrabbiare o per nuocerti a causa delle nostre diverse religioni [...] Posso solo riperti quanto ti amo\u00bb.\nIl matrimonio fu felice, bench\u00e9 il granduca Konstantin fosse segretamente omosessuale e, altrettanto segretamente, avesse degli amanti. Elisabetta ed il marito ebbero nove figli:\nLa granduchessa Elizaveta Mavrikievna, o Mavra, com'era conosciuta all'interno della famiglia Romanov, era una figura popolare ed era in buoni rapporti con il nipote acquisito, lo zar Nicola II.\nElla sopravvisse alla maggior parte dei suoi figli. Nel 1905 la piccola Natal'ja mor\u00ec all'et\u00e0 di due mesi esatti. In seguito, quando scoppi\u00f2 la Prima guerra mondiale, si ritrov\u00f2 a schierarsi sul fronte opposte della sua natia Germania; molti dei suoi figli avevano ricevuto un addestramento militare e si unirono all'esercito combattendo coraggiosamente. Il principe Oleg Konstantinovi\u010d venne ucciso nel 1914 in Lituania, dove ella si rec\u00f2 immediatamente per assistere il figlio morente.\nLa prematura morte del loro figlio condusse il marito alla tomba nel 1915; quello stesso anno, suo genero, il marito della principessa Tatiana, mor\u00ec durante un'azione militare. Dopo la rivoluzione ella fu in grado di fuggire dalla Russia, ma molti dei suoi figli furono catturati dalle forze sovietiche. Tre di loro (Ivan, Konstantin ed Igor) vennero fucilati dai Bolscevichi ad Alapaevsk, in Siberia, nel luglio 1918, assieme ad altri membri della famiglia imperiale. Suo cognato, il granduca Dmitrij Konstantinovi\u010d, venne ucciso a Pietrogrado l'anno seguente.\nElisabetta assieme ai due figli pi\u00f9 giovani, Georgij e Vera, rimasero a Pavlovsk per tutto il periodo della guerra, durante la caotica amministrazione del Governo Provvisorio Russo e fin dopo la rivoluzione d'ottobre. Nell'autunno 1918 venne loro concesso di emigrare via nave, la \"\u00c5ngermanland\", in Svezia (via Tallinn, Helsinki, Mariehamn fino a Stoccolma), su invito di Vittoria, regina di Svezia; arrivati nel porto della capitale svedese incontrarono il principe Gustavo Adolfo che li scort\u00f2 fino al palazzo reale.\nElisabetta, Vera e Georgij vissero in Svezia per i due anni seguenti, prima nella capitale e poi a Saltsj\u00f6baden; questa nazione si dimostr\u00f2 per\u00f2 troppo costosa per loro e cos\u00ec si trasferirono dapprima in Belgio, su invito di Alberto I, ed in seguito in Germania, stabilendosi ad Altenburg, dove vissero trent'anni, con l'eccezione di un paio d'anni in Inghilterra. Elisabetta mor\u00ec di cancro il 24 marzo 1927 a Lipsia; il principe Georgij mor\u00ec a New York nel 1938; Vera visse in Germania finch\u00e9 le forze sovietiche ne occuparono la parte orientale, costringendola a fuggire ad Amburgo e, nel 1951, negli Stati Uniti dove mor\u00ec nel 2001, a Nyack."}
{"id": "2225609", "revid": "256896", "url": "https://it.wikipedia.org/wiki?curid=2225609", "title": "Ellis Le Geyt Troughton", "text": "Nel 1941 scrisse \"Furred Animals of Australia\". \u00c8 stato il primo Membro Onorario Vivente dell'\u00abAustralian Mammal Society\u00bb e in suo onore \u00e8 stato istituito l\"'Ellis Troughton Memorial Award\"."}
{"id": "2225614", "revid": "767487", "url": "https://it.wikipedia.org/wiki?curid=2225614", "title": "Jimmy Jackson (pilota automobilistico)", "text": "Corse sei volte la 500 Miglia di Indianapolis tra il 1946 ed il 1954.\nTra il 1950 e il 1960 la 500 Miglia di Indianapolis faceva parte del Campionato Mondiale, per questo motivo Jackson ha all'attivo anche due Gran Premi in Formula 1; nell'edizione del 1954 si tratt\u00f2 di una condivisione di vettura con altri piloti."}
{"id": "2225623", "revid": "1305772", "url": "https://it.wikipedia.org/wiki?curid=2225623", "title": "Jimmy Jackson", "text": ""}
{"id": "2225635", "revid": "697352", "url": "https://it.wikipedia.org/wiki?curid=2225635", "title": "Studio !K7", "text": "!K7 Records \u00e8 un'etichetta discografica indipendente con sede a Berlino specializzata in musica elettronica. Il nome \u00e8 un'abbreviazione dell'indirizzo iniziale, Kaiserdamm 7 (ora si trova in Heidestr. 52). !K7 ha ora aperto uffici anche a New York, Amburgo, Londra e Tokyo. !K7 ha anche una sottoetichetta di musica Hip Hop, la Rapster Records.\n!K7 Records oggi \u00e8 conosciuta soprattutto per le compilation di DJ-Kicks. Nasce nel 1985 con l'idea di produrre video clip digitali. Pi\u00f9 tardi arrivarono i remix e in particolare nascquero le X-Mix series.\nDieci anni dopo nacquero le serie DJ-Kicks. Il suo concetto era innovativo, poich\u00e9 interi album con tagli da DJ da ascoltare sullo stereo di casa allora erano qualcosa di sconosciuto. Furono prodotti album di artisti come Kruder &amp; Dorfmeister, Nightmares On Wax e Thievery Corporation.\nNel 1996, !K7 inizi\u00f2 a lanciare album di numerosi artisti. Attualmente la discografia di !K7 presenta album di Kruder &amp; Dorfmeister, Matthew Herbert, Dani Siciliano, Ursula Rucker, Swayzak e Boozoo Bajou.\nNel 2001, Rapster Records, una nuova etichetta di !K7, inizi\u00f2 a focalizzarsi su Urban, Soul e HipHop. Da allora Rapster ha prodotto album di DJ Jazzy Jeff, Pete Rock e Roy Ayers, fra gli altri. Rapster ha anche stretto un'alleanza con Peter Adarkwah, la cui etichetta BBE \u00e8 attiva nei pi\u00f9 disparati campi musicali.\nCon la sua nuova sussidiaria Ever Records, nata nel 2006, !K7 \u00e8 diventata una piattaforma anche per gruppi, cantanti e autori Indie come Cortney Tidwell, Cyann &amp; Ben, e Howie Beck."}
{"id": "2225637", "revid": "92723", "url": "https://it.wikipedia.org/wiki?curid=2225637", "title": "Teoria dello stato di transizione", "text": " \nLa teoria dello stato di transizione (TST), o teoria del complesso attivato, \u00e8 la teoria che tratta le velocit\u00e0 delle reazioni elementari assumendo un particolare tipo di equilibrio (quasi-equilibrio) tra reagenti e complessi attivati.\nLa teoria \u00e8 utilizzata soprattutto come base qualitativa per comprendere come avvengono le reazioni chimiche. La teoria dello stato di transizione ha avuto meno successo nel suo scopo originale di calcolare le costanti di velocit\u00e0 assoluta di reazione, in dipendenza dal fatto che il calcolo delle velocit\u00e0 assolute di reazione richiede una conoscenza molto accurata delle superfici di energia potenziale, ma \u00e8 adatta per il calcolo dell'entalpia di attivazione (\u0394H\u2021), dell'entropia di attivazione (\u0394S\u2021), e dell'energia libera di Gibbs di attivazione (\u0394G\u2021) per una particolare reazione la cui costante di velocit\u00e0 sia stata determinata sperimentalmente.\nQuesta teoria fu sviluppata simultaneamente nel 1935 da Henry Eyring, allora all'Universit\u00e0 di Princeton, e da Meredith Gwynne Evans e Michael Polanyi dell'Universit\u00e0 di Manchester. Prima del suo sviluppo, per determinare le energie per la barriera di reazione veniva ampiamente utilizzata la legge di Arrhenius della velocit\u00e0. L'equazione di Arrhenius deriva dall'osservazione empirica e ignora ogni considerazione meccanicistica, come nel caso se uno o pi\u00f9 intermedi di reazione siano implicati o meno nella conversione totale di un reagente in un prodotto. Di conseguenza furono necessari ulteriori sviluppi per comprendere i due parametri associati a questa legge, il fattore pre-esponenziale (A) e l'energia di attivazione (\u0394E\u2021). La teoria dello stato di transizione, che condusse all'equazione di Eyring, affront\u00f2 con successo questi due temi; tuttavia, passarono 46 anni tra la pubblicazione della legge di Arrhenius della velocit\u00e0 nel 1889 e l'equazione di Eyring nel 1935. Durante questo periodo di tempo il lavoro di molti scienziati e ricercatori contribu\u00ec significativamente allo sviluppo di questa teoria.\nTeoria.\nI concetti fondamentali su cui si basa la teoria dello stato di transizione sono i seguenti:\nSviluppo.\nNello sviluppo della teoria dello stato di transizione furono considerati i tre approcci di seguito sintetizzati.\nTrattazione termodinamica\nNel 1884, Jacobus van 't Hoff propose l'equazione di van 't Hoff per descrivere la dipendenza della costante di equilibrio dalla temperatura per una reazione reversibile:\ndove \u0394U \u00e8 il cambiamento di energia interna, K \u00e8 la costante di equilibrio della reazione, R \u00e8 la costante universale dei gas, e T \u00e8 la temperatura espressa in kelvin. Basandosi su un lavoro sperimentale, nel 1889, Svante Arrhenius propose un'espressione simile per la costante di velocit\u00e0 di una reazione:\nche integrata conduce alla equazione di Arrhenius\n\"A\" venne definito fattore di frequenza (adesso chiamato coefficiente pre-esponenziale), e \u0394\"E\"\u2021 rappresenta l'energia di attivazione. Nei primi anni del XX secolo molti accettarono l'equazione di Arrhenius, ma l'interpretazione fisica di \"A\" ed \"E\" rest\u00f2 vaga. Ci\u00f2 condusse molti ricercatori in cinetica chimica a elaborare differenti teorie su come avvengano le reazioni chimiche, nel tentativo di correlare \"A\" e \u0394\"E\"\u2021 alla dinamica molecolare direttamente responsabile delle reazioni chimiche. Nel 1910, Marcelin introdusse il concetto di energia libera di Gibbs di attivazione. La sua equazione pu\u00f2 essere scritta come\nAll'incirca nello stesso periodo in cui Marcelin stava lavorando sulla sua formulazione, i chimici olandesi Kohnstamm, Scheffer, e Brandsma introdussero per la prima volta l'entropia standard di attivazione e l'entalpia standard di attivazione. Essi proposero la seguente equazione per la costante di velocit\u00e0:\nTuttavia, la natura della costante non era stata ancora chiarita.\nTrattazione teorico-cinetica\nNei primi anni 1900, Trautz e Lewis studiarono la velocit\u00e0 di reazione utilizzando la teoria delle collisioni, basata sulla teoria cinetica dei gas. La teoria delle collisioni tratta le molecole dei reagenti come sfere rigide che collidono l'una con l'altra; questa teoria trascura i cambiamenti di entropia. \nLewis applic\u00f2 la sua trattazione alla seguente reazione e ottenne un buon accordo coi risultati sperimentali:\nTuttavia, quando successivamente la stessa trattazione venne applicata ad altre reazioni, ci furono grandi discrepanze tra i risultati teorici e quelli sperimentali.\nTrattazione meccanico-statistica\nLa meccanica statistica ebbe un ruolo molto significativo nello sviluppo della teoria dello stato di transizione. Comunque, l'applicazione della meccanica statistica alla teoria dello stato di transizione fu sviluppata molto lentamente tenuto conto del fatto che nella met\u00e0 degli anni 1800, Maxwell, Boltzmann, e Pfaundler pubblicarono diversi scritti in cui discutevano dell'equilibrio e delle velocit\u00e0 di reazione in termini di moti molecolari e di distribuzione statistica delle velocit\u00e0 molecolari.\nFu solo nel 1912 che il chimico francese A. Berthoud utilizz\u00f2 la legge di distribuzione di Maxwell-Boltzmann per ottenere l'espressione per la costante di velocit\u00e0\ndove a e b sono costanti correlate ai termini energetici.\nDue anni dopo, Marcelin diede un contributo essenziale trattando il procedere di una reazione chimica come il moto di un punto nello spazio delle fasi. Egli applic\u00f2 i procedimenti meccanico-statistici di Gibbs e ottenne un'espressione simile a quella che egli stesso ottenne in precedenza da considerazioni termodinamiche.\nNel 1915, un altro importante contributo venne dal fisico britannico Rice. Basandosi sulla sua analisi statistica, concluse che la costante di velocit\u00e0 \u00e8 proporzionale all'\"incremento critico\". Le sue idee furono ulteriormente sviluppate da Tolman. Nel 1919, il fisico austriaco Herzfeld applic\u00f2 la meccanica statistica alla costante di equilibrio, K, e la teoria cinetica alla costante di velocit\u00e0 della reazione inversa, k-1, per la reazione reversibile di una molecola biatomica\nOttenne la seguente equazione per la costante di velocit\u00e0 della reazione diretta\ndove E \u00e8 l'energia di dissociazione allo zero assoluto, kB \u00e8 la costante di Boltzmann, h \u00e8 la costante di Planck, T la temperatura assoluta, e \u03bd \u00e8 la frequenza vibrazionale del legame. Questa espressione \u00e8 molto importante dato che rappresenta la prima volta in cui sia comparso il fattore kBT/h, il quale \u00e8 un componente critico della teoria dello stato di transizione, in una equazione cinetica.\nNel 1920 Tolman svilupp\u00f2 ulteriormente l'idea di Rice dell'incremento critico. Egli concluse che l'incremento critico (adesso definito energia di attivazione) \u00e8 eguale all'energia media di tutte le molecole che partecipano alla reazione meno l'energia media di tutte le molecole di reagente.\nSuperfici di energia potenziale\nIl concetto di superficie di energia potenziale fu molto importante nello sviluppo della teoria dello stato di transizione. Le fondamenta di questo concetto furono poste da Marcelin. Egli teorizz\u00f2 che l'avanzamento di una reazione chimica potesse essere descritto come un punto in una superficie di energia potenziale con coordinate in momenti atomici e distanze.\nNel 1931, Eyring e Polanyi costruirono una superficie di energia potenziale per la reazione\nQuesta superficie \u00e8 un diagramma tridimensionale basato sui principi della meccanica quantistica cos\u00ec come su dati sperimentali riguardanti le frequenze vibrazionali e le energie di dissociazione.\nUn anno dopo il lavoro di Eyring e Polanyi, H. Pelzer e Eugene Wigner diedero un importante contributo seguendo il procedere di una reazione su una superficie di energia potenziale. L'importanza di questo contributo consistette nel fatto che fu la prima volta in cui si dibatt\u00e9 sul concetto di punto di sella in una superficie di energia potenziale. Arrivarono alla conclusione che la velocit\u00e0 di una reazione \u00e8 determinata dal passaggio del sistema attraverso quella sella.\nDerivazione dell'equazione di Eyring.\nL'unica importante caratteristica introdotta da Eyring, Polanyi ed Evans fu il concetto di quasi-equilibrio tra il complesso attivato e i reagenti. La velocit\u00e0 \u00e8 quindi direttamente proporzionale alla concentrazione di questi complessi moltiplicata per la frequenza (kBT/h) con la quale essi sono convertiti nei prodotti.\nSupposizione del quasi-equilibrio\nSi deve notare che il quasi-equilibrio \u00e8 differente dal classico equilibrio chimico, ma pu\u00f2 essere descritto utilizzando la stessa trattazione termodinamica. Si consideri la reazione\ndove l'equilibrio completo viene raggiunto tra tutte le specie nel sistema inclusi i complessi attivati, [AB]\u2021. Tramite la meccanica statistica, \u00e8 possibile calcolare la concentrazione di [AB]\u2021 in termini di concentrazione di A e di B.\nLa teoria dello stato di transizione assume che anche quando i reagenti e i prodotti non sono in equilibrio tra loro, i complessi attivati sono in quasi-equilibrio con i reagenti. Come mostrato nella figura accanto, a ogni istante di tempo, esisteranno dei complessi attivati, alcuni dei quali erano molecole dei reagenti poco prima, che sono indicate [AB\u2192]\u2021 (dato che evolvono verso destra). Le restanti di loro erano molecole dei prodotti poco prima, [AB\u2190]\u2021. Dato che il sistema \u00e8 in completo equilibrio, le concentrazioni di [AB\u2192]\u2021 e [AB\u2190]\u2021 sono uguali, pertanto ogni concentrazione equivale alla met\u00e0 della concentrazione totale dei complessi attivati:\nSe le molecole dei prodotti vengono improvvisamente rimosse dal sistema, il \"flusso\" di complessi attivati che derivava dai prodotti ([AB\u2190]\u2021) si fermer\u00e0; tuttavia, ci sar\u00e0 ancora un flusso da sinistra verso destra. Perci\u00f2, la supposizione \u00e8 che la velocit\u00e0 di flusso da sinistra verso destra resti inalterata dopo la rimozione dei prodotti; in altre parole, i flussi nelle due direzioni sono assunti essere indipendenti l'uno dall'altro.\nNella teoria dello stato di transizione, \u00e8 importante comprendere che quando viene detto che i complessi attivati sono in equilibrio con i reagenti, ci si riferisce solamente a quei complessi attivati ([AB\u2192]\u2021) che erano molecole di reagenti un istante prima.\nLa costante di equilibrio K\u2021 per il quasi-equilibrio pu\u00f2 essere scritta come\nQuindi, la concentrazione dello stato di transizione AB\u2021 \u00e8\nPerci\u00f2 l'equazione cinetica per la sintesi dei prodotti \u00e8 \ndove la costante di velocit\u00e0 k \u00e8 data \nk\u2021 \u00e8 direttamente proporzionale alla frequenza del modo vibrazionale responsabile della conversione del complesso attivato nel prodotto; la frequenza di questo modo vibrazionale \u00e8 \u03bd. Ogni vibrazione non necessariamente conduce alla formazione del prodotto, cos\u00ec viene introdotta una costante di proporzionalit\u00e0 \u03ba, definita coefficiente di trasmissione, per tenere conto di questo effetto. In questo modo k\u2021 pu\u00f2 essere riscritta come \nPer la costante di equilibrio K\u2021, la meccanica statistica conduce a un'espressione dipendente dalla temperatura che assume la forma\ndove\nCombinando le nuove espressioni per k\u2021 e K\u2021, si pu\u00f2 scrivere una nuova equazione per la costante di velocit\u00e0:\nDato che in una trasformazione isotermobarica \u0394G = \u0394H \u2013 T\u0394S, l'espressione della costante di velocit\u00e0 pu\u00f2 essere espansa dando l'equazione di Eyring\nLe equazioni per la costante di velocit\u00e0 ricavate dalla teoria dello stato di transizione possono essere utilizzate per ricavare \u0394G\u2021, \u0394H\u2021, \u0394S\u2021, e perfino \u0394V\u2021 (il volume di attivazione) utilizzando dati sperimentali della velocit\u00e0.\nLimitazioni.\nIn generale, la teoria dello stato di transizione ha fornito ai ricercatori i fondamenti concettuali per capire come avvengono le reazioni chimiche. Sebbene la teoria sia ampiamente accettata, ha delle limitazioni. Per esempio, la teoria assume che una volta che la struttura di transizione procede verso il basso lungo la superficie di energia potenziale, essa conduce a un prodotto (o a un insieme di prodotti). Tuttavia, in alcune reazioni, lo stato di transizione pu\u00f2 attraversare la superficie di energia potenziale in un modo tale per cui esso conduce a un'inaspettata selettivit\u00e0 di prodotto, non predetta dalla teoria dello stato di transizione (un esempio di tale reazione \u00e8 la decomposizione termica dei diazobiciclopentani, esposta da Anslyn e Doughtery).\nLa teoria dello stato di transizione \u00e8 basata anche sul presupposto che i nuclei atomici si comportino in accordo con la meccanica classica. Si assume che tranne che gli atomi o le molecole non collidano con sufficiente energia per formare la struttura di transizione, la reazione non avvenga. Tuttavia, secondo la meccanica quantistica, per qualsiasi barriera con una finita quantit\u00e0 di energia, esiste una possibilit\u00e0 che le particelle possano oltrepassare tale barriera (effetto tunnel). Riguardo alle reazioni chimiche questo significa che c'\u00e8 una possibilit\u00e0 che le molecole reagiscano persino se esse non collidono con sufficiente energia per attraversare la barriera energetica. Mentre questo effetto si suppone essere trascurabile per reazioni con grandi energie di attivazione, diviene un fenomeno pi\u00f9 importante per reazioni con barriere energetiche relativamente basse, dato che la probabilit\u00e0 dell'effetto tunnel aumenta al decrescere dell'altezza della barriera.\nLa teoria dello stato di transizione fallisce per alcune reazioni a elevata temperatura. La teoria assume che il sistema di reazione passi sopra il punto di sella a pi\u00f9 bassa energia sulla superficie di energia potenziale. Si ricordi che il punto pi\u00f9 elevato rappresenta lo stato di transizione. Mentre questa descrizione \u00e8 coerente per reazioni che avvengono a temperature relativamente basse, a temperature elevate le molecole popolano livelli energetici vibrazionali superiori; il loro moto diventa pi\u00f9 complesso e le collisioni possono condurre a stati di transizione lontani da quelli previsti tramite l'energia dello stato di transizione. Questa deviazione dalla teoria dello stato di transizione \u00e8 osservata persino nella reazione di scambio semplice tra idrogeno biatomico e un radicale di idrogeno.\nDate queste limitazioni, sono state proposte diverse alternative alla teoria dello stato di transizione. Di seguito verr\u00e0 data una breve descrizione di queste teorie.\nTeoria dello stato di transizione generalizzata.\nQualsiasi forma di teoria dello stato di transizione, come quella variazionale microcanonica, variazionale canonica, e quella variazionale canonica migliorata, in cui lo stato di transizione non \u00e8 necessariamente localizzato sul punto di sella, viene definita \"teoria dello stato di transizione generalizzata\".\nTeoria dello stato di transizione variazionale microcanonica\n\u00c8 uno sviluppo della teoria dello stato di transizione nella quale la superficie di separazione viene variata in modo che sia minimizzata la velocit\u00e0 calcolata per un'energia fissata. Le espressioni della velocit\u00e0 ottenute in una trattazione microcanonica possono essere integrate rispetto all'energia, prendendo in considerazione la distribuzione statistica sugli stati energetici, in modo da dare le velocit\u00e0 canoniche, o termiche.\nTeoria dello stato di transizione variazionale canonica\n\u00c8 uno sviluppo della teoria dello stato di transizione nella quale la superficie di separazione viene variata in modo che sia minimizzata la costante di velocit\u00e0 a una data temperatura.\nTeoria dello stato di transizione variazionale canonica migliorata\n\u00c8 una modificazione della teoria dello stato di transizione variazionale canonica nella quale, per energie inferiori all'energia di soglia, la posizione della superficie di separazione \u00e8 considerata essere quella dell'energia di soglia microcanonica. Ci\u00f2 forza i contributi alle costanti di velocit\u00e0 a essere uguali a zero se questi sono inferiori all'energia di soglia. Viene quindi scelta una superficie di separazione di compromesso in modo che si abbia la minimizzazione dei contributi alla costante di velocit\u00e0 da parte dei reagenti che possiedono energie superiori."}
{"id": "2225638", "revid": "1305772", "url": "https://it.wikipedia.org/wiki?curid=2225638", "title": "Greatest Hits Live", "text": ""}
{"id": "2225640", "revid": "81195", "url": "https://it.wikipedia.org/wiki?curid=2225640", "title": "Teoria del complesso attivato", "text": ""}
{"id": "2225641", "revid": "1086846", "url": "https://it.wikipedia.org/wiki?curid=2225641", "title": "Associazione Calcio Verona 1957-1958", "text": "Statistiche.\nStatistiche dei giocatori.\nSono in \"corsivo\" i calciatori che hanno lasciato la societ\u00e0 a stagione in corso."}
{"id": "2225648", "revid": "287204", "url": "https://it.wikipedia.org/wiki?curid=2225648", "title": "Greatest Hits Live (album)", "text": ""}
{"id": "2225651", "revid": "47767", "url": "https://it.wikipedia.org/wiki?curid=2225651", "title": "Palmiro", "text": "Origine e diffusione.\nDeriva dal nome medievale Palmiero o Palmerio, tratto dal sostantivo \"palmiere\" (in latino \"palmarius\"): questo vocabolo indicava quelle persone che erano andate in pellegrinaggio in Terra Santa, e che da usanza riportavano a casa delle foglie di palma. Oltre al nome proprio, da questo vocabolo sono derivati anche vari cognomi, tra cui gli italiani Palmieri e De Palma, il portoghese Palmerio e l'inglese Palmer, a sua volta poi ripreso come nome.\nUna volta sparita questa tradizione, e caduto in disuso il termine \"palmiere\", i nomi Palmiro e Palmira sono stati accostati alla festivit\u00e0 della domenica delle palme, tanto che spesso vengono attribuiti ai bambini nati in quel giorno; da questa festivit\u00e0 derivava gi\u00e0 il nome Palma, di cui a volte Palmiro e Palmira sono considerati varianti.\nAl pari dei nomi Pellegrino e Romeo, Palmiro si diffuse particolarmente in epoca medievale negli ambienti cristiani. Il nome, nelle sue varie forme, ha diffusione eterogenea in Italia; mentre Palmiro \u00e8 tipicamente lombardo, Palmiero e Palmirio sono prevalenti in Toscana e Palmerio si riscontra per lo pi\u00f9 in Sardegna (grazie al culto di un santo cos\u00ec chiamato). La forma femminile Palmira \u00e8 usata anche in lingua spagnola e portoghese.\nOnomastico.\nNessun santo porta questo nome, che \u00e8 quindi adespota; l'onomastico viene festeggiato solitamente la domenica delle palme, che ha data variabile. \nSi ricordano tuttavia santi con nomi simili: un san Palmerio, eremita e martire a Villanova Monteleone, e due san Palmazio, uno martire a Roma (memoria il 10 maggio), l'altro martire a Treviri (memoria il 5 ottobre)"}
{"id": "2225655", "revid": "110157", "url": "https://it.wikipedia.org/wiki?curid=2225655", "title": "Smalti e cammei", "text": "Smalti e cammei (\"\u00c9maux et cam\u00e9es\") \u00e8 una raccolta di 37 liriche ottosillabiche scritte da Th\u00e9ophile Gautier e pubblicate nel 1852.\nAnche se le prime poesie risentono dell'estetica romantica (\"La com\u00e9die de la mort\", \"Espa\u00f1a\"), nelle altre la poetica di Gautier si avvicina al formalismo, annunciando in alcune il movimento parnassiano. Le liriche diventano quindi raffinate e virtuose caratterizzate da una bellezza formale, senza perdere comunque la loro carica emozionale."}
{"id": "2225661", "revid": "305330", "url": "https://it.wikipedia.org/wiki?curid=2225661", "title": "Dendrolagus mbaiso", "text": "Il dingiso (Dendrolagus mbaiso ), noto anche come bondegezou, \u00e8 una specie di canguro arboricolo originaria ed endemica della Nuova Guinea Occidentale (Indonesia).\nDescrizione.\nPresenta una caratteristica pelliccia bianca e nera; il ventre \u00e8 bianco, mentre la testa, il dorso e gli arti sono neri. Diversamente da altri canguri arboricoli, trascorre poco tempo sugli alberi.\n\u00c8 pi\u00f9 comune nelle regioni occidentali dell'Irian Jaya, dato che in quelle aree \u00e8 protetto dai membri della trib\u00f9 Moni, che, ritenendolo loro antenato, vietano a chiunque di ferirlo. Il nome specifico, \"mbaiso\", significa \u00abanimale proibito\u00bb in lingua moni.\n\u00c8 stato descritto e classificato per la prima volta nel 1995 dallo zoologo Tim Flannery dell'Australian Museum, dallo zoologo indonesiano Boeadi e dall'antropologa australiana Alexandra Szalay."}
{"id": "2225662", "revid": "767487", "url": "https://it.wikipedia.org/wiki?curid=2225662", "title": "Virtus Pallacanestro Bologna 1941-1942", "text": "Roster.\nVirtus Bologna Sportiva"}
{"id": "2225667", "revid": "180559", "url": "https://it.wikipedia.org/wiki?curid=2225667", "title": "Pi\u00e6 Cantiones", "text": "Pi\u00e6 Cantiones ecclesiastic\u00e6 et scholastic\u00e6 veterum episcoporum (latino: \u201cDevote canzoni ecclesiastiche e scolastiche degli antichi vescovi\u201d) \u00e8 una collezione di 74 inni latini medievali provenienti da varie parti d'Europa (soprattutto dal Nord Europa, dalla Finlandia in modo particolare, e dal centro-Europa), compilata da Jacobus Finno e pubblicata nel 1582 a Greifswald (attuale Germania nord-orientale, ma territorio svedese dal 1648 al 1815) da Teodorico Petri Nydalensi per gli studenti della scuola della cattedrale di Turku/\u00c5bo, nella Finlandia sud-occidentale (all'epoca territorio svedese).\nLa collezione costituisce un'importante fonte per la diffusione di numerosi canti natalizi (come \"Gaudete\", \"In dulci jubilo\", \"Personent hodie \", \" Puer nobis natus est \", \" Puer natus in Bethlehem \", ecc.), molti dei quali sono stati tradotti nelle lingue moderne, o per canti poi adattatati in canti natalizi nel periodo vittoriano (come \" Good King Wenceslas \").\nLa raccolta venne in seguito ripubblicata da Finns Henricus Fattbuur e Mathias Tolia e tradotta nel 1616 in lingua finlandese da Hemminki Maskulainen.\nNel 1910 \u00e8 uscita un'edizione inglese a cura di George Ratcliffe Woodward e pubblicata dalla Plainsong and Medieval Music Society."}
{"id": "2225670", "revid": "729019", "url": "https://it.wikipedia.org/wiki?curid=2225670", "title": "Maximilian Karl Lamoral O'Donnell", "text": "Famiglia.\nNacque a Vienna, figlio del Conte Moritz O\u2019Donnell (18 marzo 1780-1\u00ba dicembre 1843), e di sua moglie Cristina (4 gennaio 1788 - 19 maggio 1867), figlia legittimata del principe Carlo Giuseppe, Principe di Ligne. Maximilian sposer\u00e0 invece Franziska Wagner, che non era nobile di nascita.\nCarriera militare.\nMaximilian venne educato a Dresda ed intraprese la carriera militare prestando servizio per conto dell'Austria in molti paesi europei, inclusa l'Italia dove soggiorn\u00f2 nel 1848 e l'Ungheria ove si rec\u00f2 nel 1849, ricevendo molti riconoscimenti e promozioni per i propri meriti. Divenne quindi aiutante di campo dell'Imperatore Francesco Giuseppe I d'Austria.\nIl salvataggio della vita dell'Imperatore.\nL'elemento che per\u00f2 consent\u00ec a O'Donnel di divenire famoso e conosciutissimo non solo nell'esercito austriaco ma anche alla corte di Vienna, fu quello di aver evitato per un soffio l'assassinio dell'imperatore. Il 18 febbraio 1853, infatti, Maximilian riusc\u00ec a fermare in tempo il sovversivo J\u00e1nos Lib\u00e9nyi, un nazionalista ungherese che stava tentando di pugnalare Francesco Giuseppe alle spalle. L'Imperatore, infatti, stava parlando con il Conte Maximilian O'Donnell su uno dei bastioni della citt\u00e0 quando Lib\u00e9nyi gli si avvicin\u00f2 tentando di colpirlo, ma il suo fido aiutante di campo prontamente vide l'azione e riusc\u00ec ad intervenire prima che la lama del rivoluzionario compisse il crimine. Il rivoluzionario venne successivamente condannato a morte per tentato regicidio e la condanna eseguita vicino di Spinnerin am Kreuz (distretto di Favoriten).\nDopo questo fatto Ferdinando Massimiliano Giuseppe, il fratello di Francesco Giuseppe, si prodig\u00f2 per erigere una chiesa nel luogo del salvataggio facendo appello alla generosit\u00e0 degli austriaci, come un dono di grazia a Dio per aver salvato l'imperatore e con lui i delicati equilibri che andavano costruendosi in Europa nella prima met\u00e0 dell'Ottocento. Attualmente la cappella sorge nei pressi dell'Universit\u00e0 di Vienna ed \u00e8 conosciuta col nome di \"Votivkirche\" (\"Chiesa votiva\").\nOnori e riconoscimenti.\nMaximilian O'Donnell gi\u00e0 aveva per diritto della propria famiglia il titolo di conte (garantito per la prima volta come ereditario a Henry O'Donnell, suo bisnonno e maggiore generale dell'esercito austriaco). Dopo l'atto eroico del salvataggio della vita dell'Imperatore, O'Donnell ottenne il titolo di conte dell'Impero Austriaco.\nMaximilian ricevette inoltre numerose onorificenze cavalleresche da moltissimi altri sovrani europei, oltre ad ottenere le cittadinanze onorarie di Vienna, Praga, Pest e Lubiana. In patria, ricevette la croce di commendatore dell'Ordine di Leopoldo con il diritto di marchiare lo stemma della propria famiglia con l'aquila bicefala e le armi degli Asburgo. Il suo stemma pu\u00f2 ancora oggi essere ammirato nel portico n. 2 della Mirabell Platz di Salisburgo, dove O'Donnell prese residenza stabile dopo questi onori, al Castello di Mirabell."}
{"id": "2225673", "revid": "767487", "url": "https://it.wikipedia.org/wiki?curid=2225673", "title": "Associazione Calcio Hellas Verona 1958-1959", "text": "Questa voce raccoglie le informazioni riguardanti l'Associazione Calcio Hellas Verona nelle competizioni ufficiali della stagione 1958-1959."}
{"id": "2225674", "revid": "309289", "url": "https://it.wikipedia.org/wiki?curid=2225674", "title": "P'jana", "text": "La P'jana \u00e8 un fiume della Russia europea centrale (Repubblica autonoma della Mordovia e oblast' di Ni\u017enij Novgorod), affluente di sinistra della Sura (bacino idrografico del Volga).\nNasce nella sezione nordoccidentale delle alture del Volga, scorrendo dapprima con direzione mediamente nordoccidentale; all'incirca verso met\u00e0 percorso compie una decisa svolta volgendo il suo corso ad est e mantenendo questa direzione fino alla sua foce nel basso corso della Sura, a 116\u00a0km dalla foce.\nLa portata media, mediamente intorno ai 25\u00a0m\u00b3/s, pu\u00f2 oscillare fra valori estremi di 1.500 (in primavera) e minimi di 10-12, generalmente a fine inverno prima che il fiume si liberi dai ghiacci che interessano il suo corso, mediamente, da novembre ad aprile.\nGli agglomerati urbani pi\u00f9 rilevanti che si incontrano nel corso del fiume sono Perevoz e Serga\u010d, nella oblast' di Ni\u017enij Novgorod."}
{"id": "2225675", "revid": "80339", "url": "https://it.wikipedia.org/wiki?curid=2225675", "title": "Pjana", "text": ""}
{"id": "2225677", "revid": "80339", "url": "https://it.wikipedia.org/wiki?curid=2225677", "title": "Pyana", "text": ""}
{"id": "2225679", "revid": "144796", "url": "https://it.wikipedia.org/wiki?curid=2225679", "title": "Felix von Schwarzenberg", "text": ""}
{"id": "2225682", "revid": "126257", "url": "https://it.wikipedia.org/wiki?curid=2225682", "title": "Bentley Tipo R", "text": ""}
{"id": "2225691", "revid": "92723", "url": "https://it.wikipedia.org/wiki?curid=2225691", "title": "Plavac Mali", "text": "Plavac mali \u00e8 un vino rosso di uve coltivate lungo la costa dalmata della Croazia. Il nome significa \"piccolo blu\", cos\u00ec come sono conosciute le uve dei vigneti che lo producono: infatti in croato \"plavo\" significa \"blu\" e \"plavac\" si riferisce a \"ci\u00f2 che \u00e8 blu\"; \"mali\" significa \"piccolo\".\nIl vino ricavato da uve Plavac mali \u00e8 noto per essere ricco di sapore e di elevato contenuto di alcol e tannini. Altri vini croati da quest'uva sono i rossi Dinga\u010d e Postup (entrambe localit\u00e0 della penisola di Sabbioncello), Ivan Dolac, Sveta Nedelja (isola di Lesina), Bolski plavac (isola di Brazza) e il rosato Opolo."}
{"id": "2225698", "revid": "767487", "url": "https://it.wikipedia.org/wiki?curid=2225698", "title": "Associazione Calcio Hellas Verona 1959-1960", "text": "Questa voce raccoglie le informazioni riguardanti l'Associazione Calcio Hellas Verona nelle competizioni ufficiali della stagione 1959-1960."}
{"id": "2225701", "revid": "309289", "url": "https://it.wikipedia.org/wiki?curid=2225701", "title": "Ajan-Jurjach", "text": "LAjan-Jurjach (, conosciuto nell'alto corso come \"Ajan-Petlja\") \u00e8 un fiume della Russia siberiana orientale (oblast' di Magadan), ramo sorgentifero di sinistra della Kolyma.\nNasce dalla catena montuosa dei monti del Chalkan e scorre attraverso i rilievi dell'altopiano della Nera in una zona remota e pressoch\u00e9 spopolata, senza incontrare centri urbani di qualche rilievo; dalla sua confluenza con il Kulu ha origine la Kolyma. I suoi maggiori affluenti sono il B\u00ebr\u00ebl\u00ebch dalla sinistra idrografica, il Chinike e l'\u0116elik dalla destra.\n\u00c8 gelato, mediamente, da fine ottobre a fine maggio. Sulla riva del fiume, nel basso corso, si trova il villaggio di Agydalach."}
{"id": "2225702", "revid": "80339", "url": "https://it.wikipedia.org/wiki?curid=2225702", "title": "Ajan-Jurjah", "text": ""}
{"id": "2225703", "revid": "80339", "url": "https://it.wikipedia.org/wiki?curid=2225703", "title": "Ajan-Jurjakh", "text": ""}
{"id": "2225705", "revid": "80339", "url": "https://it.wikipedia.org/wiki?curid=2225705", "title": "Ayan-Yuryakh", "text": ""}
{"id": "2225710", "revid": "1529788", "url": "https://it.wikipedia.org/wiki?curid=2225710", "title": "Esportazione della crittografia", "text": "L'esportazione della crittografia \u00e8 il trasferimento da un paese ad un altro di mezzi e tecnologie legati alla crittografia.\nFin dalla seconda guerra mondiale un gran numero di stati, tra cui gli Stati Uniti d'America e i suoi alleati della NATO, hanno regolato l'esportazione della crittografia nell'ottica della sicurezza nazionale, definendo la crittografia come una munizione.\nAlla luce dell'enorme impatto della crittanalisi nella Seconda guerra mondiale, fu chiaro a questi stati che negare ad attuali e potenziali nemici l'accesso ai sistemi crittografici aveva un alto valore militare. Questi stati aspiravano anche a controllare le comunicazioni diplomatiche delle altre nazioni, incluse le molte nazioni emergenti nel post-colonialismo la cui posizione nella guerra fredda era ritenuta vitale.\nIl primo emendamento della costituzione americana rendeva difficile il controllo sull'uso della crittografia all'interno degli Stati Uniti, ma controllare l'accesso degli altri paesi alle ricerche americane risult\u00f2 essere pi\u00f9 semplice, o perlomeno la costituzione non lo impediva.\nDi conseguenza, vennero introdotte delle regolamentazioni all'interno del regolamento sul controllo delle munizioni che richiedevano una licenza per esportare metodi crittografici o anche una loro descrizione; le regolamentazioni stabilivano che oltre una certa resistenza, definita sulla base dell'algoritmo e della lunghezza della chiave, non si sarebbe permessa l'esportazione di metodi crittografici, se non in casi particolari.\nLo sviluppo e la pubblicazione del Data Encryption Standard (DES) e delle tecniche a chiave asimmetrica negli anni settanta, la nascita di Internet, le lotte portate avanti per eliminare le limitazioni nel campo crittografico, alcune volte rendendo impossibile l'applicazione della legge, fecero s\u00ec che negli anni novanta si era ridotta l'utilit\u00e0 di questa legge. Nonostante ci\u00f2 alcuni alti gradi militari americani credettero che la mondiale e diffusa disponibilit\u00e0 di tecniche di crittografia avanzate avrebbe reso pi\u00f9 difficile la capacit\u00e0 della National Security Agency di decodificare messaggi che avrebbero potuto rivelare importanti informazioni riguardo a piani ostili agli Stati Uniti.\nDurante la guerra fredda.\nAgli inizi della guerra fredda, gli Stati Uniti e i suoi alleati svilupparono un'elaborata serie di regolamenti per il controllo delle esportazioni atti a prevenire che un gran numero di tecnologie occidentali cadessero nelle mani dei paesi del blocco sovietico. Tutte le tecnologie classificate come 'critiche' richiedevano una licenza. Fu creato il CoCom per coordinare i controlli sulle esportazioni.\nDue tipi di tecnologia erano protetti: le tecnologie associate alle armi e quelle che potevano avere un possibile utilizzo bellico, tra le quali c'erano anche prodotti commerciali. All'interno degli Stati Uniti l'esportazione di tecnologie con un duplice utilizzo era controllato dal Dipartimento del Commercio degli Stati Uniti, mentre le munizioni erano controllate dal Dipartimento di Stato degli Stati Uniti. Quasi tutte le tecnologie di crittazione tra cui tecniche, strumenti e, dopo l'avvento dei computer, software, furono inclusi come oggetti di XIII categoria nella 'Lista delle munizioni degli Stati Uniti'.\nComunque, questo in realt\u00e0 ebbe un'importanza minima finch\u00e9 la crittazione sicura, nell'immediato dopoguerra, fu disponibile al pubblico. Negli anni sessanta infine, le organizzazioni finanziarie iniziarono a richiedere una crittazione resistente per i commerci che rapidamente crescevano nel campo del trasferimento virtuale di denaro.\nL'introduzione da parte del governo americano del Data Encryption Standard nel 1975 rese comune l'utilizzo di tecnologie crittografiche di alta qualit\u00e0, e iniziarono a sorgere seri problemi per il controllo delle esportazioni della crittografia. Generalmente queste erano commerciate attraverso una licenza rilasciata caso per caso che si procuravano aziende di computer, come l'IBM, e da grandi aziende corporative.\nNell'era dei PC.\nIl controllo delle esportazioni della crittografia divenne un problema di interesse pubblico con l'introduzione dei personal computer. Il crittosistema PGP di Phil Zimmermann e la sua diffusione in Internet nel 1991 fu la prima lotta per il controllo sulle esportazioni della crittografia. La crescita del commercio elettronico negli anni novanta fu un motivo ulteriore per ridurre le restrizioni. Poco dopo la tecnologia SSL di Netscape fu diffusamente adottata come metodo per proteggere le transazioni con carta di credito usando la crittografia a chiave pubblica.\nI messaggi crittati con SSL usavano il cifrario RC4, e una chiave a 128 bit. La politica degli Stati Uniti sulle esportazioni non consentiva ai sistemi crittografici con chiavi da 128 bit di essere esportati. A questo punto i governi occidentali ebbero un atteggiamento altalenante quando venivano interrogati sulla crittografia; il controllo era effettuato da crittanalisti militari che erano interessati unicamente nell'impedire ai loro nemici di acquisire i segreti, ma quella tecnologia fu poi trasmessa al commercio da ufficiali il cui lavoro era sostenere l'industria.\nLa pi\u00f9 lunga chiave a cui era consentita l'esportazione senza licenza individuale era quella a 40 bit, perci\u00f2 Netscape sviluppo due versioni del suo browser. La versione \"americana\" aveva la piena resistenza dei 128 bit. Quella \"internazionale\" aveva la lunghezza effettiva della chiave ridotta a 40 bit per produrre gli 88 bit della chiave del protocollo SSL. L'acquisto della versione per gli Stati Uniti era problematico tanto che la maggior parte degli utenti, anche negli Stati Uniti, fin\u00ec con l'acquistare la versione \"Internazionale\", la cui debole crittazione a 40 bit poteva essere rotta nel giro di pochi giorni da un unico personal computer. Per le stesse ragioni successe all'incirca la stessa cosa con il Lotus Notes.\nAzioni legali da parte di Peter Junger come di altri cittadini liberalitari e avvocati della privacy, la larga diffusione di software crittografico al di fuori degli Stati Uniti e la sensazione di numerose compagnie che la pubblicit\u00e0 negativa sulla crittazione debole stesse limitando le loro vendite e la crescita del commercio elettronico, port\u00f2 ad una serie di allentamenti per la legge sull'esportazione della crittografia da parte degli Stati Uniti, culminate nella firma, da parte del presidente Bill Clinton nel 1996 dell'ordine esecutivo 13026 che trasferiva la crittazione commerciale dalla lista delle munizioni alla lista per il controllo del commercio. Inoltre, l'ordine stabiliva che \"il software non sar\u00e0 considerato o trattato come \"tecnologia\"\" ai sensi del Regolamento per l'amministrazione delle esportazioni. Questa ordinanza permise al Dipartimento del Commercio degli Stati Uniti di introdurre regole che semplificavano enormemente l'esportazione di software commerciale e open source contenente crittografia che, in ogni caso, uno \"stato canaglia\" avrebbe potuto scaricare, e di conseguenza controllare, da reti per la condivisione di file o da server al di fuori degli Stati Uniti.\nSituazione attuale.\nL'esportazione della crittografia dagli Stati Uniti \u00e8 attualmente controllata dal Bureau of Industry and Security del Dipartimento del Commercio. Esistono ancora alcune restrizioni, anche per i prodotti di largo consumo, con particolare riguardo all'esportazione verso gli \"stati canaglia\" e le organizzazioni terroristiche. Attrezzature militari per la crittazione, elettroniche conformi a TEMPEST, software di crittazione personalizzato, ed anche servizi di consulenza per la crittografia richiedono ancora una licenza per l'esportazione. Molti prodotti sono ancora sottoposti ad un'analisi o devono essere notificati al Bureau of Industry and Security prima di essere esportati nella maggior parte dei paesi. Ad esempio, il Bureau of Industry and Security deve essere avvisato prima che un software open source sia disponibile su Internet, anche se non \u00e8 richiesta un'analisi. Le restrizioni sulle esportazioni sono state allentate rispetto a prima del 1996, ma sono ancora complesse, e spesso richiedono avvocati esperti e consultazioni con crittografici. Altri paesi, specialmente quelli che hanno partecipato all'accordo di Wassenaar, hanno simili regolamentazioni."}
{"id": "2225714", "revid": "1305772", "url": "https://it.wikipedia.org/wiki?curid=2225714", "title": "Benguela (municipio)", "text": "Benguela \u00e8 una municipalit\u00e0 dell'Angola appartenente alla Provincia di Benguela. Ha 512.886 abitanti (stima del 2006) ed una superficie di 2.100 km\u00b2.\nIl principale comune \u00e8 l'omonimo Benguela."}
{"id": "2225717", "revid": "196390", "url": "https://it.wikipedia.org/wiki?curid=2225717", "title": "Friedrich B\u00fcrger", "text": ""}
{"id": "2225719", "revid": "599013", "url": "https://it.wikipedia.org/wiki?curid=2225719", "title": "Tom Hammonds", "text": ""}
{"id": "2225727", "revid": "123553546", "url": "https://it.wikipedia.org/wiki?curid=2225727", "title": "Craig Brockman", "text": ""}
{"id": "2225730", "revid": "287204", "url": "https://it.wikipedia.org/wiki?curid=2225730", "title": "Sporting \u00c9toile Club de Bastia 1984-1985", "text": "La pagina racchiude rosa e statistiche dello Sporting Club de Bastia nella stagione 1984-85."}
