{"id": "2389976", "revid": "804", "url": "https://it.wikipedia.org/wiki?curid=2389976", "title": "Tutolo", "text": "Il tutolo \u00e8 la parte della spiga del mais dove sono fissate le cariossidi.\nLa spiga di mais \u00e8 comunemente anche chiamata pannocchia, anche se questo termine indica pi\u00f9 propriamente l'infiorescenza della pianta.\nIl tutolo pu\u00f2 essere utilizzato come efficace combustibile per fare grigliate al posto del legno o della carbonella, dal momento che le sue braci resistono a lungo e non si sbriciolano facilmente.\nIl tutolo macinato pu\u00f2 essere utilizzato per molte applicazioni, grazie ad alcune propriet\u00e0 che sono caratteristiche di questo materiale come l'elevata capacit\u00e0 di assorbimento di liquidi, la resistenza all'usura, una discreta abrasivit\u00e0 ed una elevata elasticit\u00e0. Inoltre si pu\u00f2 prevedere un uso futuro per la produzione di biogas. Il tutolo \u00e8 anche impiegato nella costruzione di pipe, in particolare nel Missouri, dove il tutolo di mais opportunamente lavorato viene utilizzato per produrre fornelli per pipa da associare poi a cannelli di vari materiali quali: legno e canna e bocchini in materiali plastici.\nIl suo utilizzo si \u00e8 molto ridimensionato per la diversa tecnologia di raccolta del mais: un tempo (fino circa al 1960) si utilizzava la raccolta manuale e le \"pannocchie\" venivano poi poste in gabbie di rete per permettere la loro essiccazione e conservazione, e solo all'occorrenza le pannocchie venivano sgranate, con degli appositi sgranatoi (ora visibili in qualche museo di archeologia industriale) che distaccavano le cariossidi di mais dal tutolo. Il tutolo rimaneva in azienda e quindi veniva utilizzato.\nLa tecnica attuale permette di raccogliere il mais direttamente con delle macchine sul campo che sgranano le spighe, il tutolo considerato scarto rimane nel campo e le cariossidi di mais vanno quasi obbligatoriamente inviate all'essiccatoio.\nAlcuni esempi di applicazione in campo industriale sono:"}
{"id": "2389980", "revid": "1632387", "url": "https://it.wikipedia.org/wiki?curid=2389980", "title": "Mae Dahlberg", "text": "Star del Music-hall e del genere teatrale vaudeville, fu inoltre attrice in alcuni cortometraggi muti girati a Hollywood.\nNel 1917 in California incontr\u00f2 e form\u00f2 un duo con l'attore Stan Laurel. Nello stesso anno apparve nel cortometraggio \"Nuts in May\", conosciuto come il film di debutto sullo schermo di Stan Laurel (nei crediti del film come Stan Jefferson).\nMae Dahlberg fu spesso accreditata come Mae Laurel nei film che gir\u00f2.\nAnche se Mae e Stan non furono mai sposati, come partner di lavoro, vissero assieme come marito e moglie dal 1919 al 1925.\nMae mantenne lo stesso cognome (Laurel) che sugger\u00ec allo stesso Stan come nome d'arte."}
{"id": "2389981", "revid": "712828", "url": "https://it.wikipedia.org/wiki?curid=2389981", "title": "Saibam", "text": ""}
{"id": "2389985", "revid": "767487", "url": "https://it.wikipedia.org/wiki?curid=2389985", "title": "Incognito (film 2009)", "text": "Incognito \u00e8 un film del 2009 diretto da \u00c9ric Lavaine.\nLa pellicola \u00e8 sceneggiata dal regista in collaborazione con Hector Cabello Reyes e B\u00e9nabar.\nTrama.\nLucas, giovane controllore operante sulle linee parigine, scopre per caso un libretto contenente testi e accordi di alcune canzoni inedite che ritiene abbia scritto il suo amico Thomas negli anni in cui suonavano insieme in alcuni locali della capitale francese con una band di mediocre successo. Poich\u00e9 crede che Thomas sia morto da anni, Lucas decide di sfruttare questo libretto per diventare un cantante di successo. Per caso un giorno incontra Thomas, appena tornato dall'India dove vive ormai da dieci anni. Cominciano a rifrequentarsi ma Lucas cerca maldestramente di nascondere il suo successo all'amico per non dover ammettere di aver sfruttato le sue canzoni. Si scoprir\u00e0 invece che le canzoni erano in realt\u00e0 state scritte da un altro componente della vecchia band, morto davvero, che si riveler\u00e0 essere ancora fonte di \"ispirazione\" per i successivi dischi di Lucas."}
{"id": "2389986", "revid": "88740", "url": "https://it.wikipedia.org/wiki?curid=2389986", "title": "Partito Comunista della Nuova Zelanda", "text": "Il Partito Comunista della Nuova Zelanda (in inglese \"Communist Party of New Zealand\", CPNZ) \u00e8 stato un partito politico comunista neozelandese presente dagli anni venti fino agli anni novanta del Novecento. Attualmente, il diretto successore del PCNZ \u00e8 il gruppo Socialist Worker, mentre il Partito Comunista d'Aotearoa si dichiara la legittima continuazione del PCNZ.\nStoria.\nIl PCNZ venne fondato a Wellington nel mese di marzo del 1921 da diciotto delegati provenienti dai circoli di studio del marxismo e dal Partito del Lavoro di Nuova Zelanda. Il Partito, che ader\u00ec immediatamente alla Terza Internazionale, assunse un manifesto politico molto simile a quello dei bolscevichi russi ed elesse Jim Dyer suo primo segretario generale.\nInizialmente, negli anni 1920, il PCNZ non riusc\u00ec ad entrare attivamente nei movimenti di massa e nei movimenti dei lavoratori neozelandesi. Al contrario, alcuni atteggiamenti settari e tendenze di tipo entrista gli impedirono di compiere qualunque avanzamento, a vantaggio del Partito del Lavoro. A ci\u00f2 si aggiunse la repressione da parte dello Stato, che peraltro port\u00f2 alla chiusura del primo organo di stampa del Partito, \"The Workers' Vanguard\", fondato nell'aprile 1926.\nL'elezione di Dick Griffen a segretario generale nel 1929 non risolse la situazione, ma anzi la peggior\u00f2; il PCNZ adott\u00f2 tattiche che si rivelarono controproducenti e gli alienarono gran parte della classe operaia del paese. Il Comintern nel 1933 critic\u00f2 aspramente il PCNZ, dicendo che limitava la sua attivit\u00e0 \"ad una piccola cerchia di comunisti\", che il Comitato Centrale non esercitava una direzione collettiva e che il Partito mancava di una disciplina bolscevica, \"che \u00e8 il principale fattore responsabile dell'attuale situazione del Partito\".\nNegli anni 1930, il PCNZ cominci\u00f2 ad adottare strategie differenti. Visto l'aumento vertiginoso della disoccupazione, il Partito arriv\u00f2 ad egemonizzare il Movimento dei Lavoratori Disoccupati di Nuova Zelanda, organizzando scioperi e manifestazioni di protesta, portandolo a crescere notevolmente nel giro di pochi anni. Nel 1933 venne fondato il \"Workers' Weekly\" e nello stesso periodo il mensile \"Working Woman\", dedicato ai problemi femminili. Nel 1935, per\u00f2, contrariamente alla politica di fronte unico antifascista con le forze progressiste lanciata dal Comintern l'anno prima, il PCNZ rifiut\u00f2 un'alleanza elettorale ed ottenne un risultato deludente; la crisi che ne segu\u00ec vide un terzo dei membri abbandonare il Partito.\nDopo l'amara disfatta, il PCNZ scelse di adottare la tattica del Comintern e, per scongiurare il pericolo d'avvento del fascismo, sostenne il governo del Partito del Lavoro. Entro il 1938 aveva recuperato gran parte dei membri dispersi e raggiunto nuovi risultati elettorali. Nel 1936 partecip\u00f2 alle Brigate Internazionali in sostegno al governo repubblicano spagnolo durante la Guerra Civile Spagnola e nel 1937 invit\u00f2 al boicottaggio dei prodotti giapponesi dopo l'invasione nipponica della Cina. Negli anni 1940, una nuova repressione statale colp\u00ec il nuovo giornale del Partito, \"The People's Voice\", ma i comunisti continuarono a crescere, arrivando a controllare molte organizzazioni di massa e varie sezioni di sindacati; nella seconda met\u00e0 del decennio sorsero varie cellule di Partito nelle universit\u00e0.\nCon lo scoppio della guerra fredda, il primo ministro neozelandese Peter Fraser, del Partito del Lavoro, appoggi\u00f2 ufficialmente gli Stati Uniti e lanci\u00f2 una campagna anticomunista in Nuova Zelanda, attaccando in particolare i sindacati dove l'influenza del PCNZ era pi\u00f9 forte. Nel 1948 l'Unione dei Falegnami dell'Auckland, principale centro d'influenza del Partito Comunista, venne abolita. Nel 1950 il PCNZ accus\u00f2 il governo di fascismo e ritenne di avere la conferma delle proprie denunce nel 1951, quando ebbe inizio l'offensiva contro i sindacati dei lavoratori marittimi.\nSempre nel 1951, il nuovo programma del PCNZ sostenne che era possibile una transizione pacifica verso il socialismo con l'utilizzo del Parlamento. Nonostante questo, il Partito si mantenne politicamente vicino a Mosca e nel 1956 sostenne la repressione della rivolta ungherese di quell'anno.\nNegli anni 1960, la crisi sino-sovietica si riflesse anche nel PCNZ, all'interno del quale avvenne un'aspra contesa fra i sostenitori dell'Unione Sovietica di Krusciov e quelli della Cina di Mao Tse-tung. Alla fine, la maggioranza del Partito e \"The People's Voice\" si schierarono dalla parte cinese, denunciando l'URSS come paese revisionista; i filo-sovietici si scissero e fondarono il Partito d'Unit\u00e0 Socialista.\nNel 1965, il Partito Comunista Indonesiano venne annientato da un massacro ordito dal regime di Suharto. Il PCNZ abbandon\u00f2 la propria linea pacifista tornando ad assumerne una rivoluzionaria, quindi cre\u00f2 una struttura parallela per evitare di subire la stessa sorte dei comunisti indonesiani. Tuttavia, questo alter\u00f2 la democrazia all'interno del Partito e fu la causa di diversi abbandoni da parte dei militanti comunisti.\nDopo la morte di Mao Tse-tung e l'ascesa di Deng Xiaoping, il PCNZ denunci\u00f2 la Cina come paese capitalista e si schier\u00f2 con l'Albania di Enver Hoxha, il quale aveva rinnegato il maoismo. Contrari a questa scelta, alcuni membri del Partito fondarono il Comitato Preparatorio per la Formazione del Partito Comunista di Nuova Zelanda (marxista-leninista).\nCon la caduta della Repubblica Popolare Socialista d'Albania, il PCNZ entr\u00f2 in una profonda crisi ideologica. Nel 1993, la direzione del Partito, diretta dal segretario generale Grant Morgan, rivalut\u00f2 e adott\u00f2 ufficialmente il trotskismo come propria linea di pensiero e si un\u00ec con l'Organizzazione Socialista Internazionale per formare l'Organizzazione Socialista del Lavoro. I maoisti, contrari a questa inversione di rotta, formarono il Partito Comunista d'Aotearoa, tuttora esistente."}
{"id": "2390002", "revid": "22229", "url": "https://it.wikipedia.org/wiki?curid=2390002", "title": "Comitato Preparatorio per la Formazione del Partito Comunista di Nuova Zelanda (marxista-leninista)", "text": ""}
{"id": "2390006", "revid": "1645873", "url": "https://it.wikipedia.org/wiki?curid=2390006", "title": "Organizzazione d'Unit\u00e0 Marxista", "text": "L'Organizzazione d'Unit\u00e0 Marxista \u00e8 un'organizzazione comunista della Nuova Zelanda. Il suo organo di stampa \u00e8 \"Struggle\".\nL'Organizzazione d'Unit\u00e0 Marxista fu fondata nel 1975 dal \"Comitato Preparatorio per la Formazione del Partito Comunista di Nuova Zelanda (Marxista-Leninista)\", che voleva ottenere l'unit\u00e0 di tutte le forze comuniste per fondare un unico partito. Attualmente l'OUM sta svolgendo trattative con il Partito Comunista d'Aotearoa per raggiungere questo obiettivo.\nGli ex membri del Partito Comunista della Nuova Zelanda, tra cui Don Ross, Alec Ostler e Peter Manson, erano contrari alla rottura del PCNZ con il Partito Comunista Cinese dopo la morte di Mao Zedong e hanno continuato a sostenere la Cina sotto Deng Xiaoping come uno Stato socialista modello.\nL'esperienza del \"Comitato Preparatorio\".\nIl Comitato Preparatorio per la Formazione del Partito Comunista di Nuova Zelanda (marxista-leninista) fu un'organizzazione comunista maoista fondata in Nuova Zelanda alla fine degli anni '70 da ex-membri del Partito Comunista della Nuova Zelanda contrari all'alleanza internazionale del Partito con l'Albania di Enver Hoxha. Il Comitato continu\u00f2 al contrario a sostenere la Cina, anche se ne oppose il ritorno al libero mercato."}
{"id": "2390008", "revid": "36426", "url": "https://it.wikipedia.org/wiki?curid=2390008", "title": "Calice liturgico", "text": ""}
{"id": "2390010", "revid": "103021985", "url": "https://it.wikipedia.org/wiki?curid=2390010", "title": "Fede (Donatello)", "text": "La Fede \u00e8 una scultura di Donatello in bronzo dorato (altezza 52 cm), facente parte della decorazione scultorea del fonte battesimale del Battistero di San Giovanni a Siena. Risale al 1427-1429.\nStoria.\nLe statue della \"Fede\" e della \"Speranza\" vennero commissionate a Donatello nel 1427, dopo il risultato molto gradito del rilievo col \"Banchetto di Erode\" terminato proprio quell'anno. Vennero entrambe completate entro il 1429. Le altre statue del fonte furono eseguite, tra gli altri, dai senesi Giovanni di Turino e Goro di Ser Neroccio. \nLe due opere sono praticamente sempre rimaste al loro posto.\nDescrizione e stile.\nLa \"Fede\" fa parte del gruppo delle sei personificazioni di \"Virt\u00f9\" che si trovano sotto nicchiette in corrispondenza degli spigoli del fonte battesimale. \u00c8 raffigurata come una donna avvolta in un pesante mantello che reca nella mano sinistra il calice liturgico, che simboleggia la remissione dei peccati. \nLa figura fuoriesce dal tabernacolo con una pronunciata torsione ed ha un volto ben caratterizzato individualmente."}
{"id": "2390011", "revid": "15756", "url": "https://it.wikipedia.org/wiki?curid=2390011", "title": "Romanologia", "text": "La romanologia, detta anche romologia (termini entrambi preferibili a \"ziganologia\"), \u00e8 da considerarsi principalmente una branca della linguistica e si propone lo studio linguistico, filologico e comparativo della lingua, dei dialetti e della cultura delle popolazioni di lingua roman\u00ed.\nL'approccio necessariamente etnologico ed antropologico, dovuto alla necessit\u00e0 della ricerca sul campo, fa s\u00ec che tuttora non siano ben chiari i confini di questa disciplina sulla quale non c'\u00e8 un accordo preciso neanche sulla definizione generale.\nTra i maggiori esponenti di questi studi, a livello mondiale, vanno annoverati tra tutti Ian Hancock, Peter Bakker, Yaron Matras e Marcel Courthiade.\nGli studi sulla lingua e sulla cultura roman\u00ec.\nGli studi sulla lingua e sulla cultura roman\u00ec sono una emergente ed interdisciplinare metodologia di ricerca basata su studi sul campo con l'approccio diretto alle comunit\u00e0 rom e focalizzano l'attenzione sugli aspetti sociologici, antropologici, linguistici e di scienze della politica.\nAree particolari di interesse includono le teorie linguistiche sulla origine delle popolazioni di lingua roman\u00ec, la raccolta di testimonianze e documenti sull'esperienza delle persecuzioni, l'oppressione politica e sociale, lo studio della lingua e dei dialetti, e lo studio della cultura, della societ\u00e0, dei costumi e delle tradizioni della popolazione roman\u00ec.\nCome disciplina formale \u00e8 nata nel Regno Unito negli anni novanta.\nL'evoluzione degli studi sulle popolazioni di lingua roman\u00ec in Italia.\nGli studi sulle popolazioni di lingua roman\u00ed si sono caratterizzati in passato, soprattutto in Italia, per la loro \"interdisciplinarit\u00e0\" fino ad approdare oggi a diverse scienze sociali e linguistiche dedicate. \nL'evoluzione degli studi linguistici e filogici sulle popolazioni di lingua roman\u00ec, che erano legati soprattutto ad approcci di carattere filologico fin dalla seconda met\u00e0 del Settecento, hanno cominciato a modificarsi in veri e propri studi di settore che sconfinavano, in Italia, nella etnologia e nell'antropologia e vantavano nella cosiddetta ziganologia alcuni contributi significativi grazie agli studi del marchese marchigiano Adriano Colocci (1855 - 1941), del napoletano Alfredo Capobianco e di Graziadio Isaia Ascoli.\nDagli esordi della ziganologia fino al fascismo.\nColocci, nel suo saggio \"Gli zingari. Storia di un popolo errante\", del 1889, scritto dopo essere entrato in contatto con i rom dei Balcani durante il periodo in cui fu inviato del Ministero degli Affari Esteri, raccolse consensi in ambito internazionale che gli valsero l'invito alla partecipazione a due congressi internazionali di etnologia ed antropologia, nel 1902 e nel 1904, a Parigi e Ginevra, e la nomina a presidente della \"Gypsy Lore Society\".\nDopo la pubblicazione di \"L'origine des Bohemeins\", nel 1911, divent\u00f2 uno degli esponenti principali della etnografia italiana, al cui primo congresso tenne una relazione dedicata allo \"Studio della ziganologia in Italia\", con il quale sostenne con vigore l'importanza della ricerca sul campo e l'insufficienza della \"ziganologia\" in Italia prima del 1889. Secondo Colocci la \"ziganologia\" andava riformata seguendo tre criteri: lo \"studio dell'erudizione\", della lingua e dell'etnografia.\nL'obiettivo di Colocci era quello di arrivare ad una \"Scienza degli Zingari\" e l'ente che si sarebbe dovuto occupare di questo filoni di studi avrebbe dovuto essere la \"Societ\u00e0 di Etnografia Italiana\", la proposta per\u00f2 cadde nel vuoto e non se ne fece nulla.\nBen diverso approccio fu quello di Alfredo Capobianco, di professione giudice di tribunale tra la fine dell'Ottocento ed i primi del Novecento. Capobianco si era trovato spesso ad occuparsi di processi che vedevano imputati \"zingari\" nelle regioni della Campania, della Puglia e della Basilicata, da questa esperienza professionale ne scatur\u00ec un saggio del 1914 \"Il problema di una gente vagabonda in lotta con le leggi\", nel quale affrontava il problema dell'applicazione delle leggi per il rispetto dell'ordine pubblico.\nCapobianco nel suo saggio dedica tutta la prima parte a considerazioni di carattere etnologico, sugli usi, costumi e morale della popolazione \"zingara\", in particolare Capobianco si sofferm\u00f2 sul carattere nomade di questi definendolo un \"camping organizzato etnicamente\" precario e caotico.\nNella seconda parte del saggio si concentra sulla presunta immoralit\u00e0 ed irreligiosit\u00e0 degli \"zingari\", facendo convergere tutto il suo ragionamento sulla necessit\u00e0 di un intervento tempestivo della autorit\u00e0 contro il dilagare del \"crimine zingaresco\". A fronte di questa supposta \"minaccia\" Capobianco propose il sistema della schedatura giudiziaria, dei certificati antropometrici, fino alla espulsione ed alla reclusione.\nGli studi sugli \"zingari\" durante il fascismo.\nIl \"Primo Congresso di Etnografia Italiana\" del 1911 segn\u00f2 il distacco dell'antropologia italiana dagli ideali positivisti. Uno degli organizzatori del congresso, Aldobrandino Mochi, contrappose alla teoria positivista \"un approccio storico-geografico che, pur mantenendo la prospettiva diacronica, la veniva svincolando dalle vicende evolutive ed etnico-razziali dei popoli per connetterla, invece, ad una visione spaziale ed areale dei fenomeni culturali e all'influenza dei vari habitat naturali\".\nSulla base di questa impostazione l'antropologia italiana entra nell'era fascista, durante la quale la tendenza di stabilire ed affermare \"la superiorit\u00e0 della razza italiana\", nonch\u00e9 la sua vocazione al predominio sulle popolazioni del mediterraneo, porter\u00e0 l'antropologia ad un ruolo cruciale tra le scienze sociali italiane durante il regime.\nCon l'emanazione delle leggi razziali nel 1938, i contenuti di questa tendenza vengono affermati ed elencati nel \"Manifesto degli scienziati razzisti\" del 1938.\nTra questi \"scienziati\", Guido Landra gi\u00e0 direttore dell'Ufficio Razza al Ministero della cultura popolare, collaboratore in seguito della rivista \"La Difesa della Razza\", periodico definito ufficialmente come organo di studi antropologici, storici e scientifici, si distinse particolarmente nell'essere uno dei pi\u00f9 convinti nella lotta alla \"piaga zingara\".\nTra i tanti contributi del Landra sulla rivista \"per la difesa della razza\" va menzionato l'articolo sul \"problema dei meticci in Europa\" nel quale affronta il \"problema\" derivante dall'incrocio della \"razza italica\" con gli \"zingari\", proponendo \"seri provvedimenti\" contro gli \"eterni randagi, privi in modo assoluto di senso morale\".\nQueste teorie portarono alla persecuzione degli \"zingari\" che, in seguito alle leggi razziali del 1938, furono prima internati in campi ed in seguito deportai nei lager nazisti.\nLa rivista Lacio Drom.\nA partire dagli anni sessanta l'Associazione Opera Nomadi, che gi\u00e0 dal 1965 curava un bollettino, cominci\u00f2 le pubblicazioni della \"Rivista Bimestrale di studi zingari\", espressione dell'Istituto di Pedagogia dell'universit\u00e0 di Padova (1967/70), diventata in seguito, dal 1970 fino al 1999 la rivista \"Lacio Drom\", promossa da un autonomo Comitato di Esperti di settore e diretta nei trenta anni di attivit\u00e0 da Mirella Karpati.\nLe tematiche dibattute e trattate sulla rivista sono uscite molto presto dall'area settoriale di promozione socio/culturale espressa dall'Associazione Opera Nomadi e, anche grazie all'apporto di esperti e di collaboratori, anche a livello europeo, hanno pi\u00f9 propriamente favorito la documentazione di studi, ricerche, apporti vari nel campo della cultura zingara e della tutela giuridica delle popolazioni Rom, Sinte, Camminanti, sia locali che immigrate di recente.\nObiettivi della romanologia.\nLa romanologia (o romologia) si pone come obiettivo, oltre allo studio delle popolazioni di lingua roman\u00ec, la realizzazione di uno standard linguistico comune, cos\u00ec come stabilito nel primo congresso della Unione Internazionale Roman\u00ec a Londra nel 1971, durante il quale linguisti provenienti da tutto il mondo accettarono di discutere con rappresentanti delle popolazioni rom, convenute all'incontro internazionale, di introdurre tra i diritti dei rom anche il diritto alla lingua. Nel primo congresso di Londra fu anche presa la decisione di avere una ortografia comune per tutti i paesi dove vivono le minoranze linguistiche roman\u00ec.\nFin dal 1990, da quando l'Unione Internazionale Roman\u00ec ha cominciato a tenere corsi di lingua roman\u00ed in diverse scuole europee, le organizzazioni Rom che si riconoscono nell'Unione Internazionale Roman\u00ec hanno ottenuto l'istituzionalizzazione della Romanologia o Romologia nelle universit\u00e0, o negli istituti universitari, dell'Ungheria, della Repubblica Ceca, della Romania e della Macedonia ed in Turchia."}
{"id": "2390013", "revid": "119758753", "url": "https://it.wikipedia.org/wiki?curid=2390013", "title": "Speranza (Donatello)", "text": "La Speranza \u00e8 una scultura di Donatello in bronzo dorato (altezza 52 cm), facente parte della decorazione scultorea del fonte battesimale del Battistero di San Giovanni a Siena. Risale al 1427-1429.\nStoria.\nLe statue della \"Fede\" e della \"Speranza\" vennero commissionate a Donatello nel 1427, dopo il risultato molto gradito del rilievo col \"Banchetto di Erode\" terminato proprio quell'anno. Vennero entrambe completate entro il 1429. Le altre statue del fonte vennero completate, tra gli altri, dai senesi Giovanni di Turino e Goro di Ser Neroccio. \nLe due opere sono praticamente sempre rimaste al loro posto.\nDescrizione e stile.\nLa \"Speranza\" fa parte del gruppo delle sei personificazioni di \"Virt\u00f9\" che si trovano sotto nicchiette in corrispondenza degli spigoli del fonte battesimale. \u00c8 raffigurata come un angelo femminile, priva di attributi se non le mani e lo sguardo levati espressivamente verso Dio. \nLa figura fuoriesce dal tabernacolo con una pronunciata torsione ed ha un volto ben caratterizzato individualmente e psicologicamente."}
{"id": "2390028", "revid": "287204", "url": "https://it.wikipedia.org/wiki?curid=2390028", "title": "Anelli di Cabot", "text": ""}
{"id": "2390029", "revid": "290948", "url": "https://it.wikipedia.org/wiki?curid=2390029", "title": "Corpo di Jolly", "text": ""}
{"id": "2390030", "revid": "290948", "url": "https://it.wikipedia.org/wiki?curid=2390030", "title": "Anello di Cabot", "text": ""}
{"id": "2390031", "revid": "1793900", "url": "https://it.wikipedia.org/wiki?curid=2390031", "title": "Reliquiario di san Rossore", "text": "Il Reliquiario di San Rossore \u00e8 un'opera di Donatello in bronzo dorato (56x60,5\u00a0cm), risalente al 1424-1427 circa e conservato nel Museo nazionale di San Matteo a Pisa.\nStoria.\nNel 1422 i monaci di Ognissanti a Firenze vennero in possesso della reliquia del cranio di san Lussorio (chiamato popolarmente san Rossore), un soldato romano convertitosi al cristianesimo e decapitato in Sardegna all'epoca di Diocleziano. Per onorare questa preziosa reliquia venne commissionato un reliquiario nella forma di busto, che venne affidato a Donatello.\nLa fusione venne curata da Jacopo degli Stroza e vide la creazione di cinque parti singole, assemblate a freddo.\nNel 1591 il busto arriv\u00f2 a Pisa.\nDescrizione.\nL'opera segna un netto stacco con la tradizione medievale precedente della produzione dei reliquiari. Il santo scolpito \u00e8 lontanissimo dalla tipizzazione ieratica e metafisica che richiedeva tradizionalmente l'oggetto devozionale, essendo lavorato come un busto realistico \"alla romana\", cio\u00e8 come le statue antiche. Alcuni dettagli sono ripresi puntualmente da ritratti antichi, come la definizione della corta barba con trattini incisi, come nella ritrattistica romana del III secolo. Il volto ha tratti decisi ed espressivi, che ha fatto pensare potesse contenere un ritratto o addirittura un autoritratto. In realt\u00e0 la sacralit\u00e0 dell'oggetto rende piuttosto improbabili queste ipotesi.\nAnche in quest'opera Donatello us\u00f2 correzioni legate al punto di vista dell'osservatore: il santo guarda in basso perch\u00e9 la sua collocazione originaria era in alto, dove non potesse essere trafugato."}
{"id": "2390036", "revid": "110157", "url": "https://it.wikipedia.org/wiki?curid=2390036", "title": "La Savoiarda", "text": "Uno dei primi lavori teatrali di Amilcare Ponchielli, \"La Savoiarda\" ottenne uno scarso successo. Il 17 novembre del 1877 venne dato al Teatro Dal Verme di Milano il rifacimento di quest'opera con il nuovo titolo di \"Lina\", con libretto riveduto da Carlo D'Ormeville, con interpreti principali la moglie di Ponchielli Teresina Brambilla (Lina), il mezzosoprano Margherita Riccardi (La contessa), il tenore Carlo Vincentelli (Gualtiero), e il baritono Zenone Bertolasi."}
{"id": "2390039", "revid": "729019", "url": "https://it.wikipedia.org/wiki?curid=2390039", "title": "Cavallino Rampante (pattuglia acrobatica)", "text": "La Cavallino Rampante fu una pattuglia acrobatica italiana attiva in due diversi periodi, rispettivamente dal 1950 al 1952 e dal 1956 al 1957. Una terza formazione, attiva nel biennio 1960-61, non oper\u00f2 mai come formazione ufficiale poich\u00e9 furono create le Frecce Tricolori, che sostituirono le pattuglie acrobatiche provenienti dai diversi reparti.\nStoria.\nDurante gli anni cinquanta a ciascuno stormo veniva affidato il compito di costituire un suo gruppo acrobatico. Sul campo di Capodichino, allora sede del 4\u00ba Stormo caccia, veniva costituita la \"Pattuglia Acrobatica del Cavallino Rampante\", equipaggiata con de Havilland DH.100 Vampire. Nel 1952 la pattuglia acrobatica del 4\u00ba Stormo, non riconosciuta come tale dallo Stato Maggiore, effettu\u00f2 la prima esibizione. La formazione a rombo dei quattro \"Vampire\" effettu\u00f2 mezz'ora di esibizione fra loopings, tonneaux, rovesciamenti, passaggi alla minima con i carrelli estesi, apertura ed atterraggio. La prima manifestazione venne effettuata sull'Aeroporto di Roma-Urbe il 2 giugno 1952.\nNel 1956, dopo 5 anni in cui si erano alternate pattuglie acrobatiche come i \"Guizzo\" Getti Tonanti e le Tigri Bianche, l'incarico di ricoprire il ruolo di pattuglia acrobatica italiana fu dato ai piloti del Cavallino Rampante, in via ufficiale e con l'approvazione dello Stato Maggiore. Successivamente il comando del 4\u00ba Stormo si trasfer\u00ec dall'aeroporto di Napoli-Capodichino all'allora nuovissimo aeroporto di Pratica di Mare. Il velivolo adottato non era pi\u00f9 il de Havilland DH.100 Vampire, bens\u00ec il pi\u00f9 moderno North American F-86E Sabre. Due furono le innovazioni: i fumi fissi e la livrea colorata. Carlinga color giallo, muso con strisce rosse, ali e piani di coda in azzurro punteggiato di stelle. Questo mandato scadette alla fine del 1957 e la costituzione della nuova pattuglia acrobatica venne affidata ai Diavoli Rossi del 6\u00ba Stormo.\nNel 1960 la pattuglia acrobatica ufficiale erano i Getti Tonanti del 5\u00ba Stormo, e il Cavallino Rampante riceveva l'ordine di costituire il team di riserva. I \"Pony\" del Cavallino edizione 1960 con leader Massimo Raffaello Scala erano i pi\u00f9 giovani piloti della storia acrobatica collettiva del dopoguerra e per la prima volta tutti ufficiali. Nel gennaio del 1961 l'allora C.S.Maggiore dell'Aeronautica siglava l'atto costitutivo del 313\u00ba Gruppo Addestramento Acrobatico, il reparto che identifica la Pattuglia Acrobatica Nazionale. L'intenzione era quella di creare una pattuglia acrobatica unica, affidata ad un solo reparto, formata dai piloti pi\u00f9 esperti e dal personale pi\u00f9 qualificato. In una lettera scritta dal Magg. Mario Squarcina ad un Ufficiale di S.M. si legge: \u201cl'idea di creare un organismo controllato da elementi particolarmente esperti\u201d. Il 1\u00ba marzo i sei Sabre del Cavallino Rampante arrivarono a Udine-Rivolto dopo un passaggio sull'aeroporto di Campoformido, dove eseguirono un looping. Sulla coda c'era ancora l'emblema del reparto che sar\u00e0 cancellata, ma rimarr\u00e0 nel cuore e nel nominativo radio \u201cPony\u201d, a ricordo del glorioso passato di cacciatori. Nel 1961, dalle ceneri del Cavallino Rampante nacquero ufficialmente le Frecce Tricolori.\nFilm.\nNel 2015 il Generale Ferdinando Sguerri ha narrato nel documentario \"Le Pan prima della Pan\" le sue esperienze nella formazione del Cavallino Rampante del 1956-1957.\nCollegamenti esterni.\nIntervista al Generale Ferdinando Sguerri dai trailers del documentario Le Pan prima della Pan. \nLa pagina dedicata al cavallino rampante su CFT Leonardo"}
{"id": "2390042", "revid": "290948", "url": "https://it.wikipedia.org/wiki?curid=2390042", "title": "Carbonchio ematico", "text": ""}
{"id": "2390049", "revid": "339392", "url": "https://it.wikipedia.org/wiki?curid=2390049", "title": "Busto reliquiario di San rossore", "text": ""}
{"id": "2390050", "revid": "287204", "url": "https://it.wikipedia.org/wiki?curid=2390050", "title": "Stephane Goubert", "text": ""}
{"id": "2390051", "revid": "287204", "url": "https://it.wikipedia.org/wiki?curid=2390051", "title": "David Moncoutie", "text": ""}
{"id": "2390052", "revid": "1573940", "url": "https://it.wikipedia.org/wiki?curid=2390052", "title": "Tabanoidea", "text": "Tabanoidea \u00e8 una superfamiglia di Insetti dell'ordine dei Ditteri, sottordine Brachycera. Comprende alcune famiglie primitive tradizionalmente incluse nella coorte degli Orthorrhapha.\nNella storia della sistematica dei Ditteri, la denominazione Tabanoidea ricorre fin dagli inizi del XX secolo, introdotta da Coquillett (1901) e adottata da diversi Autori. L'aggregazione della superfamiglia dei Tabanoidea ricorre tuttavia soprattutto negli schemi tassonomici a base filogenetica e con l'abbandono della tradizionale identificazione dei Brachiceri inferiori nel raggruppamento degli Orthorrhapha.\nDescrizione.\nI Tabanoidea si presentano come un gruppo morfologicamente eterogeneo che condividono con altri Brachiceri primitivi, inclusi in altri infraordini, alcuni caratteri ricorrenti. In generale, i Tabanoidea presentano i seguenti caratteri, in buona parte ricorrenti anche in altri Ortorrafi:\nSistematica.\nNella classificazione tradizionale, nell'ambito degli Orthorrhapha si distinguevano fondamentalmente due famiglie, quella dei Tabanidae e quella dei Rhagionidae. Nella prima si comprendeva anche il genere \"Pelecorhynchus\", incluso nella sottofamiglia (Pelecorhynchinae), nella seconda diversi generi che attualmente si tende a trattare come famiglie distinte. Con l'avvento della cladistica, si sono succedute diverse revisioni, riguardanti l'insieme dei generi e delle sottofamiglie che facevano capo ai Tabanidae e ai Rhagionidae \"sensu lato\". Dalla famiglia dei Tabanidae si separ\u00f2 la sottofamiglia Pelecorhynchinae, comprendente alcuni generi che oggi si identificano nell'unico genere \"Pelecorhynchus\", elevandola al rango di famiglia, con il nome Pelecorhynchidae. Dalla famiglia dei Rhagionidae vennero invece separate le famiglie Athericidae (, 1973) e Vermileonidae (, 1975). Negli Athericidae furono spostati alcuni generi, fra cui i pi\u00f9 rappresentativi sono \"Atherix\" e \"Atrichops\". Nei Vermileonidae fu invece spostata la sottofamiglia dei Vermileoninae, comprendente generi le cui larve hanno un'etologia inconsueta nell'ambito dei Ditteri e, pi\u00f9 in generale, della stessa classe degli Insetti. La famiglia fu inoltre spostata in una sottofamiglia distinta dai Tabanoidea, Vermileonoidea, e addirittura trattata da (1994), come unico \"taxon\" dell'infraordine Vermileonomorpha, non contemplato nei pi\u00f9 recenti schemi tassonomici.\nA partire dal 2000, la suddivisione tassonomica dei Tabanoidea ha subito diverse revisioni che ne hanno complicato la composizione a seguito della scoperta di nuove specie e, soprattutto, dell'acquisizione di ulteriori elementi dall'analisi cladistica. Oltre alla riclassificazione di numerose specie, fatto consueto nell'ambito dei Ditteri, va citata la creazione della nuova famiglia Oreoleptidae con la sola specie \"Oreoleptis torrenticola\", descritta nel 2005 da \"et al.\".\nL'aspetto pi\u00f9 incerto \u00e8 tuttavia la composizione della famiglia Rhagionidae. Per circa un ventennio, la sistematica dei Rhagionidae si \u00e8 basata sul lavoro di (1982), che suddivideva la famiglia in tre sottofamiglie: Rhagioninae, Spaniinae e Austroleptinae. La superfamiglia era pertanto suddivisa nelle famiglie Athericidae, Pelecorhynchidae, Rhagionidae e Tabanidae. Questa suddivisione era confermata nel 2000 da un lavoro di \"et al.\" e ancora oggi ricorre in molte classificazioni, con l'aggiunta della nuova famiglia Oreoleptidae. Nel 2001, tuttavia, propose un'ulteriore revisione, elevando al rango di famiglia le sottofamiglie Spaniidae e Austroleptidae e includendo nei Rhagionidae \"sensu stricto\" il genere \"Pelecorhynchus\". La revisione di , per quanto non supportata da molti lavori successivi, a causa delle incertezze che ancora riguardano la filogenesi nell'ambito dei Tabanoidea, \u00e8 ampiamente citata nella letteratura pi\u00f9 recente e pienamente supportata nelle principali banche dati sistematiche relative ai Ditteri.\nSulla base di quanto detto in precedenza, assumendo la classificazione di e le successive acquisizioni, la suddivisione dei Tabanoidea si basa sul seguente schema:\nFamiglia Athericidae. Si suddivide nei seguenti generi: \"Asuragina\", \"Atherix\" (syn. \"Ibisia\"), \"Atrichops\", \"Dasyomma\", \"Microphora\", \"Pachybates\", \"Suragina\", \"Suraginella\", \"Trichacantha\".\nFamiglia Austroleptidae. Scorporata dai Rhagionidae \"sensu lato\", comprende il solo genere \"Austroleptis\".\nFamiglia Oreoleptidae. Proposta nel 2005, comprende un solo genere monotipico con la specie \"Oreoleptis torrenticola\".\nFamiglia Rhagionidae \"sensu stricto\". Comprende i generi \"Alloleptis\", \"Arthroceras\", \"Arthroteles\", \"Atherimorpha\", \"Bolbomyia\", \"Chrysopilus\", \"Desmomyia\", \"Glutops\", \"Neorhagio\", \"Omphalophora\", \"Pelecorhynchus\", \"Protorhagio\", \"Pseudoerinna\", \"Pseudoglutops\", \"Rhagina\", \"Rhagio\", \"Schizella\", \"Solomomyia\", \"Stylospania\", \"Symphoromyia\".\nFamiglia Spaniidae. Scorporata dai Rhagionidae \"sensu lato\", comprende i generi \"Litoleptis\", \"Ptiolina\", \"Spania\", \"Spaniopsis\", \"Spatulina\".\nFamiglia Tabanidae. \u00c8 il raggruppamento pi\u00f9 ampio, comprendente circa 4.400 specie descritte e ripartite fra oltre 140 generi. La sistematica interna di questa famiglia \u00e8 alquanto complessa. L'albero tassonomico interno riconosciuto ancora da molti Autori \u00e8 basato su un complesso lavoro di revisione, eseguito da a met\u00e0 degli anni cinquanta secondo criteri morfologici, che contempla la suddivisione in sottofamiglie e trib\u00f9 secondo il seguente schema:\nLa collocazione dei molteplici generi dei Tabanidae all'interno delle sottofamiglie e delle trib\u00f9 non \u00e8 pienamente supportato. Va precisato, in proposito, che la famiglia \u00e8 stata ampiamente studiata in virt\u00f9 della sua importanza sotto l'aspetto medico e veterinario e le collezioni sono ricche di esemplari, con relative descrizioni, effettuate da molti Autori ben prima dell'operazione di riordino da parte di . Storicamente le classificazioni e le successive revisioni dei Tabanidi si sono fondate ampiamente sui colori delle livree, carattere di facile trattazione ma soggetto ad una notevole variabilit\u00e0 e aleatoriet\u00e0 quando la descrizione riguarda esemplari conservati nelle collezioni. Ci\u00f2 ha portato alla produzione di un'ampia letteratura inerente alla tassonomia dei Tabanidi. Molti dei generi monotipici descritti nel corso della Storia sono stati riclassificati e inclusi come sottogeneri o, addirittura, spostati in altri \"taxa\" nelle varie revisioni. Tuttavia, nelle liste riportate nelle principali banche dati e nelle pubblicazioni che trattano di \"checklist\" regionali o di riepiloghi delle dotazioni nelle specifiche collezioni, i riferimenti bibliografici relativi a molte specie si limitano alla pubblicazione prodotta dall'Autore originario. Lo stesso \"BioSystematic Database of World Diptera\", una delle banche dati pi\u00f9 complete e aggiornate in materia di nomenclatura zoologica e a cui fanno riferimento diverse altre banche dati tassonomiche, riporta come validi molti generi monotipici sulla base della descrizione originaria. La letteratura disponibile non riporta per queste specie l'inquadramento tassonomico secondo lo schema di , a meno che non siano state trattate in successivi lavori di revisione sistematica. Ne consegue che per circa 30 generi non ci sono in letteratura informazioni sufficienti per una precisa collocazione nell'albero delle sottofamiglie e delle trib\u00f9 definite da . Lo stesso , nel suo ampio lavoro di riordino sistematico, non ha avuto modo di dare una precisa collocazione a diversi generi oppure ha formulato un posizionamento con riserva. \u00c8 probabile che in un prossimo futuro la sistematica interna dei Tabanidi possa essere ulteriormente migliorata con l'acquisizione di informazioni pi\u00f9 approfondite dall'analisi cladistica, resta tuttavia l'incognita relativa alle numerose specie pi\u00f9 o meno rare la cui descrizione verte su un vecchio lavoro di classificazione, aspetto ancora non risolto.\nA conferma dello stato di incertezza riguardante la classificazione dei Tabanidae, \u00e8 emblematico il caso di due specie del genere \"Hystriomyia\". Il \"BioSystematic Database of World Diptera\" e altre banche dati tassonomiche citano le specie \"Hystromyia leucochaeta\" , e \"Hystriomyia valentinae\" , classificate fra i Tabanidae. Le sole informazioni relative al genere riguardano tuttavia \"Hystriomyia\" , e fanno riferimento alla descrizione di altre specie classificate fra i Tachinidae."}
{"id": "2390055", "revid": "62004", "url": "https://it.wikipedia.org/wiki?curid=2390055", "title": "Jose Gomez Marchante", "text": ""}
{"id": "2390058", "revid": "287204", "url": "https://it.wikipedia.org/wiki?curid=2390058", "title": "Jose Azevedo", "text": ""}
{"id": "2390060", "revid": "1543377", "url": "https://it.wikipedia.org/wiki?curid=2390060", "title": "CASA C-212 Aviocar", "text": "Il C-212 Aviocar \u00e8 un aereo da trasporto leggero progettato e prodotto dall'azienda aeronautica spagnola CASA, con capacit\u00e0 STOL, impiegato sia in ambito militare che civile; \u00e8 tuttora in produzione in Indonesia dalla Indonesian Aerospace (IAe) (ex IPTN).\nStoria del progetto.\nIl C-212 Aviocar nacque a seguito di una specifica emessa, nella met\u00e0 degli anni sessanta, dal Ministerio del Aire spagnolo, quando si present\u00f2 la necessit\u00e0 di sostituire gli anziani trimotori CASA 352, i tedeschi Junkers Ju 52/3m costruiti su licenza in Spagna.\nLa CASA rispose nel 1966 presentando il progetto di massima del C-212 Aviocar. Fin dall'inizio il nuovo velivolo fu concepito sia per il mercato militare che civile e, per tale motivo il progetto fu reso compatibile con le norme di certificazione dell'Instituto Nacional de T\u00e9cnica A\u00e9roespacial. La CASA realizz\u00f2 una cellula per le prove statiche e 2 prototipi volanti.\nIl primo prototipo vol\u00f2 a Getafe il 26 marzo 1971, mentre il secondo prototipo effettu\u00f2 il suo primo volo il 23 ottobre 1971. Appena dopo l'Ej\u00e9rcito del Aire ordin\u00f2 8 esemplari di pre-serie designati T.12.\nIl piccolo biturbina \"utility\" ha ottenuto un buon successo di vendite in ogni parte del mondo; \u00e8 stato costruito in 351 esemplari dalla CASA e in 95 unit\u00e0 in Indonesia realizzato su licenza dalla Indonesian Aerospace (IAe) (ex IPTN). I principali clienti militari del C-212 Aviocar sono Giordania, Indonesia, Portogallo e Spagna e oltre ad essere diffuso notevolmente in America Latina ed Africa diversi esemplari si trovano tuttora tra le file di forze aeree maggiori, quali quella della Francia, Stati Uniti e Svezia."}
{"id": "2390065", "revid": "1702319", "url": "https://it.wikipedia.org/wiki?curid=2390065", "title": "Chiesa di San Marcello (Paruzzaro)", "text": "La chiesa di San Marcello risalente alla fine del X o all'inizio dell'XI secolo, fu parrocchiale di Paruzzaro sino alla edificazione, negli anni 1591-1595 della nuova chiesa intitolata a San Siro divenendo in seguito chiesa cimiteriale. L'interesse artistico dell'edificio \u00e8 legato al bel campanile romanico e al vasto ciclo di affreschi risalenti al XV e XVI secolo, che ricopre quasi interamente le pareti interne\nStoria e struttura della chiesa.\nL'edificio presenta una struttura romanica, con la facciata a capanna, una navata unica che termina con l'abside semicircolare, costruita interamente con conci di pietra. Sul fianco nord della chiesa s'innalza un alto ed elegante campanile la cui superficie \u00e8 suddivisa in specchiature da cornici di archetti pensili, secondo il tipico stile romanico di scuola comasca.\nIl primo documento attestante l'esistenza della chiesa - reperito nel capitolo di Gozzano - risale al 10 ottobre del 1034: esso notifica una donazione eseguita da due coniugi in favore della chiesa di San Marcello di Paruzzaro\nNei secoli la chiesa ha conosciuto numerosi rifacimenti che, tuttavia, non hanno modificato troppo la sua fisionomia. Intatta \u00e8 rimasta la struttura del campanile costruito verosimilmente tra il 1050 e il 1075, con murature nelle quali non si trovano ciottoli o materiale di recupero, ma solo pietra spaccata, messa in opera secondo corsi orizzontali. L'alta costruzione \u00e8 suddivisa in pi\u00f9 piani dalle arcate cieche e dalle aperture che alleggeriscono l'edificio. Le finestre che si aprono sulle pareti sono di grandezza crescente: si parte dalle feritoie dei piani inferiori, per passare poi alle bifore di diversa grandezza degli ultimi due piani.\nAnche l'abside semicircolare ha mantenuto intatta l'originale fisionomia romanica, con la sua superficie esterna decorata da archetti pensili e lesene, e con le tre finestre a feritoia dalla strombatura molto profonda.\nL'apparato di pitture a fresco che ornano, all'interno della chiesa, le pareti della navata e dell'abside fu realizzato nel corso del XV secolo sino ai primi decenni del secolo successivo.\nNumerose sono le notizie storiche sulla chiesa che derivano dalle visite pastorali del vescovo di Novara. Nella sua visita del 1595 il vescovo Bescap\u00e8 \u2013 sempre attento al decoro delle chiese della sua diocesi - ordin\u00f2 di sostituire il vecchio soffitto fatto di tegole a vista con una copertura a cassettoni: l'opera, tuttora visibile, fu realizzata nel 1608 ad opera della bottega di \"Mastro Marcello Merino\" di Paruzzaro.\nCon la visita di mons. Taverna nel 1618 viene ricordata l'indulgenza concessa dal papa nel 1524, e riportata sopra l'immagine di san Marcello raffigurata su uno dei pilastri dell'arco trionfale.\nLa chiesa ha subito innumerevoli furti nel corso degli anni, con danni agli affreschi e in generale alla struttura dell'edificio.\nNel 2021 diversi errori nel rifacimento del tetto della sagrestia hanno causato alcune infiltrazioni d'acqua nella chiesa, con gravi danneggiamenti degli affreschi della parete est.\nGli affreschi.\nLa chiesa contiene al suo interno uno straordinario complesso di affreschi che documentano bene l'operato di botteghe attive nel vercellese e nel novarese tra il XV e il XV secolo. Recenti restauri hanno restituito agli affreschi una sufficiente leggibilit\u00e0 dei soggetti, dei colori e delle tecniche utilizzate.\nAlcuni frammenti pittorici rinvenuti durante i restauri, posti nella parte bassa della parete sud vicino alla \"Crocifissione\" e alle immagini limitrofe di santi, testimoniano l'esistenza di affreschi trecenteschi ricoperti dalle pitture pi\u00f9 tarde.\nGli affreschi pi\u00f9 antichi che si sono conservati sono quelli che ricoprono interamente la parte superiore della parete sud: si tratta di una grande raffigurazione delle \"Scene della Passione\" da leggere da sinistra verso destra percorrendo l'intera navata, come un grande libro fatto di immagini che si offre - anche per la grande massa degli illetterati a quel tempo presente tra i fedeli - alla meditazione sul racconto evangelico.\nLa evidente intenzione pedagogica del ciclo \u00e8 da riferirsi verosimilmente alla predicazione francescana incentrata sulla \"Imitatio Christi\".\nGli affreschi sono databili tra il 1450 e il 1470, il loro autore \u00e8 stato identificato con il cosiddetto \"Maestro della Passione di Postua\", il cui nome convenzionale \u00e8 legato ai dipinti presenti nella chiesa di San Sebastiano a Postua (provincia di Vercelli), nonch\u00e9 a quelli dell'ex oratorio di San Quirico a Sostegno (ora staccati e ricoverati al Museo Borgogna)\nIl linguaggio pittorico del \"Maestro della Passione di Postua\" \u00e8 caratterizzato da modi gotici, espressi in forma ingenua e popolare.\nDi grande interesse storico, sulla parete nord della navata, \u00e8 il dipinto che raffigura una \"Madonna del latte, seduta in trono con a fianco San Grato e San Rocco\": si tratta infatti di un'opera datata (1488) e firmata dal pittore Giovanni Antonio Merli, uno degli esponenti pi\u00f9 importanti all'altezza delle ultime decadi del Quattrocento in terra novarese. Si tratta di un artista nel quale si avverte l'attenzione per le novit\u00e0 artistiche del Rinascimento lombardo.\nL'affresco costituisce verosimilmente un \"ex voto\" della gente del paese come ringraziamento per lo scampato pericolo della peste degli anni precedenti (come attesta la presenza della figura di San Rocco).\nGli affreschi eseguiti come decorazione dell'arco trionfale e dell'abside, nonch\u00e9 quelli presenti nella fascia inferiore della parete sud sono opera di una delle pi\u00f9 impostanti botteghe novaresi attive all'inizio del XVI secolo, quella dei fratelli Cagnola. L'elevata qualit\u00e0 artistica riscontrabile in molte parti di tali dipinti, hanno convinto la critica a ritenerle opera di Sperindio Cagnola, il pi\u00f9 dotato dei fratelli, che pot\u00e9 valersi di un importante alunnato presso Gaudenzio Ferrari.\nSi ritiene che gli affreschi siano stati eseguiti tra il 1514 e il 1524, dunque proprio all'altezza degli anni di apprendistato presso Gaudenzio Ferrari.\nDi grande effetto visivo, per cogliere subito l'attenzione di chi entrava in chiesa, sono gli affreschi dell'abside, con la figura di \"Cristo pantocratore\" posta al centro del catino e circondata dal \"Tetramorfo\", vale a dire dai simboli dei quattro evangelisti. Nella raffigurazione un po' ieratica degli \"Apostoli\", ciascuno recante un cartiglio con un verso del Credo, si avverte un qualche sforzo di connotazione psicologica dei soggetti.\nNello zoccolo alla base del tamburo absidale sono raffigurate le \"Opere di misericordia\", in conformit\u00e0 ad un'opzione iconografica molto diffusa nel territorio novarese. In tali scene il pittore riesce a tradurre il precetto morale del soccorso alle persone pi\u00f9 umili in scene improntate ad un naturalismo nordicizzante, nel quale si intravede la lezione gaudenziana.\nNel ciclo di affreschi qui realizzato, Sperindio esprime la sua migliore qualit\u00e0 artistica nella rappresentazione escatologica del \"Giudizio Universale\", rappresentazione che occupa un ampio spazio della parete sud. Si tratta di una composizione complessa, che dovette essere a lungo discussa con il committente, ricca di insolite suggestioni iconografiche.\nVi si osserva la figura \"Dio Padre\" che reca in una mano la spada della Giustizia e con l'altra regge una fiaccola accesa che rivolge in basso ad alimentare le fiamme eterne dell'Inferno. Alla sua destra \u00e8 posta la \"Madonna\" (inconsuetamente rappresentata con i seni scoperti) e dietro di lei una fitta schiera di sante e santi (vi si riconoscono \"Santa Caterina d'Alessandria\" con la ruota, \"San Pietro martire\", \"Sant'Orsola\", \"San Francesco d'Assisi\", e altri); in fondo alla schiera \u00e8 posta la figura di \"San Pietro\" (simbolo della Chiesa) che aiuta le anime salvate a salire in Paradiso. Alla sinistra del Padre, inginocchiate e rivolte verso di lui, sono raffigurate le figure di \"Ges\u00f9\" e di \"San Giovanni Battista\" contornate da angeli che recano i simboli della Passione.\nAl di sotto del regno dei beati, sulla destra, si osserva, l'\"Arcangelo Gabriele\" che pesa le anime e che ne decreta il destino con l'aiuto di un \"Angelo accompagnatore\". Alla sinistra i dannati che vengono introdotti, da un altro angelo vestito con corazza, nella mostruosa \"Porta dell'Inferno\" nella cui raffigurazione si fondano tra loro inquietanti figure di animali. Tra le fiamme eterne, alimentate dalla fiaccola del Padre, si osservano le \"Anime dannate tormentate dai diavoli\"."}
{"id": "2390066", "revid": "287204", "url": "https://it.wikipedia.org/wiki?curid=2390066", "title": "Martiniano (magister militum)", "text": "Fu nominato \"magister militum\" (probabilmente \"praesentialis I\") dall'imperatore Zenone nel 478, quando Teodorico Strabone si era ribellato, per comandare l'esercito mandato contro il generale ribelle. Zenone, per\u00f2, decise di dilazionare l'attacco, e le truppe persero la propria capacit\u00e0 combattiva: allora Martiniano sugger\u00ec all'imperatore di disperderle."}
{"id": "2390069", "revid": "287204", "url": "https://it.wikipedia.org/wiki?curid=2390069", "title": "Mimi Farina", "text": ""}
{"id": "2390070", "revid": "80598", "url": "https://it.wikipedia.org/wiki?curid=2390070", "title": "Delta (casa discografica)", "text": "La Delta (nota anche come Delta Italiana) \u00e8 una casa discografica italiana attiva dalla fine degli anni '60 per tutto il decennio successivo.\nStoria della Delta.\nLa Delta venne fondata dai produttori discografici Mario Simone e Paolo Dossena, attivi fin dagli anni '60 presso l'RCA Italiana (l'etichetta che si occuper\u00e0 della distribuzione della Delta).\nSi occuparono all'inizio di stampare colonne sonore o incisioni italiane di artisti stranieri; presto per\u00f2 si dedicarono anche alla scoperta di nuovi talenti, facendo debuttare Riccardo Cocciante, avvalendosi della prestigiosa presenza di attori quali Sophia Loren e Marcello Mastroianni e pubblicando alcuni artisti di rock progressivo.\nLa Delta cessa l'attivit\u00e0 alla fine degli anni '70, restando di propriet\u00e0 di Paolo Dossena che, nel 2014, ha ripreso la gestione del catalogo.\nI dischi pubblicati.\nPer la datazione ci siamo basati sull'etichetta del disco, o sul vinile o, infine, sulla copertina; qualora nessuno di questi elementi avesse una datazione, ci siamo basati sulla numerazione del catalogo; se esistenti, abbiamo riportato oltre all'anno il mese e il giorno (quest'ultimo dato si trova, a volte, stampato sul vinile)."}
{"id": "2390072", "revid": "599013", "url": "https://it.wikipedia.org/wiki?curid=2390072", "title": "Fred Cofield", "text": ""}
{"id": "2390075", "revid": "767487", "url": "https://it.wikipedia.org/wiki?curid=2390075", "title": "39\u00aa Mostra internazionale d'arte cinematografica di Venezia", "text": "La 39\u00aa edizione della Mostra internazionale d'arte cinematografica di Venezia si \u00e8 svolta a Venezia, Italia, dal 28 agosto all'8 settembre del 1982: fu l'ultima edizione diretta da Carlo Lizzani. Nel corso di questa edizione, annunciata come \"Venezia 50\" perch\u00e9 nel 1982 ricorreva il cinquantesimo anniversario dalla prima edizione, l'organizzazione decise di celebrare il mezzo secolo di vita assegnando una serie di Leoni alla carriera ad autori che avevano rappresentato \"\u00abmomenti significativi nell'evoluzione dell'arte del film in questi cinquant'anni\u00bb\".\nNon vennero assegnate le Coppe Volpi agli attori, che torneranno l'anno successivo.\nGiuria e Premi.\nLa giuria era cos\u00ec composta:\nI principali premi distribuiti furono:"}
{"id": "2390078", "revid": "300067", "url": "https://it.wikipedia.org/wiki?curid=2390078", "title": "Scott Roth", "text": ""}
{"id": "2390079", "revid": "200154", "url": "https://it.wikipedia.org/wiki?curid=2390079", "title": "Antiepilettico", "text": ""}
{"id": "2390081", "revid": "422900", "url": "https://it.wikipedia.org/wiki?curid=2390081", "title": "Wei xiao Pasta", "text": "Wei xiao Pasta (caratteri cinesi: \u5fae\u7b11 Pasta; titolo internazionale Smiling Pasta) \u00e8 un Drama taiwanese comico e romantico, i cui attori principali sono Cyndi Wang e Nicholas Teo.\nTrama.\nLa storia inizia con la ventenne Xiao Shi (Cyndi Wang) che sogna ad occhi aperti sul terrazzo di casa sua; vede una stella cadente ed esprime il desiderio di avere successo in amore. Nello stato sognante in cui \u00e8, accidentalmente fa cadere oltre il bordo del balcone la tazza che tiene fra le mani, che atterra proprio sulla parte davanti della costosa macchina sportiva del famoso cantante He Qun (Nicholas Teo), che passava di l\u00ec in quel momento. Questo segna l'inizio dei loro destini incrociati.\nLa mattina seguente, l'esibizionista eppure calorosa famiglia di Xiao Shi organizza una cerimonia di buona fortuna per la ragazza, visto che ricorre il terzo mese da quando lei ed il suo ragazzo Peter stanno insieme. Nonostante le sia stata lanciata una maledizione dal suo primo \"ragazzo\" Ah Zhe (Gino) secondo la quale Xiao Shi non potr\u00e0 mai avere una relazione pi\u00f9 lunga di tre mesi, la ragazza \u00e8 fiduciosa che questa volta le andr\u00e0 bene, ricordando che Peter le aveva promesso che le avrebbe presentato la donna pi\u00f9 importante della sua vita. Pensando che intendesse dire sua madre, Xiao Shi ha talmente tanta fiducia che tutto andr\u00e0 per il meglio, che si azzarda perfino a scommettere con suo fratello maggiore che porter\u00e0 Peter a casa quella sera stessa.\nXiao Shi si diverte al suo appuntamento, e tutto sembra proseguire liscio come l'olio. Peter la porta improvvisamente al centro di un incrocio stradale e la ragazza pensa che stia per confessarle il suo eterno amore per lei. Tuttavia, la vera intenzione di Peter \u00e8 quella di rompere con lei, affermando che \"non \u00e8 il suo stile\" ed indicando una ragazza in abiti molto succinti dall'altra parte della strada (la sua nuova fidanzata), che effettivamente \"\u00e8\" il suo stile. Xiao Shi \u00e8 devastata ed una nuvola nera inizia ad incombere sopra la sua testa (letteralmente).\nA testa bassa per la sconfitta, Xiao Shi vaga per la citt\u00e0 senza fare caso a dove sta andando, finch\u00e9 non si imbatte in uno straniero. Si d\u00e0 il caso che questo straniero sia il ventiduenne sotto copertura He Qun, che \u00e8 appena scappato dalla sua conferenza stampa e proprio in quel momento sta seminando i paparazzi. Il maldestro incontro lascia i due ragazzi in una posizione compromettente al centro della strada, cosa che permette ai paparazzi di scattare qualche foto dei due che presumibilmente si stavano \"baciando\".\nHe Qun, abituato a questo genere di cose essendo una celebrit\u00e0, riconosce i guai appena li vede, quindi inizia a scappare trascinandosi dietro Xiao Shi, in modo da proteggerlo dall'idea di star tradendo la sua ex-fidanzata Rita (Zhao Hong Qiao), che in realt\u00e0 l'ha lasciato poche ore prima per suo fratello minore. Attraverso una serie di peripezie, He Qun finisce per acconsentire a fornire rifugio a Xiao Shi nella sua camera da letto, solo per quella notte.\nTuttavia, a loro insaputa i giornali scandalistici hanno lavorato durante la notte, e la mattina seguente l'immagine dei due che si baciano per strada \u00e8 sulle copertine di tutti i tabloid. La tetra e ignara coppia si affaccia al terrazzo, dove i giornalisti in attesa sono un'apparente testimonianza della loro storia. Per proteggere la carriera di He Qun, il suo manager Victor non ha altra scelta che presentare Xiao Shi come la fidanzata di He Qun."}
{"id": "2390083", "revid": "1318658", "url": "https://it.wikipedia.org/wiki?curid=2390083", "title": "Sfera di Ulbricht", "text": "La sfera di Ulbricht \u00e8 una delle apparecchiature pi\u00f9 utilizzate per la misura di grandezze fotometriche, soprattutto nei laboratori di ricerca; si tratta di una sfera cava con superficie interna perfettamente diffondente che consente la riflessione totale della luce, che pu\u00f2 entrare attraverso una piccola fessura. Le misure vengono effettuate attraverso un fotorivelatore fissato dietro una piccolissima fessura presente sulla superficie della sfera; il rivelatore \u00e8 schermato con una superficie diffondente al fine di evitare che i raggi luminosi oggetto di misurazione possano incidere direttamente su di essa, falsando cos\u00ec i risultati.\nPer come \u00e8 realizzata la sfera, la fessura attraverso cui passano le radiazioni luminose \u00e8 a tutti gli effetti un corpo nero, che assorbe totalmente la radiazione incidente, senza rifletterla.\nLe dimensioni della sfera sono molto diverse, variano dai centimetri ai metri, a seconda delle grandezze fotometriche da misurare."}
{"id": "2390084", "revid": "287204", "url": "https://it.wikipedia.org/wiki?curid=2390084", "title": "Backscatter", "text": "In fisica con il termine anglosassone backscatter o backscattering (in italiano retrodiffusione o radiazione di ritorno) s'intende la diffusione all'indietro, ossia la riflessione, di materia, energia raggiante, onde, particelle o segnali che tornano indietro nella stessa direzione da cui essi provengono, ma in senso opposto, ossia con un angolo di diffusione di 180\u00ba. \u00c8 \"riflessione diffusa\", distinta da quella \"speculare\". Il concetto ha importanti applicazioni in astronomia e in diversi campi della fisica, come pure in fotografia e in ecografia. Il termine ha un utilizzo anche nell'ambito della posta elettronica, nel quale indica la ricezione, talvolta massiva, di messaggi \"di rimbalzo\" a seguito di eventi connessi all'invio di spam.\nBackscattering di onde nello spazio fisico.\nIl \"backscattering\" si pu\u00f2 verificare in situazioni fisiche abbastanza differenti. Le onde in arrivo o particelle sono deviate dalla loro originale direzione da differenti meccanismi:\nA volte, lo scattering \u00e8 pi\u00f9 o meno isotropico, vale a dire le particelle in arrivo sono diffuse in modo casuale in varie direzioni, senza nessuna particolare preferenza per lo scattering \"di ritorno\" (\"backward\"). In questi casi, il termine \"backscattering\" designa semplicemente la posizione del rivelatore scelto per alcune ragioni pratiche:\nIn altri casi, l'intensit\u00e0 dello scattering viene aumentata nella direzione opposta (di ritorno). Ci\u00f2 pu\u00f2 avere diverse ragioni:\nLe propriet\u00e0 di backscattering di un bersaglio dipendono dalla lunghezza d'onda e possono dipendere anche dalla polarizzazione. I sistemi dei sensori che usano lunghezze d'onda o polarizzazioni multiple possono cos\u00ec essere utilizzati per desumere informazioni addizionali sulle propriet\u00e0 del bersaglio.\nRadar, specialmente il radar meteorologico.\nIl backscattering \u00e8 il principio dietro i sistemi radar.\nNel radar meteorologico, il backscattering \u00e8 proporzionale alla 6\u00aa potenza del diametro dell'obiettivo (\"target\") moltiplicato per le sue propriet\u00e0 riflettenti intrinseche, a condizione che la lunghezza d'onda sia pi\u00f9 grande del diametro delle particelle (scattering di Rayleigh). L'acqua \u00e8 quasi 4 volte pi\u00f9 riflettente del ghiaccio, ma le goccioline sono molto pi\u00f9 piccole dei fiocchi di neve o dei chicchi di grandine. In questo modo il backscattering dipende da una mescolanza di questi due fattori. Il backscatter pi\u00f9 forte viene dalla grandine e dalla grande neve tonda (ghiaccio solido) a causa delle loro dimensioni, ma gli effetti diversi dal Rayleigh (scattering di Mie) possono confondere l'interpretazione. Un altro forte \"ritorno\" \u00e8 ottenuto dalla neve che si scioglie o dall'acquaneve umida, poich\u00e9 essi combinano la dimensione e la riflettanza dell'acqua. Essi spesso mostrano tassi molto pi\u00f9 alti di precipitazione di quanto attualmente succeda in ci\u00f2 che viene chiamato \"banda luminosa\". La pioggia \u00e8 un backscatter moderato, pi\u00f9 forte con gocce grandi (come quelle di un temporale) e molto pi\u00f9 debole con le piccole goccioline (come nebbia o pioviggine). La neve ha un backscatter piuttosto debole. I radar meteorologici a doppia polarizzazione misurano il backscatter in polarizzazioni veritcali e orizzontali per inferire informazioni sulla forma dal rapporto tra i segnali verticali e orizzontali.\nBackscatter nelle guide d'onda.\nIl metodo del backscattering \u00e8 impiegato anche in applicazioni delle fibre ottiche per rilevarne difetti ottici. La luce che si propaga attraverso un cavo di fibra ottica gradualmente si attenua a causa dello scattering di Rayleigh. I difetti sono di conseguenza rilevati monitorando la variazione della parte della luce retrodiffusa (\"backscattered\") di Rayleigh. Dato che la luce retrodiffusa si attenua esponenzialmente mentre viaggia lungo il cavo di fibra ottica, la caratteristica dell'attenuazione viene rappresentata in un diagramma in scala logaritmica. Se la pendenza del grafico \u00e8 notevole, allora la perdita di potenza \u00e8 alta. Se la pendenza \u00e8 leggera, di conseguenza la fibra ottica avr\u00e0 una caratteristica di perdita soddisfacente.\nLa misurazione della perdita col metodo del backscattering permette misurazioni di un cavo di fibra ottica a un'estremit\u00e0 senza che lo si tagli, perci\u00f2 pu\u00f2 essere convenientemente usato per la costruzione e il mantenimento delle fibre ottiche.\nBackscatter nella fotografia.\nIn fotografia, il termine backscatter si riferisce alla luce proveniente da un flash o stroboscopio riflessa indietro dalle particelle nel campo visivo delle lenti facendo apparire macchioline di luce nella foto. Questo d\u00e0 origine a quelli che a volte sono definiti \"artefatti orb\". Il backscatter fotografico pu\u00f2 risultare dai fiocchi di neve, pioggia o nebbia, o polvere trasportata dall'aria. A causa delle limitazioni nelle dimensioni delle moderne fotocamere compatte e ultracompatte, specialmente le fotocamere digitali, la distanza tra le lenti e il flash incorporato \u00e8 diminuita, in tal modo riducendo l'angolo di riflessione della luce sulle lenti e aumentando la probabilit\u00e0 di riflessione della luce da particelle normalmente subvisibili. Perci\u00f2, l'artefatto orb \u00e8 comune con le fotografie delle piccole fotocamere digitali o a pellicola.\nIl backscatter pu\u00f2 essere ridotto compensando la direzione della stroboscopia della foto il pi\u00f9 lontano possibile dall'angolo della lente. Questo \u00e8 fatto normalmente piazzando la sorgente di luce alta e a un lato situando lo stroboscopio su un braccio estensibile dello stesso stroboscopio. Venendo la luce di lato, la luce riflessa \u00e8 principalmente nella direzione dello stroboscopio invece che della lente della macchina fotografica. \u00c8 come confrontare una luna piena con una mezza luna. La luna piena accade quando la luna viene illuminata quasi da dietro la terra, creando la riflessione dell'intera superficie di fronte alla Terra. Una mezza luna si ha quando viene illuminata da un lato, riflettendone a met\u00e0 la dimensione e l'intensit\u00e0 molto minore della luce. Nella fotografia, l'illuminazione laterale rende il backscatter meno pronunciato.\nIl backscatter pu\u00f2 spesso essere anche rimosso digitalmente dopo che la foto viene scattata tramite un software di \"photo editing\" usando filtri digitali o clonazione di aree della foto vicino ai punti di backscatter."}
{"id": "2390086", "revid": "352448", "url": "https://it.wikipedia.org/wiki?curid=2390086", "title": "Backscattering", "text": ""}
{"id": "2390091", "revid": "287204", "url": "https://it.wikipedia.org/wiki?curid=2390091", "title": "Oncle Archibald", "text": "Oncle Archibald \u00e8 il quinto album del cantautore francese Georges Brassens ed \u00e8 stato pubblicato nel 1957."}
{"id": "2390092", "revid": "122456343", "url": "https://it.wikipedia.org/wiki?curid=2390092", "title": "Landolfo Sagace", "text": "Vita e opera.\nSi ignora quasi tutto della vita di Landolfo. Il manoscritto della sua opera, Pal. lat. 909, scritto in caratteri latini beneventani, \u00e8 conservato nella Biblioteca Apostolica Vaticana. Il titolo originale dell'opera doveva essere \"Historia Romana\", come quello dell'opera di Paolo Diacono di cui era continuazione. Il titolo \"Historia Miscella\", con il quale \u00e8 nota, le venne assegnata dal primo curatore, il francese Pierre Pithou, che la pubblic\u00f2 a Basilea nel 1532. Dalle caratteristiche del manoscritto, scritto verosimilmente sotto stretta sorveglianza dell'autore, e dal contenuto dell'opera si \u00e8 ipotizzato che l'autore fosse dell'Italia meridionale, di Napoli o di Benevento, probabilmente un laico.\nHistoria Miscella.\nL'opera che va sotto il nome di \"Historia Miscella\" abbraccia 26 libri: \nL''\"Historia Miscella\" costituisce la prima parte della \"Rerum italicarum scriptores\" del Muratori."}
{"id": "2390094", "revid": "1543377", "url": "https://it.wikipedia.org/wiki?curid=2390094", "title": "Le M\u00e9cr\u00e9ant", "text": "Le M\u00e9cr\u00e9ant, noto anche col titolo Les Fun\u00e9railles d'antan, \u00e8 il settimo album del cantautore francese Georges Brassens ed \u00e8 stato pubblicato nel 1960.\nTracce.\nTesti e musiche di Georges Brassens eccetto il testo di \"Le Verger du roi Louis\" "}
{"id": "2390095", "revid": "1543377", "url": "https://it.wikipedia.org/wiki?curid=2390095", "title": "Le temps ne fait rien \u00e0 l'affaire", "text": "Le temps ne fait rien \u00e0 l'affaire, \u00e8 l'ottavo album del cantautore francese Georges Brassens ed \u00e8 stato pubblicato nel 1961.\nTracce.\nTesti e musiche di Georges Brassens. "}
{"id": "2390097", "revid": "1543377", "url": "https://it.wikipedia.org/wiki?curid=2390097", "title": "Les Trompettes de la renomm\u00e9e", "text": "Les Trompettes de la renomm\u00e9e \u00e8 il nono album del cantautore francese Georges Brassens ed \u00e8 stato pubblicato nel 1962.\nTracce.\nTesti e musiche di Georges Brassens eccetto il testo di \"Marquise\" e di \"Si le Bon Dieu l'avait voulu\"."}
{"id": "2390101", "revid": "281294", "url": "https://it.wikipedia.org/wiki?curid=2390101", "title": "I.K. Start", "text": ""}
{"id": "2390102", "revid": "287204", "url": "https://it.wikipedia.org/wiki?curid=2390102", "title": "Les Copains d\u2019abord", "text": ""}
{"id": "2390103", "revid": "339392", "url": "https://it.wikipedia.org/wiki?curid=2390103", "title": "Rayleigh scattering", "text": ""}
{"id": "2390104", "revid": "55935", "url": "https://it.wikipedia.org/wiki?curid=2390104", "title": "Landulfus Sagax", "text": ""}
{"id": "2390105", "revid": "235890", "url": "https://it.wikipedia.org/wiki?curid=2390105", "title": "Equazione prospettica di Kolmogorov", "text": ""}
{"id": "2390106", "revid": "110157", "url": "https://it.wikipedia.org/wiki?curid=2390106", "title": "La Religieuse", "text": "La Religieuse, noto anche con il titolo Misogynie \u00e0 part, \u00e8 il dodicesimo album del cantautore francese Georges Brassens. \u00c8 stato pubblicato nel 1969.\nTracce.\nTesti e musiche di Georges Brassens eccetto: "}
{"id": "2390108", "revid": "110157", "url": "https://it.wikipedia.org/wiki?curid=2390108", "title": "Fernande", "text": "Fernande \u00e8 il tredicesimo album del cantautore francese Georges Brassens. \u00c8 stato pubblicato nel 1972.\nTracce.\nTesti e musiche di Georges Brassens eccetto \"Les Passantes\", poesia di Antoine Pol."}
{"id": "2390109", "revid": "117950117", "url": "https://it.wikipedia.org/wiki?curid=2390109", "title": "Carlo Minello", "text": "Biografia.\nDopo gli studi classici frequenta la Facolt\u00e0 di Architettura dell'Universit\u00e0 degli Studi di Firenze, contemporaneamente agli studi di recitazione e scenografia, per debuttare come attor giovane nella compagnia teatrale del GUF.\nRecita sotto la direzione di Fulchignoni e Simoni in vari drammi teatrali, sino all'ingresso nella Compagnia del Teatro Eliseo di Roma accanto a Paolo Stoppa, Rina Morelli, Andreina Pagnani e Gino Cervi.\nNel 1940, notato da Poggioli, debutta nel cinema in \"Addio giovinezza!\", per lavorare successivamente in 10 pellicole, senza mai trascurare il teatro. Nel 1944 \u00e8 nella compagnia di Lia Zoppelli, in quello stesso periodo sposa la sua compagna di lavoro, l'attrice e cantante Maria Pia Arcangeli.\nMuore ancora giovane a Milano nel 1947, all'et\u00e0 di 29 anni, appena un anno dopo la nascita di suo figlio. Venne sepolto al Cimitero Maggiore; in seguito i suoi resti sono stati posti in una celletta."}
{"id": "2390110", "revid": "466539", "url": "https://it.wikipedia.org/wiki?curid=2390110", "title": "Trompe-la-mort", "text": "Trompe-la-mort \u00e8 il quattordicesimo ed ultimo album inciso dal cantautore francese Georges Brassens. \u00c8 stato pubblicato nel 1976.\nTracce.\nTesti e musiche di Georges Brassens."}
{"id": "2390111", "revid": "281294", "url": "https://it.wikipedia.org/wiki?curid=2390111", "title": "Fredrikstad F.K.", "text": ""}
{"id": "2390112", "revid": "1543377", "url": "https://it.wikipedia.org/wiki?curid=2390112", "title": "Francesco Patavino", "text": "Biografia.\nFrancesco Patavino fu autore di musica sacra, uno tra i primi a introdurre nei suoi composizioni il principio dei cori spezzati. Nei suoi salmi e mottetti, Patavino utilizza una tessitura maggioritariamente omofona, invece del pi\u00f9 comune e tradizionale contrappunto imitativo.\nHa scritto anche 7 frottole nel genere profano."}
{"id": "2390113", "revid": "282877", "url": "https://it.wikipedia.org/wiki?curid=2390113", "title": "Francesco Santacroce", "text": ""}
{"id": "2390115", "revid": "24245030", "url": "https://it.wikipedia.org/wiki?curid=2390115", "title": "Cantata dei pastori", "text": ""}
{"id": "2390116", "revid": "174925", "url": "https://it.wikipedia.org/wiki?curid=2390116", "title": "Damaschinatura", "text": ""}
{"id": "2390121", "revid": "92723", "url": "https://it.wikipedia.org/wiki?curid=2390121", "title": "Diocesi di Rui Barbosa", "text": ""}
{"id": "2390122", "revid": "729019", "url": "https://it.wikipedia.org/wiki?curid=2390122", "title": "Coppa America di pallavolo maschile 2007", "text": "La VI Coppa America di pallavolo maschile si svolse a Manaus, in Brasile, dal 15 al 19 agosto 2007. Al torneo parteciparono 6 squadre nazionali nordamericane e sudamericane e la vittoria finale and\u00f2 per la seconda volta agli Stati Uniti.\nPodio.\nCampione.\nStati Uniti(Secondo titolo)\nSecondo posto.\nBrasile\nTerzo posto.\nCuba"}
{"id": "2390131", "revid": "122845705", "url": "https://it.wikipedia.org/wiki?curid=2390131", "title": "Kurt Heissmeyer", "text": "Biografia.\nProveniente da una famiglia di medici, Heissmeyer pens\u00f2 fin dall'inizio di soddisfare nel campo della medicina le sue aspirazioni di carriera e prestigio sociale. Studi\u00f2 appunto medicina a Friburgo in Brisgovia e Marburgo. Laureatosi trov\u00f2 impiego nel sanatorio di Davos. Trasferitosi nella capitale, lavor\u00f2 dapprima come assistente nell'ospedale Vittoria Augusta di Berlino e infine, godendo degli appoggi del NSDAP, fu assegnato all'ospedale delle SS a Hohenlychen.\nGiunto all'et\u00e0 di 38 anni, Heissmeyer sentiva la mancanza di ci\u00f2 che avrebbe coronato la sua carriera di medico: una cattedra universitaria per la quale occorreva per\u00f2 la pubblicazione di opere scientifiche sperimentali.\nAltri illustri dottori stavano conducendo sperimentazioni mediche nei campi di concentramento e Heissmeyer pens\u00f2 che, facendosi assegnare un laboratorio in un campo, avrebbe potuto condurre esperimenti su cavie umane in modo da conseguire velocemente il suo obiettivo.\nFacendosi raccomandare da suo cugino August Heissmeyer, generale delle SS e capo della \"Reichsbund f\u00fcr Kinderreiche\" (Associazione del Reich per i bambini delle famiglie numerose), un'istituzione che curava l'educazione di bambini indigenti, e godendo della vantaggiosa amicizia di Oswald Pohl, capo dell'Ufficio Centrale Amministrativo Economico delle SS e capo dell'amministrazione dei campi di concentramento, riusc\u00ec a convincere Leonardo Conti, Presidente della Camera dei medici tedeschi e \"Reichsgesundheitsf\u00fchrer\" (capo della sanit\u00e0 del Reich) presso il Ministero degli Interni, in un colloquio del marzo 1944 a Hohenlychen, che egli avrebbe potuto scoprire un nuovo vaccino per la tubercolosi polmonare. Col parere favorevole di Conti, Heinrich Himmler assegn\u00f2 a Heissmeyer un laboratorio sperimentale nel campo di Neuengamme.\nLa sperimentazione a Neuengamme.\nCome testimoni\u00f2 il perito del tribunale che nel 1960 giudic\u00f2 Heissmeyer, questi non possedeva nessuna conoscenza scientifica nel settore della immunologia e della batteriologia ma si basava su conoscenze generiche tratte dagli studi di due medici austriaci, gi\u00e0 a suo tempo ritenuti inattendibili scientificamente.\nHeissmeier era invece convinto che, iniettando bacilli tubercolari sottopelle alle cavie umane, si sarebbero formati focolai di infezione che avrebbero generato difese immunitarie tali da poter vaccinare contro la tubercolosi polmonare.\nAlla fine di aprile 1944, Heissmeyer inizi\u00f2 la sua sperimentazione segreta nella baracca 4a, sede del \"dipartimento Heissmeyer\", nel campo di Neuengamme.\nServendosi di 32 prigionieri di guerra russi, convinti a collaborare in cambio di cibo, iniett\u00f2 loro i bacilli della tubercolosi senza alcun risultato se non la morte di quattro di loro.\nInvece di desistere Heissmeyer si fece assegnare 20 bambini ebrei come cavie da Oswald Pohl che glieli procur\u00f2 facendoli prelevare dal campo di sterminio di Birkenau dal dottor Josef Mengele che entrando nella baracca dei bambini per selezionarli disse: \u00abChi vuole vedere la mamma faccia un passo avanti.\u00bb\nI 20 bambini giunsero a Neuengamme il 29 novembre 1944. Provenivano da Francia, Paesi Bassi, Jugoslavia, Polonia, e uno di loro dall'Italia: Sergio De Simone, un bambino napoletano di circa 7 anni.\nNel gennaio del 1945, mentre il Terzo Reich stava crollando, il dottor Kurt Heissmeyer condusse il suo ultimo fallimentare esperimento: dopo aver loro iniettato i bacilli tubercolari, i bambini vennero operati per asportare loro i linfonodi, localizzati nella zona ascellare, che avrebbero dovuto produrre gli anticorpi contro la tubercolosi.\nLe ghiandole linfatiche asportate vennero inviate al dottor Hans Klein, patologo della clinica di Hohenlychen, che il 12 marzo 1945 certific\u00f2 a Heissmeyer che nessun anticorpo si era generato.\nIl massacro di Bullenhuser Damm.\nKurt Heissmeyer aveva lasciato Neungamme e, ormai, con gli Alleati alle porte di Amburgo, il comandante del campo Max Pauly, il 7 aprile 1945 chiedeva per iscritto al RSHA (Ufficio Centrale per la Sicurezza del Reich) di Berlino cosa si dovesse fare con i prigionieri della Baracca 4a, la \"baracca dei bambini\".\nBerlino rispose il 20 aprile che il Dipartimento Heissmeyer \u00ab\u00e8 annullato\u00bb.\nDivenne, quindi, impellente far sparire ogni traccia di quanto era accaduto nel campo di Neuengamme.\nI prigionieri scandinavi vennero fatti evacuare, mentre per la presenza della Croce rossa svedese nel campo era rischioso procedere alla eliminazione sul posto dei 20 bambini infettati.\nSi decise allora di trasferirli con un camion del servizio postale nella scuola amburghese di Bullenhuser Damm, nella notte tra il 20 e il 21 aprile 1945, qualche giorno prima della fine della guerra, insieme ai 2 medici francesi deportati, Ren\u00e9 Quenouille e Gabriel Florence, ai 2 infermieri olandesi deportati, Anton Holzel e Dirk Deutekom, e a 14 prigionieri di guerra russi.\nPer convincere i bambini, il pi\u00f9 grande aveva 12 anni, ancora pieni di sonno si disse loro che li avrebbero portati dai loro genitori.\nNel camion salirono 3 SS (Wilhelm Dreimann, Heinrich Wieagen e Adolf Speck); accanto all'autista (Hans Friedrich Petersen) sedette il medico del campo (Alfred Trzebinski).\nDopo un breve viaggio il camion giunse al campo esterno dove li attendeva l'Obersturmf\u00fchrer delle SS Arnold Strippel.\nNel seminterrato della scuola vennero prima strangolati i 2 medici, i 2 infermieri e 6 prigionieri russi poi si procedette con i 20 bambini insonnoliti e malati, che docilmente si sottoposero a una iniezione di morfina credendo trattarsi di uno dei tanti prelievi subiti nel laboratorio del campo.\nQuando la droga ebbe fatto effetto vennero appesi per il collo, \u00abcome quadri alle pareti\u00bb, a dei ganci predisposti in una stanza.\nL'eccidio si concluse all'alba con l'uccisione di altri 8 prigionieri russi.\nI cadaveri dei 20 bambini furono riportati nel campo di Neuengamme e cremati.\nI 20 bambini assassinati furono:\nUna vita tranquilla.\nIl 18 marzo 1946 un tribunale inglese apr\u00ec il processo contro i responsabili dei fatti di Bullenhuser Damm che si concluse con la condanna all'impiccagione del comandante del campo Max Pauly, del dottor Alfred Trzebinski, di Wilhelm Dreimann, di Johann Frahm ed Ewald Jauch.\nDurante il processo venne alla luce la responsabilit\u00e0 e il comportamento criminale di Kurt Heissmeyer che nel frattempo era tornato nella citt\u00e0 natale di Magdeburgo dove esercitava tranquillamente la sua professione di medico conducendo una vita agiata assieme alla moglie e ai suoi figli.\nQuattordici anni dopo, il 21 maggio 1959, il settimanale \"Stern\" pubblic\u00f2 una serie di articoli dedicati al massacro dei bambini dove, secondo il giornalista Jurgen von Kornatzky, aveva avuto una parte importante Heissmeyer che era rimasto impunito.\nPassarono ancora quattro anni prima che il 13 dicembre 1963 Heissmeyer fosse arrestato e giudicato da un tribunale che lo condann\u00f2 all'ergastolo il 30 giugno del 1966, pi\u00f9 di vent'anni dopo i fatti accaduti.\nNel carcere di Bautzen, il 29 agosto 1967, Heissmeyer mor\u00ec per infarto cardiaco a 61 anni.\nIl giorno del ricordo.\nOgni anno nella scuola di Bullenhuser Damm, che ora si chiama \"Janusz Korczak Schule\" viene celebrato il 20 aprile come \"Il Giorno del Ricordo\".\nIl 20 aprile 1979 \u00e8 nata l'\"Associazione dei Bambini di Bullenhuser Damm\", presieduta da Philippe Kohn - fratello di Georges-Andr\u00e9, il pi\u00f9 grande dei 20 bambini trucidati.\nNel giardino di rose bianche della scuola \u00e8 stata posta una lapide dove si legge:"}
{"id": "2390133", "revid": "88812", "url": "https://it.wikipedia.org/wiki?curid=2390133", "title": "Kurt Hei\u00dfmeyer", "text": ""}
{"id": "2390134", "revid": "125104120", "url": "https://it.wikipedia.org/wiki?curid=2390134", "title": "Soul Train Music Award", "text": "Il Soul Train Music Awards \u00e8 un festival annuale, nel quale vengono premiati i migliori personaggi attivi nell'ambito della musica e dell'intrattenimento della black music, intesa come insieme di generi afro-americani, ossia soul, R&amp;B, jazz, gospel e hip hop. Prodotto dalla squadra che realizz\u00f2 il programma televisivo \"Soul Train\", dal quale prende il nome, il premio viene consegnato dal 1987.\nLa giuria del Soul Train Music Awards \u00e8 composta da persone coinvolte nell'ambito della programmazione radiofonica, della musica e del management, nonch\u00e9 da artisti che vantano precedenti illustri nelle classifiche di settore. Nel 2008 la cerimonia non ebbe luogo, a causa dello sciopero messo in atto dagli sceneggiatori, ma dal 2009 il festival ha ripreso il suo svolgimento annuale. Dal 1995 al 2005 \u00e8 stato tenuto un premio separato chiamato Soul Train Lady of Soul Awards, onorando le artiste femminili.\nNel passato si sono esibiti al Soul Train artisti come Whitney Houston, Luther Vandross, Patti LaBelle, Will Smith, Vanessa Williams e Gladys Knight.\nLa cantante Beyonc\u00e9 detiene il record di premi vinti, seguita Janet Jackson e Chris Brown.\nCategorie speciali.\nSammy Davis, Jr. Award for Entertainer of the Year.\nIl Sammy Davis, Jr. Award for Entertainer of the Year \u00e8 un premio conseguito dal 1989 al 2009, che riconosceva le personalit\u00e0 che si erano distinti nel corso dell'anno. Beyonc\u00e9 \u00e8 stata l'unica artista ad aver vinto questo premio due volte nella storia dello show (una volta da sola e una volta con le Destiny's Child) fino al 2009, quando Michael Jackson ha ricevuto il premio postumo alla sua morte."}
{"id": "2390141", "revid": "767487", "url": "https://it.wikipedia.org/wiki?curid=2390141", "title": "Guniw Tools", "text": "I Guniw Tools (reso graficamente come GUNIW TOOLS) sono un gruppo musicale giapponese, nato come estensione musicale del laboratorio artistico Guniw ed attualmente in pausa a tempo indeterminato dal 2000.\nSono considerati fra le figure pi\u00f9 \"cult\" del panorama underground giapponese, ed il loro leader Full \u00e8 tuttora uno dei musicisti d'avanguardia pi\u00f9 influenti in patria.\nLa band \u00e8 ascrivibile nel visual kei dato il ruolo di primo piano riservato alla parte visiva del progetto (paritaria rispetto alla parte musicale), pur non eseguendo un genere affine al glam o al metal.\nNota sul nome.\nIl nome della band proviene da Guniw, il nome dell'atelier di Full, che a sua volta \u00e8 una sorta di r\u014dmaji creativo di , onomatopea che in Giappone viene usata per indicare le cose molli e gommose e la cui origine etimologica \u00e8 da ricercarsi nella pianta konjac, chiamata dai giapponesi , da cui si ricava una gelatina vegetale commestibile. \"Guniw Tools\" \u00e8 quindi pressoch\u00e9 traducibile come \"gli strumenti gommosi\".\nStoria.\nLo studio Guniw \u00e8 un laboratorio artistico fondato da Full nel 1989 e dedito a rappresentare il suo complesso universo immaginifico con varie forme quali le arti visive, l'artigianato e la filmica; a questi ambiti si aggiunge anche la musica quando, nel 1992, Full incontra il musicista Jake e con lui fonda i Guniw Tools.\nInizialmente il duo si dedica alla realizzazione di brani venati da temi fantastici e na\u00eff, con testi ispirati alle fiabe europee e musiche allegre e giocose; anche i costumi di scena sono sullo stesso stile, e FULL indossa i panni del \"principe azzurro\", aiutato dalla sua voce dolce che si presta al ruolo. In questo senso \u00e8 possibile tracciare un parallelo fra i primi Guniw Tools ed i , altro gruppo che si ispirava ad un'atmosfera sognante e giocosa. Successivamente entra a far parte dei Guniw Tools il chitarrista Asaki, inizialmente come membro di supporto e subito accolto come componente ufficiale dato il grande favore riscosso fra i fan; i testi alienati di Full, il gusto dolce di Jake e le note elettroniche di Asaki formano ora un trio omogeneo. Grazie al loro aspetto bizzarro (soprattutto FULL \u00e8 noto per i suoi cappelli creati da lui stesso e particolarmente fantasiosi), alla musica altrettanto stramba ed ai live colorati che avevano procurato loro molti fan ancor prima di pubblicare un solo disco, i Guniw Tools firmano un contratto discografico nel 1994 con l'etichetta major Victor Entertainment, a cui resteranno legati per tutta la loro carriera.\nIl primo periodo 1996-1997 \u00e8 fervido di pubblicazioni sia musicali sia filmiche, ma nel settembre 1997, dopo l'uscita del secondo album \"Other Goose\" Jake decide di lasciare il gruppo per divergenze artistiche: da questo momento il sound della band cambia radicalmente, passando da melodioso e colorato a fortemente elettronico e sperimentale. La parte centrale della produzione dei Guniw Tools (1997-1999) si basa principalmente su brani techno composti da complessi collage di campionamenti e da intere canzoni basate su semplici riff di chitarra ripetuti in rond\u00f2 ed arricchiti di elementi armonici. Nella terza parte della loro produzione, dal 1999 al 2000, i Guniw Tools recuperano il gusto per gli strumenti tradizionali con brani dall'arrangiamento acustico semplice, ma costruzione melodica complessa ed influenzata dalla musica new wave e dal britpop.\nNel novembre del 2000 esce un \"best of\" su due CD (uno dedicato al periodo con Jake, l'altro a quello successivo), ed alla fine dell'anno FULL ed ASAKI annunciano ai fan che la band avrebbe interrotto temporaneamente l'attivit\u00e0 per due anni per consentire ai componenti di intraprendere carriere soliste; fra le ragioni dello scioglimento vi erano dei problemi con la label Victor (due anni d'inattivit\u00e0 avrebbero portato allo scioglimento automatico del contratto).\nProgetti post-Guniw Tools.\nDal 2001 sia Full sia Asaki si sono dedicati a molteplici attivit\u00e0: Full ha prima fondato una nuova band, i Nookicky (stilisticamente molto affini all'ultimo periodo dei Guniw Tools) durati dal 2001 al 2005, ed attualmente lavora come solista col nome di Shilfee and Tulipcorobockles ed ha fondato un nuovo gruppo chiamato Tafuca Madara. Asaki, invece, ha fondato nel 2001 gli Age of Punk e dal 2002 \u00e8 anche contemporaneamente il chitarrista della band Bug. Quanto a Jake, dopo la sua uscita dai Guniw Tools \u00e8 entrato a far parte dei Super Soul Sonics, ed attualmente cura un progetto solista intitolato Cloudchair.\nPassati i due anni di pausa annunciati, in un'intervista radiofonica Full ha dichiarato che al momento gli era difficile ricomporre i Guniw Tools poich\u00e9 impegnato in altri progetti (riferendosi ai Nookicky), ma sarebbe felice di rimettere in piedi la band con i componenti originali (cio\u00e8 recuperando Jake).\nFormazione.\nFull si occupava anche della grafica, della regia dei videoclip ed in generale della direzione artistica.\nDiscografia.\nLe specifiche sono indicate fra parentesi \"()\", eventuali note dopo il punto e virgola \";\".\nAlbum.\nI cinque album ed il live sono stati ripubblicati in edizione rimasterizzata e con l'aggiunta di bonus track il 23 luglio 2003.\nVideografia.\nLa sigla \"VV\" sta per \"Video Version\". Tutti i video sono raccolte di videoclip, eccetto dove espressamente indicato."}
{"id": "2390147", "revid": "287204", "url": "https://it.wikipedia.org/wiki?curid=2390147", "title": "Bahiyyih Khanum", "text": ""}
{"id": "2390153", "revid": "28592", "url": "https://it.wikipedia.org/wiki?curid=2390153", "title": "XXIV edizione delle universiadi invernali", "text": ""}
{"id": "2390155", "revid": "28592", "url": "https://it.wikipedia.org/wiki?curid=2390155", "title": "Repubblica del Daghestan", "text": ""}
{"id": "2390158", "revid": "984922", "url": "https://it.wikipedia.org/wiki?curid=2390158", "title": "Joyce Cary", "text": "Biografia.\nNacque a Derry (nota anche come \"Londonderry\") - oggi la seconda citt\u00e0 per grandezza dell'Irlanda del Nord - il 7 dicembre 1888, quando ancora tutta l'Irlanda faceva parte del Regno Unito. La sua famiglia possedeva diverse terre presso Donegal, poco distante da Derry, tuttavia le perse nel 1882, quando il Primo Ministro Gladstone, preoccupato per il crescente malcontento degli Irlandesi, diede ordine di espropriare le terre dei nobili meno abbienti; fu cos\u00ec che la sua famiglia, prima tanto unita, si disperse, pur tentando di conservare il proprio potere. Suo padre part\u00ec per l'America del Nord, dove visse servendo prima la cavalleria degli Stati Uniti, poi la Polizia a cavallo canadese; tornato in Patria di nuovo senza un lavoro, conobbe Charlotte Joyce, la figlia di un banchiere di Belfast, con la quale si spos\u00f2 e dalla quale ebbe Arthur. Appena nato, i suoi genitori si trasferirono a Londra, portandolo con loro.\nTrascorse la sua infanzia nella \"City\", passando l'estate dalla nonna, rimasta in Irlanda. A questo periodo il futuro scrittore si rifece per scrivere \"Castle Corner\" e \"A House of Children\"; da questi due romanzi possiamo capire quanto si sentisse legato a quella terra, nonostante sapesse di dover trascorrere la sua vita in Inghilterra. La sua infanzia fu segnata dall'asma, tormento che si port\u00f2 dietro per tutta la vita, e dalla miopia ad un occhio.\nSi form\u00f2 presso l\"'indipendent school\" di Clifton, poco lontano da Bristol. In questi anni, segnati dalla morte della madre, matur\u00f2 in lui la convinzione di essere destinato a diventare un artista, cos\u00ec nel 1906 fece un viaggio a Parigi. Tornato in Patria, riprese gli studi artistici ad Edimburgo, rendendosi poi conto di non essere destinato alla Pittura. Furono gli anni delle prime esperienze letterarie: in questo periodo si espresse soprattutto in Poesia, senza per\u00f2 riuscire a sfondare. S'iscrisse quindi al Trinity College di Oxford, dove conobbe e strinse una sincera amicizia con John Middleton Murry, come lui futuro scrittore. I due fecero poi un viaggio a Parigi insieme, quindi si persero di vista quando Cary lasci\u00f2 il College.\nNel 1912 part\u00ec come volontario della Croce Rossa per il Montenegro, mentre tra Ottomani e Lega Balcanica infuriava la guerra, conclusasi nel 1913. A questa esperienza si rifece per scrivere \"Memoir of the Bobotes\", romanzo pubblicato postumo nel 1964. Nel 1913 torn\u00f2 nel Regno Unito e per un breve periodo fu impegnato nella coordinazione delle cooperative agricole irlandesi; poi part\u00ec per l'Africa per combattere i Tedeschi, nemici durante la Prima guerra mondiale, nella loro colonia del Camerun. Scrisse in proposito un racconto intitolato \"Umaru\" nel 1921. Vi rimase sino al 1916, poi di nuovo oltre la Manica, questa volta risolto ad intraprendere la carriera di scrittore, iniziata per\u00f2 solo nel 1920, una volta provveduto alle carenze finanziarie. All'inizio scrisse sotto lo pseudonimo di Thomas Joyce per la rivista statunitense \"The Saturday Evening Post\", proponendo i racconti abbozzati in Africa.\nDopo essersi sposato con Gertrude Oglivie, conosciuta anni prima, si trasfer\u00ec nuovamente ad Oxford, sulla Parks Road. L\u00ec crebbero i suoi quattro figli. Furono gli anni d'oro della sua produzione: scrisse nel 1932 \"Aissa Saved\", nel 1933 \"An American Visitor\", nel 1936 \"The African Witch\" e nel 1939 \"Mister Johnson\" e \"Power in Men\". S'impose come una delle icone del Modernismo, raggiungendo fama internazionale. George Orwell, di ritorno dalla Spagna, lo raccomand\u00f2 al Liberal Book Club. Raggiunto l'apice del successo, per\u00f2, inizi\u00f2 un periodo di decadenza creativa, conclusosi felicemente nel 1941 con l'assegnazione per il romanzo \"A House of Children\" del prestigioso James Tait Black Memorial Prize, conferito a scrittori del calibro di Lawrence, de la Mare, Garnett, Forster, Graves e Huxley. Tra il 1941 e il 1944 scrisse \"The First Trilogy\", pensata gi\u00e0 negli anni trenta, poi conclusa con \"The Horse's Mouth\". Un'altra sua opera, un pamphlet intitolato \"The Case For African Freedom\", ottenne fama internazionale grazie all'interessamento di Orwell, che l'incluse nella sua raccolta \"Searchlight Books\" - progetto al quale parteciparono, tra gli altri, Sebastian Haffner, Stephen Spender e Olaf Stapledon. L'opera fu successivamente adattata per il Cinema dal regista britannico Thorold Dickinson.\nVerso la fine degli anni quaranta lo scrittore fece lunghi viaggi attraverso Africa e India, quest'ultima visitata nel 1946 su proposta del regista Dickinson, intenzionato a girare un film al quale successivamente rinunci\u00f2. Rifacendosi al suo viaggio in Oriente, Cary scrisse il romanzo \"The Moonlight\", pubblicato sempre nel '46, sulle difficolt\u00e0 delle donne; quest'opera segna la fine degli anni d'oro della sua produzione letteraria. Scrisse nel 1949, anno della morte della moglie, un altro romanzo, \"A Fearful Joy\", che non era per\u00f2 all'altezza dei precedenti. Si risolse quindi a raccogliere le proprie opere con l'aiuto dell'editore Michael Joseph.\nDopo un soggiorno negli States, collabor\u00f2 alla transizione cinematografica di \"Mister Johnson\". In questi anni gli fu offerto il titolo di Commendatore dell'Impero Britannico, che per\u00f2 rifiut\u00f2. Scrisse tra il 1952 e il 1955 \"The Second Trilogy\", negli anni pi\u00f9 critici per la sua salute: il suo fisico si stava logorando sia a livello neuronale sia a livello polmonare. La sua ultima opera fu il romanzo \"The Captive and the Free\", pubblicato postumo nel 1959: si era infatti spento nella sua casa, ad Oxford, il 29 marzo 1957."}
{"id": "2390163", "revid": "110157", "url": "https://it.wikipedia.org/wiki?curid=2390163", "title": "Malmy\u017eskij rajon", "text": "Il Malmy\u017eskij rajon, () \u00e8 un rajon dell'Oblast' di Kirov, nella Russia europea; il capoluogo \u00e8 Malmy\u017e."}
{"id": "2390171", "revid": "2231812", "url": "https://it.wikipedia.org/wiki?curid=2390171", "title": "Liquefazione delle sabbie", "text": "La liquefazione delle sabbie, nella geologia, indica il comportamento dei terreni sabbiosi che, a causa di un aumento della pressione interstiziale, passano improvvisamente da uno stato solido a uno fluido, o con la consistenza di un liquido pesante e acido.\nDescrizione.\nLa liquefazione avviene pi\u00f9 frequentemente in depositi sabbiosi e/o sabbioso limosi sciolti, a granulometria sostanzialmente uniforme e saturi. Durante la fase di carico, le sollecitazioni indotte nel terreno, quali possono essere quelle derivanti da un evento sismico, possono causare un aumento delle pressioni interstiziali fino a eguagliare la tensione totale dovuta al peso degli strati di terreno soprastanti. Viene cos\u00ec annullata la resistenza al taglio del terreno secondo il principio delle pressioni efficaci di Terzaghi, e si assiste cos\u00ec a un fenomeno di fluidificazione del suolo.\nIn pratica, si pu\u00f2 osservare che gli edifici costruiti al di sopra di un terreno soggetto a tale fenomeno subiscono affondamenti e/o ribaltamenti, in quanto il terreno non \u00e8 pi\u00f9 in grado di opporre resistenza e bilanciare la spinta/peso proveniente dall'alto.\nI depositi pi\u00f9 soggetti a liquefazione sono sabbie e limi la cui deposizione \u00e8 avvenuta nell'Olocene (si tratta cio\u00e8 di terreni generalmente non pi\u00f9 antichi di 10\u00a0000 anni) a granulometria uniforme (poco classati) che si trovano in strati con spessori nell'ordine dei metri e in condizioni sature. Questi depositi possono trovarsi lungo letti fluviali, spiagge, dune e altre aree di accumulo di sabbie e silt di trasporto eolico (L\u00f6ss). Fenomeni di liquefazione sono le sabbie mobili, quick clay, correnti di torbida e liquefazioni da terremoti."}
{"id": "2390172", "revid": "287204", "url": "https://it.wikipedia.org/wiki?curid=2390172", "title": "Ceftazidima", "text": "La ceftazidima \u00e8 un antibiotico appartenente alle cefalosporine (agenti battericidi) di terza generazione, con spettro ampio in grado di agire anche su infezioni da \"Pseudomonas aeruginosa\".\nFarmacodinamica.\nLa ceftazidima \u00e8 una cefalosporina metossiminica dotata di uno spettro molto ampio. Il farmaco in vitro \u00e8 attivo su una vasta gamma di Gram+ e Gram\u2212 aerobi e anaerobi. Il farmaco riesce ad essere in parte efficace anche nei confronti dei batteri produttori di \u03b2-lattamasi, ma \u00e8 suscettibile all'azione di \u03b2-lattamasi inducibili (AmpC), per cui in alcune formulazioni viene associato ad un inibitore non \u03b2-lattamico delle \u03b2-lattamasi come l'avibactam.\nFarmacocinetica.\nIl farmaco si somministra per via parenterale, ha un basso legame con le proteine plasmatiche ed \u00e8 eliminato per via renale dove arriva in forma attiva nelle urine. L'antibiotico raggiunge rapidamente e ad alte concentrazioni tutti gli organi.\nIndicazioni.\nViene utilizzato contro le infezioni da \"Bacteroides fragilis\", \"Citrobacter freundii\", \"Enterobacter\" sp, \"Serratia marcescens\", \"Neisseria meningitidis\", \"Pseudomonas aeruginosa\".\nDosaggi.\nPer via endovenosa o intramuscolare, 1-2 g (da somministrare ogni 8-12 ore).\nControindicazioni.\nSconsigliato in soggetti con insufficienza renale, da evitare in caso di gravidanza, ipersensibilit\u00e0 nota al farmaco o in casi di allergia alle penicilline e attacchi epilettici.\nEffetti indesiderati.\nFra gli effetti collaterali pi\u00f9 frequenti si riscontrano senso di agitazione, vomito, vertigini, orticaria, cefalea, nausea, diarrea, dolore addominale, prurito, eosinofilia."}
{"id": "2390173", "revid": "124123", "url": "https://it.wikipedia.org/wiki?curid=2390173", "title": "Luca Lombroso", "text": "Attivit\u00e0.\nLuca Lombroso \u00e8 tecnico meteorologo certificato e divulgatore ambientale. . \u00c8 responsabile tecnico dell'Osservatorio Geofisico di Modena del Dipartimento di Ingegneria \"Enzo Ferrari\", Universit\u00e0 di Modena e Reggio Emilia .\nHa scritto e collaborato a centinaia di articoli scientifici e divulgativi, partecipato a numerosi corsi e convegni e al grande esperimento \"MAP Mesoscale Alpine Programme\" nel 1999.\nha partecipato e organizzato la logistica di campagne di misure scientifiche per rilevamenti meteorologi e ambientali.\nE' Presidente dell'Associazione Emilia Romagna Meteo e membro del Comitato di Redazione della Rivista Nimbus, socio di ASPO Italia e membro del Comitato Scientifico di Foreste per Sempre\nRadio e TV.\nOltre alla partecipazione a Che Tempo Che Fa, presentando simpaticamente le previsioni, \u00e8 spesso ospite a trasmissioni televisive (Kilimangiaro, Cominciamo Bene, Le Storie, Agor\u00e0, ecc.). Dal 2010 al 2012 ha collaborato con Class Meteo - Class TV conducendo il programma Lombroso Variabile e partecipando al programma Class Meteo Show. Nel 2015 ha collaborato con licia Col\u00f2 al programma Il Mondo Insieme, tenendo la rubrica Il Mondo in PrevisionePer radio ha collaborato con Le Scatole Cinesi ed \u00e8 spesso ospite o in collegamento a Caterpillar, l'altro lato ecc. su Radio 2 e a varie radio regionali."}
{"id": "2390176", "revid": "204012", "url": "https://it.wikipedia.org/wiki?curid=2390176", "title": "Ceftazidime", "text": ""}
{"id": "2390180", "revid": "729019", "url": "https://it.wikipedia.org/wiki?curid=2390180", "title": "Lake Sebu", "text": "Lake Sebu \u00e8 una municipalit\u00e0 di Seconda classe delle Filippine, situata nella Provincia di South Cotabato, nella regione di SOCCSKSARGEN.\nLake Sebu \u00e8 formata da 19 baranggay:"}
{"id": "2390184", "revid": "1718925", "url": "https://it.wikipedia.org/wiki?curid=2390184", "title": "Cefadrossile", "text": "Il cefadrossile rientra fra le cefalosporine (agenti battericidi) di prima generazione.\nIndicazioni.\nViene utilizzato contro le infezioni da H. influenzae e generalmente per tutte le infezioni (vie urinarie, polmoniti)\nControindicazioni.\nSconsigliato in soggetti con insufficienza renale, da evitare in caso di gravidanza, ipersensibilit\u00e0 nota al farmaco o in casi di allergia alle penicilline e attacchi epilettici.\nEffetti indesiderati.\nFra gli effetti collaterali pi\u00f9 frequenti si riscontrano senso di agitazione, vomito, colite, cefalea, nausea, diarrea, dolore addominale, prurito, eosinofilia."}
{"id": "2390185", "revid": "204012", "url": "https://it.wikipedia.org/wiki?curid=2390185", "title": "Cefadroxil", "text": ""}
{"id": "2390187", "revid": "767487", "url": "https://it.wikipedia.org/wiki?curid=2390187", "title": "Norala", "text": "Norala \u00e8 una municipalit\u00e0 di Terza classe delle Filippine, situata nella Provincia di South Cotabato, nella regione di SOCCSKSARGEN.\nNorala \u00e8 formata da 14 baranggay:"}
{"id": "2390191", "revid": "1543377", "url": "https://it.wikipedia.org/wiki?curid=2390191", "title": "Polomolok", "text": "Polomolok \u00e8 una municipalit\u00e0 di Prima classe delle Filippine, situata nella Provincia di South Cotabato, nella regione di SOCCSKSARGEN.\nPolomolok \u00e8 formata da 23 baranggay:"}
{"id": "2390192", "revid": "339392", "url": "https://it.wikipedia.org/wiki?curid=2390192", "title": "Grande citt\u00e0 di circondario (Germania)", "text": ""}
{"id": "2390193", "revid": "125888206", "url": "https://it.wikipedia.org/wiki?curid=2390193", "title": "La legge di McClain", "text": "La legge di McClain (\"McClain's Law\") \u00e8 una serie televisiva poliziesca statunitense trasmessa dalla NBC nella stagione 1981-1982. Protagonista della serie \u00e8 Jim McClain, interpretato da James Arness (reduce dal successo di \"Alla conquista del West\").\nTrama.\nL'ormai ultracinquantenne Jim McClain poliziotto in pensione, decide di rientrare in Polizia dopo che, il suo migliore amico Sidd Lemon, viene ucciso da alcuni malviventi mentre gli rubavano il portafogli.\nNon sar\u00e0 cos\u00ec facile, sia per l'et\u00e0 ma anche a causa di una gamba zoppa (colpi d'arma da fuoco anni prima).\nMa Jim \u00e8 un uomo di forte tempra che, nonostante il giovani colleghi e il tenente DeNisco facciano di tutto per mettergli i bastoni tra le ruote, ritenendolo un vecchio illuso, supera brillantemente tutti i test e rientra nel dipartimento, anzi sar\u00e0 un elemento indispensabile e stimato da tutti, cui verranno affibbiati i casi pi\u00f9 pericolosi ed intricati.\nLa serie pur essendo pi\u00f9 che interessante, si ferma ad una sola stagione; siamo nel 1982 forse in quel periodo il pubblico ne aveva un po' abbastanza di telefilm polizieschi"}
{"id": "2390195", "revid": "125174484", "url": "https://it.wikipedia.org/wiki?curid=2390195", "title": "Benzilpenicillina", "text": "La benzilpenicillina detta anche penicillina G rientra fra le penicilline, \u00e8 un potente antibiotico.\nSono conosciute resistenze causate dall'espressione di beta lattamasi da parte dei batteri.\nFarmacocinetica.\nLa somministrazione avviene per via intramuscolare ed endovenosa solo in caso di infezioni gravi; il picco ematico avviene 30 minuti dopo la somministrazione intramuscolare e il legame sierico \u00e8 del 50%. L'eliminazione avviene per l\u201980-90% per via renale, piccole tracce sono riscontrate nelle feci e nel latte mentre nel liquor la benzilpenicillina \u00e8 in dosi superflue ma aumenta in caso di meningi infiammate. Non \u00e8 dializzabile.\nIndicazioni.\nViene utilizzato contro le infezioni streptococciche, gonococciche e meningococciche. Viene inoltre utilizzato in caso di antrace e rappresenta la prima linea per il trattamento della sifilide.\nPu\u00f2 essere utilizzato in caso di infezioni da batteri gram+ e pi\u00f9 raramente gram- non produttori di \u03b2-lattamasi, come clostridium (+), listeria monocytogenes (+), Corynebacterium diphtheriae (+), spirochetae e actynomyces (+).\nDosaggi.\nIn iniezione endovenosa lenta o intramuscolare\nIn iniezione endovenosa lenta - infusione\nControindicazioni.\nDa evitare in caso di ipersensibilit\u00e0 nota al farmaco. L'uso prolungato pu\u00f2 portare alla formazione di microrganismi resistenti al farmaco.\nEffetti indesiderati.\nFra gli effetti collaterali pi\u00f9 frequenti si riscontrano febbre, angioedema, orticaria, cefalea, dolore articolare. Possono presentarsi rari casi di shock anafilattico, reazioni di ipersensibilit\u00e0, malattia da siero, eruzioni cutanee o eosinofilia. Dosi molto elevate possono causare problemi neurologici come convulsioni o coma, problemi nel quadro ematologico come anemie emolitiche, trombocitopenia o agranulocitosi. \nPossibili disturbi della flora intestinale."}
{"id": "2390196", "revid": "204012", "url": "https://it.wikipedia.org/wiki?curid=2390196", "title": "Penicillina G", "text": ""}
{"id": "2390199", "revid": "125777242", "url": "https://it.wikipedia.org/wiki?curid=2390199", "title": "Piazza della Repubblica (Milano)", "text": "Piazza della Repubblica \u00e8 un'importante piazza di Milano, posta a nord del centro storico, lungo la circonvallazione delle mura spagnole.\nLa piazza, con i suoi 73.500 m\u00b2 \u00e8 tra le maggiori della citt\u00e0 e d'Italia per superficie. Ricca di spazi verdi, vi si affacciano edifici alti (tra cui la \"Torre Breda\"), il monumento dedicato a Giuseppe Mazzini e alberghi di prestigio.\nStoria.\nLa piazza fu aperta intorno al 1865 per servire l'allora nuova Stazione Centrale (il tracciato ferroviario correva sugli odierni viali Tunisia, Ferdinando di Savoia e Liberazione).\nLa costruzione della stazione rese necessaria l'apertura di una nuova strada radiale (l'attuale via Turati) per il collegamento con il centro cittadino; la nuova strada attraversava il bastione allora esistente tramite un sottopasso, battezzato Barriera Principe Umberto.\nLa nuova piazza racchiudeva un grande giardino centrale, intorno al quale correva il traffico carrabile e tranviario diretto alla stazione.\nNegli anni venti del XX secolo la piazza, fino ad allora nota come \"Piazzale Stazione Centrale\", prese il nome di \"Piazzale Fiume\" in onore della citt\u00e0 del Carnaro.\nNel 1927 venne costruito l'Hotel Principe di Savoia.\nNel 1931 la Stazione Centrale fu chiusa e sostituita dall'attuale, posta circa 1 km pi\u00f9 a nord; la piazza fu pertanto allargata, sia verso nord (sull'area gi\u00e0 ferroviaria), sia verso sud (sull'area del bastione abbattuto), assumendo l'aspetto attuale. Negli stessi anni trenta furono realizzati gli imponenti edifici residenziali che ancora caratterizzano la piazza.\nAnche se in maniera minima, la piazza reca ancora i segni del pesante bombardamento alleato che la citt\u00e0 sub\u00ec nell'agosto 1943. Su alcuni degli alti pali in ferro che reggono i cavi dei tram sono presenti i segni e i buchi delle schegge delle bombe esplose, che in alcuni casi li trapassarono da parte a parte lasciando delle vistose slabbrature verso l'esterno. \nDopo il 2 giugno 1946 alla piazza fu cambiato il nome in quello attuale per celebrare la proclamazione della Repubblica.\nEdifici notevoli.\nSulla piazza si affacciano numerosi edifici di valore architettonico.\nSul lato sinistro:\nSul lato destro:\nTrasporti.\nLa piazza \u00e8 servita dall'omonima stazione sotterranea delle \"linee S\", posta sul passante ferroviario, e dall'omonima fermata della linea M3 (gialla) della metropolitana. \u00c8 anche un importante nodo della rete tranviaria cittadina (linee 1, 9, 10 e 33)."}
{"id": "2390200", "revid": "729019", "url": "https://it.wikipedia.org/wiki?curid=2390200", "title": "Santo Ni\u00f1o (South Cotabato)", "text": "Santo Ni\u00f1o \u00e8 una municipalit\u00e0 di Quarta classe delle Filippine, situata nella Provincia di South Cotabato, nella regione di SOCCSKSARGEN.\nSanto Ni\u00f1o \u00e8 formata da 10 baranggay:"}
{"id": "2390201", "revid": "54253", "url": "https://it.wikipedia.org/wiki?curid=2390201", "title": "Bakuman", "text": ""}
{"id": "2390203", "revid": "729019", "url": "https://it.wikipedia.org/wiki?curid=2390203", "title": "Istmo tubarico", "text": "Nell'anatomia femminile l'istmo tubarico \u00e8 la prima parte della tube di Falloppio e precede l'ampolla uterina.\nAnatomia.\nSi tratta di una piccola fascia quasi rettilinea e sottile lunga circa 2-3 centimetri. Idealmente si tratta di una delle 4 parti delle tube di Falloppio, le altre sono: l'ampolla, l'infundibolo e la fimbria."}
{"id": "2390204", "revid": "729019", "url": "https://it.wikipedia.org/wiki?curid=2390204", "title": "Surallah", "text": "Surallah \u00e8 una municipalit\u00e0 di Prima classe delle Filippine, situata nella Provincia di South Cotabato, nella regione di SOCCSKSARGEN.\nSurallah \u00e8 formata da 17 baranggay:"}
{"id": "2390205", "revid": "729019", "url": "https://it.wikipedia.org/wiki?curid=2390205", "title": "Coppa America di pallavolo maschile 2005", "text": "La V Coppa America di pallavolo maschile si svolse a S\u00e3o Leopoldo, in Brasile, dal 3 al 7 agosto 2005. Al torneo parteciparono 6 squadre nazionali nordamericane e sudamericane e la vittoria finale and\u00f2 per la prima volta agli Stati Uniti.\nPodio.\nCampione.\nStati Uniti(Primo titolo)\nSecondo posto.\nBrasile\nTerzo posto.\nCuba"}
{"id": "2390208", "revid": "124123", "url": "https://it.wikipedia.org/wiki?curid=2390208", "title": "Junko Mizuno", "text": " Nota per il suo stile kawaii, ha pubblicato manga, disegnato giocattoli, T-shirt, calendari, peluche, cartoline e preservativi.\nCarriera.\nLa Mizuno esordisce nel 1995, con il manga \"Cinderalla\", rivisitazione surreale della fiaba \"Cenerentola\". Seguono altre rivisitazioni di celebri fiabe, come \"Hansel &amp; Gretel\" e \"Princess Mermaid\", parodia de \"La sirenetta\". I manga dell'autrice sono stati tradotti negli Stati Uniti d'America, in Italia e in Francia.\nLa scrittrice francese Virginie Despentes ha commissionato alla Mizuno un'illustrazione per la copertina del suo romanzo \"Bye Bye Blondie\", mentre alcune sue opere sono state esposte alla Triennale di Milano del 2006 e alla galleria Mondo Bizzarro di Roma.\nStile.\nLo stile della Mizuno \u00e8 influenzato dai manga di Osamu Tezuka, Leiji Matsumoto e Hideshi Hino, ed \u00e8 caratterizzato da un approccio kawaii. Il suo mondo \u00e8 grottesco, pieno di piccoli mostri, colori pop e umorismo nero. La peculiarit\u00e0 principale dell'autrice \u00e8 quella di rivisitare fiabe celebri in chiave horror e surreale. La stampa l'ha definita femminista e l'ha paragonata ad artisti quali Miss Van, Mark Ryden e Mori Chak."}
{"id": "2390210", "revid": "767487", "url": "https://it.wikipedia.org/wiki?curid=2390210", "title": "Tampakan", "text": "Tampakan \u00e8 una municipalit\u00e0 di Quarta classe delle Filippine, situata nella Provincia di South Cotabato, nella regione di SOCCSKSARGEN.\nTampakan \u00e8 formata da 14 baranggay:"}
{"id": "2390213", "revid": "124695935", "url": "https://it.wikipedia.org/wiki?curid=2390213", "title": "Chiesa di Santa Maria Maddalena al Quirinale", "text": "La chiesa di Santa Maria Maddalena al Quirinale era una chiesa di Roma, nel rione Monti. Essa si trivava in via del Quirinale. Assieme alla chiesa di Santa Chiara al Quirinale, e con i rispettivi conventi, fu distrutta nel 1888 per l'edificazione di un giardino pubblico, in ricordo della visita a Roma dell'imperatore tedesco Guglielmo II.\nEssa fu edificata nel 1581 dalla benefattrice Maddalena Orsini (1534-1605), figlia di Camillo Orsini, per le suore Domenicane le quali vi rimasero fino al 1839, anno in cui vi subentrarono le religiose dette \"sacramentate dall'adorazione perpetua del santissimo Sacramento\".\nLa chiesa era stata costruita dall'architetto Burioni, ed era stata riedificata durante il pontificato di Clemente XI all'inizio del Settecento. Essa aveva, oltre all'altare maggiore, quattro altari laterali."}
{"id": "2390214", "revid": "716632", "url": "https://it.wikipedia.org/wiki?curid=2390214", "title": "IWBTG", "text": ""}
{"id": "2390215", "revid": "110157", "url": "https://it.wikipedia.org/wiki?curid=2390215", "title": "Chiesa di Santa Chiara al Quirinale", "text": "La chiesa di Santa Chiara al Quirinale \u00e8 un luogo di culto cattolico scomparso di Roma, nel rione Monti, in via del Quirinale all'incrocio con via della Consulta. Assieme alla chiesa di Santa Maria Maddalena al Quirinale, e con i rispettivi conventi, fu distrutta nel 1888 per l'edificazione di un giardino pubblico, in ricordo della visita a Roma dell'imperatore tedesco Guglielmo II.\nStoria e descrizione.\nQuesta chiesa e monastero furono fondati dalla Compagnia del Santissimo Crocifisso in San Marcello verso l'anno 1571, che ricevette in dono l'area e il palazzo che ivi sorgeva da Giovanna d'Aragona Colonna, duchessa di Tagliacozzo: inizialmente la chiesa fu dedicata al \"Corpus Christi\", ed in seguito fu dedicata al Santissimo Sacramento e a Santa Chiara. Sulla parete esterna della chiesa si conservava una pittura del Roncalli, detto il \"Pomarancio\", che raffigurava l'\"Adorazione del Sacramento con i Santi Francesco d'Assisi e Chiara\". Il monastero annesso era abitato dalle religiose cappuccine (chiamate popolarmente le \"Cappuccine di Monte Cavallo\").\nLa chiesa aveva tre altari: i due altari laterali erano dedicati alla santissima Piet\u00e0 e a san Francesco. Sotto l'altare maggiore erano custodite le reliquie dei martiri Fausto e Giusta. Dalla sagrestia si accedeva ad un piccolo cimitero sotterraneo, ove, fino al XVII secolo, venivano seppellite le religiose defunte dell'annesso monastero. Nel giardino del monastero erano disposte tre piccole edicole, ove erano dipinte le nove chiese di Roma, facenti parti di un percorso di pellegrinaggio, la cui visita permetteva di lucrare l'indulgenza."}
{"id": "2390216", "revid": "729019", "url": "https://it.wikipedia.org/wiki?curid=2390216", "title": "Tantangan", "text": "Tantangan \u00e8 una municipalit\u00e0 di Quarta classe delle Filippine, situata nella Provincia di South Cotabato, nella regione di SOCCSKSARGEN.\nTantangan \u00e8 formata da 13 baranggay:"}
{"id": "2390221", "revid": "1305772", "url": "https://it.wikipedia.org/wiki?curid=2390221", "title": "Idrometrografo", "text": "L'idrometrografo \u00e8 un dispositivo utilizzato nell'idraulica pratica per le misure di livello. Esso \u00e8 munito di un sistema di registrazione e quindi fornisce un diagramma continuo nel tempo.\nL'idrometrografo verticale.\nPu\u00f2 essere utilizzato per misurare le variazioni del livello del mare o di un fiume, con una precisione di +/- 1\u00a0cm, tramite un galleggiante a contrappeso nel caso in cui si tratti di un idrometrografo verticale. L'idrometrografo verticale si compone di tre parti: un tamburo verticale mosso da un orologio, una puleggia che trasmette i movimenti del galleggiante e la parte \"scrivente\" con il cursore e il portapenna per tracciare la variazione del livello.\nAlcuni tipi di idrometrografi.\nIdrometrografo capacitivo\nIdrometrografo a ultrasuoni"}
{"id": "2390223", "revid": "729019", "url": "https://it.wikipedia.org/wiki?curid=2390223", "title": "T'boli", "text": "T'boli \u00e8 una municipalit\u00e0 di Prima classe delle Filippine, situata nella Provincia di South Cotabato, nella regione di SOCCSKSARGEN.\nT'boli \u00e8 formata da 25 baranggay:"}
{"id": "2390226", "revid": "86343", "url": "https://it.wikipedia.org/wiki?curid=2390226", "title": "Tboli", "text": ""}
{"id": "2390228", "revid": "484362", "url": "https://it.wikipedia.org/wiki?curid=2390228", "title": "Istanbul", "text": "Istanbul (in turco \"\u0130stanbul\", pronuncia , nota ufficialmente come Costantinopoli fino al 1930, in latino: \"Constantinopolis\", ; in turco ottomano \u0642\u0633\u0637\u0646\u0637\u064a\u0646\u064a\u0647 \"Kostant\u00eeniyye\", storicamente conosciuta come Bisanzio, , in latino: \"Byzantium\") \u00e8 la citt\u00e0 pi\u00f9 popolosa della Turchia e capoluogo della provincia omonima, oltre ad essere il principale centro industriale, finanziario e culturale dello stato.\nCon una popolazione di oltre di abitanti, Istanbul (considerando per\u00f2 anche i quartieri asiatici) \u00e8 il centro municipale pi\u00f9 popoloso d'Europa (quinto nel mondo) davanti a Mosca e Londra. \u00c8 una megalopoli situata nel nord-ovest del paese, la quale si estende lungo lo stretto del Bosforo, alla cui estremit\u00e0 meridionale si situa il porto naturale del Corno d'Oro, e lungo la sponda settentrionale del Mar di Marmara. La citt\u00e0, divisa dal Bosforo, si estende sia in Europa (Tracia) sia in Asia (Anatolia), risultando l'unica metropoli al mondo appartenente a due continenti. Istanbul \u00e8 considerata una citt\u00e0 globale.\nNel corso della storia \u00e8 stata conosciuta come Bisanzio (; in latino: \"Byzantium\") dal 659 a.C. al 330 d.C., per un breve periodo Nuova Roma (in latino: \"Nova Roma\"; in greco antico: , \"N\u00e9a R\u1e53m\u0113\") e poi Costantinopoli (in latino: \"Constantinopolis\"; ; in turco ottomano \u0642\u0633\u0637\u0646\u0637\u064a\u0646\u064a\u0647 \"Kostant\u00eeniyye\") dal 330 al 1930.\nDurante la sua storia fu la capitale:\nConosciuta anche con l'appellativo di \"seconda Roma\", \u00e8 stata fino alla conquista ottomana nel 1453 una tra le pi\u00f9 grandi citt\u00e0 della cristianit\u00e0, divenendo in seguito per quasi cinquecento anni la capitale di uno dei pi\u00f9 grandi imperi della storia e crocevia di culture. Quando \u00e8 stata proclamata la Repubblica di Turchia, il 29 ottobre 1923, Istanbul fu considerata ormai troppo vulnerabile, potendo finire sotto tiro delle marine militari che avevano dimostrato di poter violare gli accordi stretti durante la Prima guerra mondiale, e cos\u00ec Ankara, che in precedenza aveva servito come quartier generale del movimento cittadino turco durante la guerra d'indipendenza turca, \u00e8 stata scelta come capitale del nuovo Stato turco. L'attuale nome della citt\u00e0, venne ufficializzato nel 1930.\nNel 2010 Istanbul \u00e8 stata una delle capitali europee della cultura. Sin dal 1985 le aree storiche di Istanbul fanno parte della lista UNESCO dei patrimoni dell'umanit\u00e0.\nGeografia fisica.\nTerritorio.\nL'attuale area urbana si estende su entrambe le sponde del Bosforo, lo stretto che divide l'Europa dall'Asia e unisce il Mar Nero al Mar di Marmara, e sul Mar di Marmara stesso. Il \"Corno d'Oro\" (in Turco 'Halic') \u00e8 il nome del porto naturale nella parte europea e all'imbocco del Bosforo su cui si affaccia il centro storico.\nLa citt\u00e0 si trova ai margini della faglia sismica dell'Anatolia settentrionale, che corre nel Mar di Marmara. Recenti studi, prendendo in esame una serie di terremoti iniziatasi nel 1939 e proseguita nei successivi decenni, ritengono probabile che un evento sismico di notevoli proporzioni possa colpire Istanbul in un prossimo futuro.\nLa citt\u00e0 \u00e8 servita dal nuovo Aeroporto di Istanbul (nella parte europea) e dall'Aeroporto Internazionale di Istanbul-Sabiha G\u00f6k\u00e7en (nella parte asiatica). \nClima.\nIl clima di Istanbul \u00e8 di tipo temperato, ma \u00e8 alquanto particolare, a met\u00e0 strada tra il clima oceanico e il clima mediterraneo (media annuale +14,3\u00a0\u00b0C).\nL'inverno \u00e8 freddo e umido ed \u00e8 caratterizzato da un'alternanza fra periodi miti e piovosi (quando soffiano i venti umidi e tiepidi dal Mar Mediterraneo) e periodi invece pi\u00f9 rigidi e nevosi (con minime anche di -8\u00a0\u00b0C) quando soffiano i venti dal Polo nord o dall'Est. In gennaio e in febbraio le temperature medie possono variare tra i +3\u00a0\u00b0C e i +8\u00a0\u00b0C. Durante l'inverno cadono mediamente 60 cm di neve sulla zona dell'aeroporto e circa 5 cm in centro citt\u00e0, anche se le temperature medie non sono particolarmente basse, grazie ai temporali nevosi generati dal passaggio dell'aria polare o artica sul Mar Nero. Occasionalmente le nevicate possono essere anche abbondanti. \nL'estate \u00e8 calda e molto umida ed \u00e8 caratterizzata da precipitazioni minori rispetto agli altri periodi, ma sempre significative. In luglio e in agosto le temperature medie possono variare tra i +18\u00a0\u00b0C e i +28\u00a0\u00b0C.\nLa primavera e l'autunno sono miti e confortevoli e sono caratterizzate da un'alternanza di giornate piovose e soleggiate.\nLa citt\u00e0 riceve circa 844\u00a0mm di precipitazioni con un massimo d'inverno e un minimo d'estate. Ci sono molti giorni piovosi in autunno, in inverno e in primavera. In inverno sono comuni le gelate e non \u00e8 raro assistere ad abbondanti nevicate.\nIn un anno a Istanbul, mediamente, ci sono cinque giorni in cui la temperatura \u00e8 superiore ai 32\u00a0\u00b0C, e ventuno giorni in cui la temperatura \u00e8 inferiore a 0\u00a0\u00b0C.\nLa pi\u00f9 alta temperatura registrata a Istanbul \u00e8 stata di 40,5\u00a0\u00b0C, mentre la pi\u00f9 bassa \u00e8 stata di -16,1\u00a0\u00b0C.\nL'umidit\u00e0 relativa \u00e8 costantemente elevata e l'umidit\u00e0 media annuale \u00e8 del 72%. Le temperature invernali ed estive raramente sono estreme, ma l'elevata umidit\u00e0 relativa le fa percepire in modo molto pi\u00f9 severo.\nCaratteristica importante del clima di Istanbul \u00e8 la presenza del vento. I pi\u00f9 famosi sono il Poyraz (vento fresco da nord-est) e il Lodos (vento caldo da sud-ovest).\nOrigini del nome.\nIl nome \u0130stanbul venne dato alla citt\u00e0 ufficialmente solo attorno al 1930. I diversi nomi che ha avuto Istanbul riflettono il succedersi delle civilt\u00e0 che ne hanno segnato la storia nel corso dei secoli. Fondata dai coloni greci di Megara, nel 667 a.C., viene chiamata originariamente \u0392\u03c5\u03b6\u03ac\u03bd\u03c4\u03b9\u03bf\u03bd (\"Byz\u00e1ntion\") in onore del loro re Byzas. Divenne \"Byzantium\" in latino e successivamente Bisanzio in italiano.\nIl nome greco di \u039a\u03c9\u03bd\u03c3\u03c4\u03b1\u03bd\u03c4\u03b9\u03bd\u03bf\u03cd\u03c0\u03bf\u03bb\u03b9\u03c2 (\"Konstantinoupolis\"), da cui il latino \"Constantinopolis\" e l'italiano Costantinopoli, significa \"Citt\u00e0 di Costantino\". Tale nome le fu dato in onore dell'imperatore romano Costantino I quando la citt\u00e0 divenne capitale dell'Impero romano, l'11 maggio 330. Costantino la ribattezz\u00f2 \"Nova Roma\", ma questa denominazione non entr\u00f2 mai nell'uso comune, sebbene ancora oggi la denominazione ufficiale secondo la Chiesa ortodossa e il Patriarcato ecumenico sia \"Costantinopoli Nuova Roma\". Costantinopoli divenne successivamente la capitale dell'Impero bizantino fino a quando, nel 1453, venne espugnata dai Turchi Ottomani.\nLa forma \"Costantinopoli\" \u00e8 attestata in uso ufficiale sotto l'imperatore Teodosio II (408-450). \u00c8 rimasto il nome ufficiale principale della citt\u00e0 per tutto il periodo bizantino, e il nome pi\u00f9 comune utilizzato in Occidente fino al XX secolo. \u00c8 stato anche utilizzato (compresa la sua variante Kostantiniyye) da parte dell'Impero Ottomano fino all'avvento della Repubblica di Turchia.\nIl nome \u0130stanbul potrebbe derivare dalla frase greca medievale \"\u03b5\u1f30\u03c2 \u03c4\u03ae\u03bd \u03a0\u03cc\u03bb\u03b9\u03bd\" (da leggersi con la pronuncia \"istin\u02c8polin\"), oppure da quella in dialetto ionico \"\u03b5\u1f30\u03c2 \u03c4\u03ac\u03bd \u03a0\u03cc\u03bb\u03b9\u03bd\" (pron. \"istam\u02c8bolin\"), che significa \"verso la Citt\u00e0\" o \"nella Citt\u00e0\". In questo modo i Greci si riferivano alla \"Citt\u00e0 delle Citt\u00e0\", come Costantinopoli era conosciuta durante l'era bizantina e successivamente.\nPotrebbe altres\u00ec trattarsi di una semplice corruzione del greco [Kon]\"stan\"[tinou]\"pol\"[is] dove \"pol\" \u00e8 diventato \"bul\". La riluttanza araba, persiana e turca, a pronunciare una parola che cominci con due consonanti, potrebbe aver indotto a premetter loro una \"alif\" (che pu\u00f2 essere letta a volte \"A\", altre \"I\" e altre ancora \"U\") e ci\u00f2 potrebbe spiegare il motivo di quella \"I\" per l'antica Costantinopoli turchizzata. Il nome \"Stamboul\" o \"Stambul\" denominava in passato la penisola storica, cio\u00e8 la citt\u00e0 all'interno delle mura.\n\"Kostantiniyye\" (Arabo: \u0627\u0644\u0642\u0633\u0637\u0646\u0637\u064a\u0646\u064a\u0629, al-Qus\u1e6dan\u1e6diniyah; Turco Ottomano: \u0642\u0633\u0637\u0646\u0637\u064a\u0646\u064a\u0647, Kostantiniyye) \u00e8 il nome con cui la citt\u00e0 divenne nota nel mondo islamico. Si tratta di un calco arabo di \"Costantinopoli\", con la desinenza araba -ye ('posto di') al posto della desinenza greca -polis. Dopo la conquista ottomana del 1453, venne utilizzato come nome ufficiale formale in Turco Ottomano, e rimase in uso per la maggior parte del tempo fino alla fine dell'Impero Ottomano nel 1923. Tuttavia, durante alcuni periodi le autorit\u00e0 Ottomane favorirono altri nomi.\nLa citt\u00e0 fu chiamata, nel corso dei secoli, con svariati altri nomi: \"N\u00e8a R\u00f2m\u0113\" o \"Nuova Roma\" come si \u00e8 detto, \"Polis\" o \"La citt\u00e0\" (per eccellenza, come gi\u00e0 Roma), \"R\u016bmiyya al-Kubr\u0101\" (\"la maggior Roma\" in arabo), \"Qustantiniyya\" (\"Costantinopoli\" in arabo), e in turco \"\u0130slambol\" (\"Centro dell'Islam\"), perch\u00e9 fu sede, dal 1527 al 1924, del Califfato Islamico, \"P\u00e2y-i taht\" (\"Il piede del trono\" in persiano), \"Mikligardur\" (\"Citt\u00e0 grande\" dei mercenari Vareghi (o Variaghi), cio\u00e8 Vichinghi, che parlavano l'antico germanico norreno), \"Car(i) grad\" (cio\u00e8 \"Citt\u00e0 degli imperatori\", in generale nelle lingue slave), \"Gostandnubolis\" (il suo nome in armeno).\nNomi diversi da \u0627\u0633\u062a\u0627\u0646\u0628\u0648\u0644 (\"Istanbul\") erano diventati obsoleti in lingua turca durante la fine dell'era ottomana e il primo periodo della repubblica. Tuttavia, la variante \"Costantinopoli\" era ancora usata quando si scriveva il nome della citt\u00e0 in caratteri latini. Nel 1928, l'alfabeto turco adott\u00f2 al posto della scrittura araba i caratteri latini. Dopo di che, la Turchia cominci\u00f2 a spingere gli altri paesi a utilizzare nomi turchi per le citt\u00e0 turche, invece di altre traslitterazioni per la scrittura latina che erano state in uso in epoca ottomana. Lettere e pacchi inviati a \"Costantinopoli\" invece di \"Istanbul\" non furono pi\u00f9 recapitati dalle poste turche, il che contribu\u00ec all'adozione definitiva a livello mondiale del nuovo nome.\nStoria.\nLa Bisanzio greco-romana.\nLa fondazione di Bisanzio, da parte dei coloni greci di Megara, risale al 667 a.C. Grazie alla posizione di controllo sul Bosforo, la citt\u00e0 si svilupp\u00f2 in breve tempo tanto da diventare oggetto di contesa durante le guerre del Peloponneso.\nDopo essersi schierata con Pescennio Nigro contro il vittorioso Settimio Severo, la citt\u00e0 fu assediata e largamente distrutta fra il 193 e il 195. Nel 196 Bisanzio entr\u00f2 a far parte dell'Impero romano e fu ricostruita dallo stesso Settimio Severo, divenuto Imperatore, riottenendo rapidamente la sua precedente prosperit\u00e0.\nLa Costantinopoli romano-bizantina.\nLa posizione strategica di Bisanzio attrasse anche l'imperatore Costantino I che, l'11 maggio 330, la rifond\u00f2 come \"Nova Roma\", anche se la citt\u00e0 prese presto il nome di Costantinopoli. Il modello a cui l'imperatore si ispir\u00f2 fu Roma: venne quindi eretto un enorme palazzo imperiale, un Foro, un ippodromo, il quale fu testimone nel corso dei secoli di sommosse e assemblee popolari, e un numero impressionante di palazzi e chiese. La citt\u00e0 continu\u00f2 a crescere anche dopo Costantino, e dopo un secolo furono erette da Teodosio II nuove mura che quasi raddoppiarono la superficie della citt\u00e0.\nDopo la caduta dell'Impero romano d'Occidente, la posizione strategica di Costantinopoli, posta al crocevia fra Mar Mediterraneo e Mar Nero e fra Europa e Asia fece della citt\u00e0 un centro commerciale, culturale e politico di rilievo mondiale. Costantinopoli controll\u00f2 per lungo tempo il commercio lungo la via della seta e fra il Mediterraneo e la Russia.\nA Costantinopoli nasce ci\u00f2 che \u00e8 considerato il fondamento del diritto romano, il Corpus iuris civilis, voluto da Giustiniano I tra il 528 e il 565.\nDurante il Medioevo, Costantinopoli fu la pi\u00f9 grande e ricca citt\u00e0 d'Europa: si pensa che nel X secolo potesse avere fino a un milione di abitanti. La maggior basilica costantiniana, Hagia Sophia (Divina Sapienza), monumento di estrema rilevanza architettonica dedicato al Logos, da sempre centro religioso della citt\u00e0, divenne il centro della cristianit\u00e0 greco-ortodossa. Nonostante le aspre lotte interne per il potere e la scarsa autorit\u00e0 individuale dell'imperatore, l'oligarchia bizantina mantenne una stabile struttura politica durante i quasi mille anni dell'impero.\nDotata di un notevole impianto di fortificazioni, la citt\u00e0 rimase inespugnata fino al 1204, quando venne saccheggiata dagli eserciti della quarta crociata che instaurarono per poco pi\u00f9 di mezzo secolo \"l'impero latino\". Per Costantinopoli fu l'inizio del suo declino. Dopo la riconquista greca nel 1261, la citt\u00e0, spopolata e centro di uno Stato ormai di scarsa importanza, conobbe tuttavia una grande rinascita artistica e culturale. Circondata dal potente impero turco ottomano, il 29 maggio 1453 Costantinopoli venne infine espugnata dal Sultano Maometto II, detto a causa di ci\u00f2 il Conquistatore (\"Fatih\"), che ne fece la capitale dell'Impero ottomano. La caduta di Costantinopoli, e quindi la fine dell'Impero bizantino, \u00e8 indicata talvolta come l'evento che convenzionalmente chiude il Medioevo e comincia l'evo moderno.\nL'Istanbul ottomana e turca.\nSotto i sultani ottomani, Costantinopoli ritrov\u00f2 un nuovo periodo di splendore, diventando sede \"de facto\" del califfato nel 1517, ma mantenendo la sede del Patriarcato greco-ortodosso (nonostante la forzata conversione della Basilica di Santa Sofia in moschea) e in generale il carattere cosmopolita che la caratterizz\u00f2 nei secoli precedenti. Subito dopo la conquista, e sino all'inizio del XVII secolo, vennero costruite le grandi moschee imperiali: quella del conquistatore, di Selim I, di Beyazit, di Moschea di Solimano (Suleymaniye, la pi\u00f9 grande moschea di Istanbul), di Ahmet (Sultanahmet), e la moschea nuova. Queste erano parte di complessi (\"kulliye\") comprendenti ospedali, cucine per i poveri (\"imaret\") e scuole coraniche (\"madrase\"). Questi complessi erano amministrati da fondazioni religiose (\"vakif\") le quali ricavavano il denaro necessario al loro funzionamento da rendite fondiarie e immobiliari. Parallelamente, la citt\u00e0 venne dotata di strutture per il commercio, come il Gran Bazaar e il Bazar Egiziano, e torn\u00f2 a essere il crocevia dei traffici fra Europa e Asia.\nL'impero ottomano, sconfitto durante la prima guerra mondiale, fin\u00ec ufficialmente il 1\u00ba novembre 1922. Quando nel 1923 fu fondata la Repubblica di Turchia, la capitale venne spostata da Costantinopoli ad Ankara. L'attuale nome di Istanbul fu adottato nel 1930. In un primo tempo trascurata in favore della nuova capitale, Istanbul pass\u00f2 attraverso un periodo di grande trasformazione negli anni '50 e '60. Prima degli anni sessanta, in particolare, il governo di Adnan Menderes persegu\u00ec lo sviluppo economico del paese attraverso la costruzione di nuove strade e industrie. Anche nel centro storico, moderne pavimentazioni stradali rimpiazzarono l'acciottolato e una larga parte dei quartieri vecchi venne demolita. \nDagli anni settanta, la popolazione di Istanbul sta subendo una rapida crescita in seguito alla forte immigrazione dall'Anatolia. Nuovi quartieri (molto spesso abusivi, i cosiddetti \"gecekondu\") e zone industriali sono sorti alla periferia della citt\u00e0 e molti dei villaggi limitrofi sono stati incorporati nella grande area metropolitana.\nIstanbul \u00e8 tuttora sede del Patriarcato ecumenico di Costantinopoli, una delle antiche sedi apostoliche.\nAnni recenti.\nIn anni recenti la citt\u00e0 \u00e8 stata oggetto di diversi attacchi terroristici, come il massacro di piazza Taksim avvenuto nel 1977, e gli attacchi del 1999, del 2003 e del 2008, per un totale di pi\u00f9 di 120 vittime e 1.000 feriti.\nNell'estate del 2008 si \u00e8 verificata inoltre una sparatoria fuori dal consolato degli Stati Uniti d'America, con il rapimento di tre turisti tedeschi.\nNel giugno 2010 un attentato contro un minibus ha portato alla morte di quattro persone; potrebbe essersi trattato di una rappresaglia in seguito agli scontri fra esercito e Pkk che nel solo giugno hanno portato alla morte di 18 militari.\nUn nuovo attentato compiuto da un kamikaze in piazza Taksim porta, nell'ottobre 2010, alla morte del kamikaze e al ferimento di 15 agenti di polizia e 17 civili.\nIl governo del presidente Erdo\u011fan ha ultimato, proposto o sta portando avanti una serie di grandi opere (Tunnel ferroviario sotto il Bosforo, terzo ponte sul Bosforo, terzo aeroporto, diverse linee di metropolitana, canale navigabile per decongestionare il Bosforo) le quali, se da una parte costituiscono un potente stimolo per l'economia, dall'altra stanno alterando irreparabilmente l'immagine della citt\u00e0, sfregiata al tempo stesso da una speculazione edilizia ormai senza freni.\nConseguenza di ci\u00f2 sono stati fra l'altro i violenti scontri avvenuti nel giugno 2013 a piazza Taksim e a Be\u015fikta\u015f tra studenti, intellettuali, e cittadini da una parte e la polizia dall'altra in difesa del parco di Gezi (e dei suoi 600 alberi) che il governo cittadino vuole distruggere per ricostruire antiche caserme ottomane che dovranno ospitare un centro commerciale e una moschea.\nQuella che doveva essere una semplice protesta ha provocato manifestazioni in tutta la Turchia, approfittando del malcontento generale causato da varie misure attuate dal governo di Ankara.\nIl 28 giugno 2016, all'aeroporto Atat\u00fcrk, due attentatori suicidi affiliati all'ISIS, si sono fatti saltare in aria dopo aver aperto il fuoco sui passeggeri nel terminal voli internazionali. La polizia avrebbe sparato per neutralizzare i sospetti a un varco d'ingresso. Tutti i voli sono stati cancellati. Nell'attacco sono morte 41 persone, mentre 239 sono state ferite.\nNella notte di capodanno fra il 2016 e il 2017 alle ore 1:40 locali, un uomo armato di Kala\u0161nikov ha aperto il fuoco dentro il night club 'Reina', nel quartiere Be\u015fikta\u015f, nella zona europea della citt\u00e0. Si sono contati 39 morti (la maggior parte stranieri) e una cinquantina di feriti.\nMonumenti e luoghi d'interesse.\nIstanbul \u00e8 principalmente conosciuta per la sua architettura bizantina e ottomana, ma i suoi edifici riflettono i vari popoli e imperi che l'hanno governata. Strutture genovesi e romane rimangono visibili in citt\u00e0, a fianco dei pi\u00f9 frequenti edifici relativi al periodo ottomano. Allo stesso modo, mentre Hagia Sophia e le moschee imperiali dominano gran parte del panorama cittadino, si possono trovare anche una serie di storiche chiese e sinagoghe.\nNessun edificio preromano \u00e8 sopravvissuto a Istanbul. Esempi di architettura romana pre-bizantina sono risultati pi\u00f9 durevoli. In piazza Sultanahmet, sul luogo dell'Ippodromo di Costantinopoli (realizzato sul modello del Circo Massimo di Roma), \u00e8 ancora visibile l'obelisco di Teodosio. Nella parte occidentale del quartiere Fatih rimane l'Acquedotto di Valente, costruito alla fine del IV secolo, pur 50 metri pi\u00f9 breve che in passato. Allo stesso modo, le mura di Costantinopoli, erette in gran parte da Teodosio II, sono ancora in gran parte visibili. Infine, la Colonna di Costantino, eretta nel 330 d.C. al centro dell'omonimo foro per celebrare la nuova capitale romana, \u00e8 ancora in loco, fra l'Ippodromo e il Gran Bazar.\nChiese ed ex chiese.\nLa chiesa cristiana pi\u00f9 antica di Istanbul ancora esistente \u00e8 San Giovanni di Studion, trasformata in moschea e nel 2014 in restauro. Altri edifici religiosi del primo periodo bizantino comprendono la Chiesa di Santa Irene, capolavoro dell'architettura bizantina, trasformata dai turchi prima in un deposito d'armi e attualmente in una sala di concerti, la Basilica di San Polieucto, oggi in rovina, e la Chiesa dei Santi Sergio e Bacco oggi \"K\u00fc\u00e7\u00fck Aya Sofya Camii\", \"Moschea della piccola Santa Sofia\".\nFra le chiese del periodo Comneno sopravvissute spiccano la Chiesa del Pantocratore oggi moschea (Molla Zeyrek Camii), la Chiesa della Theotokos Kiriotissa (oggi Moschea Kalenderhane), la Moschea G\u00fcl (di identificazione incerta) e la Chiesa di Santa Tecla (Moschea di Atik Mustafa Pasci\u00e0), mentre la Chiesa di San Salvatore in Chora, (poi \"Kariye Camii\", oggi museo) dagli importanti affreschi, la Moschea Arap (\"Moschea degli Arabi\", gi\u00e0 chiesa cattolica di San Paolo e Domenico) e la Chiesa di Theotokos Pammacaristos, gi\u00e0 sede del Patriarcato dal 1456 al 1578, poi trasformata in moschea (\"Fethiye camii\") e oggi parzialmente museo, risalgono nella loro forma attuale al periodo paleologo. Va segnalata inoltre la Chiesa di Santa Maria dei Mongoli, nel quartiere Fener, risalente all'inizio del VII secolo, l'unica chiesa d'epoca bizantina della citt\u00e0 a non essere mai stata convertita in moschea.\nFondata da Costantino e ricostruita nel 537 da Giustiniano, la Basilica di Santa Sofia \u00e8 uno dei principali monumenti di Istanbul. Gi\u00e0 considerata dai bizantini un capolavoro di architettura in virt\u00f9 specialmente della sua enorme cupola, fu trasformata in moschea dopo la caduta della citt\u00e0 nel 1453. Diventata museo per volere del primo presidente turco Mustafa Kemal Atat\u00fcrk, negli anni quaranta e cinquanta del Novecento ha beneficiato di restauri grazie ai quali sono stati riscoperti preziosi mosaici.\nDurante l'epoca Ottomana, specialmente nell'Ottocento, decine di chiese greco-ortodosse, armene e cattoliche furono costruite nella citt\u00e0 storica, a Galata/Pera e lungo il Bosforo, per venire incontro alle esigenze spirituali delle comunit\u00e0 greche, armene e levantine, a quel tempo numerose e potenti. Nonostante il declino numerico di queste comunit\u00e0 nel corso del Novecento, questi edifici sono sempre mantenuti in efficienza e danno alla citt\u00e0 una decisa impronta multiculturale.\nNel quartiere Fener sorge la cattedrale di San Giorgio, sede dal 1600 del Patriarcato ecumenico di Costantinopoli. Tra le chiese cattoliche vanno ricordate la Cattedrale dello Spirito Santo nel quartiere Pangalt\u0131, sede del vicariato apostolico di Istanbul, e la Basilica di Sant'Antonio di Padova, a Beyo\u011flu, affacciata su \u0130stiklal Caddesi.\nMoschee.\nA partire dal loro arrivo nel 1453, nel corso dei successivi quattro secoli, gli Ottomani hanno contribuito a delineare il panorama della citt\u00e0 di Istanbul dandogli un'impronta indelebile, in particolar modo con la costruzione di grandi moschee. Una delle pi\u00f9 celebri \u00e8 la Moschea Blu, voluta dal sultano Ahmed I e terminata nel 1616, la quale si trova a pochi passi da Santa Sofia. La Moschea di Fatih (in lingua turca \"Fatih Camii\", cio\u00e8 la \"Moschea del Conquistatore\", epiteto di Maometto II), sebbene ricostruita alla fine del Settecento, \u00e8 uno dei maggiori esempi di architettura turco-islamica in citt\u00e0 e ha rappresentato una tappa importante nello sviluppo dell'architettura ottomana. La Moschea di Solimano (costruita tra il 1550 e il 1557) opera realizzata dall'architetto Mimar Sinan per il sultano Solimano il Magnifico \u00e8 considerata la pi\u00f9 bella fra le moschee imperiali di Istanbul.\nPi\u00f9 recente, terminata nel 1665, la Yeni Cami (in Italiano \"Moschea Nuova\") che si trova sul Corno d'Oro all'estremit\u00e0 meridionale del ponte di Galata ed \u00e8 uno dei siti pi\u00f9 visitati di Istanbul. Tra le altre importanti moschee, possiamo citare la Moschea di Dolmabah\u00e7e (1855) e la Moschea di Ey\u00fcp, dove i sultani andavano a pregare subito dopo l'incoronazione.\nLa moschea Nur-i-Osmaniye (\"la luce di Osman\") del diciottesimo secolo, e la Moschea di Ortak\u00f6y (1856), rompono con la tradizionale architettura ottomana, abbracciando uno stile europeo neobarocco. Questa trasformazione di stile sar\u00e0 presente in numerosi altri edifici costruiti nel XIX secolo nella citt\u00e0. Unica moschea repubblicana post ottomana in stile contemporaneo \u00e8 la Moschea di \u015eakir del 2009.\nPalazzi.\nCaratteristica della Istanbul ottomana \u00e8 la quasi totale assenza di un'architettura civile in pietra. Infatti gli Ottomani usavano come materiale di costruzione per le case il legno, cos\u00ec che il tempo, i terremoti e i numerosi incendi hanno fatto scomparire quasi dovunque le abitazioni della citt\u00e0 ottomana, sostituite oggi da anonimi caseggiati. I Sultani risiedevano sino alla met\u00e0 dell'Ottocento nel Palazzo di Topkap\u0131 (letteralmente \"Porta del Cannone\"). Esso consiste di una serie di edifici, giardini e chioschi situati sul Promontorio del Serraglio (\"Saray Burnu\"), il quale divide il Corno d'Oro e il mar di Marmara, e prende il nome da una porta (oggi scomparsa) delle mura che lo proteggono. Fondato nel 1459, crebbe inglobando il sito dell'antica acropoli greca e bizantina, ed \u00e8 oggi trasformato in un museo.\nNei secoli successivi, e soprattutto dopo le riforme del Tanzimat, l'architettura ottomana \u00e8 stata soppiantata da stili europei. In contrasto con gli elementi tradizionali del Palazzo di Topkapi e delle moschee della penisola storica il Palazzo di Dolmabah\u00e7e e il Palazzo di Y\u0131ld\u0131z (con il Parco di Y\u0131ld\u0131z accanto) sono chiaramente di stile neobarocco. Allo stesso tempo, la zona intorno \"\u0130stiklal Caddesi\" (\"Viale dell'Indipendenza\", gi\u00e0 \"Gran Via di Pera\") \u00e8 caratterizzata da grandiosi palazzi che ospitavano ambasciate europee (dopo il trasferimento della capitale scadute al rango di consolati) perlopi\u00f9 in stile neoclassico e, pi\u00f9 tardi, Art Nouveau.\nAltri edifici.\nTra gli altri principali edifici di interesse architettonico presenti in citt\u00e0 si pu\u00f2 menzionare la Torre di Galata, eretta nel 1348, ultimo resto delle mura che proteggevano il quartiere genovese omonimo. Molto pi\u00f9 antica la \"Yerebatan Saray\u0131\" (Cisterna Basilica) una grande cisterna sotterranea per la raccolta delle acque, costruita da Giustiniano I nel 532, la quale oggi si presenta come un enorme spazio sotterraneo di circa 140 metri per 70 metri, le cui volte sono sorrette da dodici file di 28 colonne alte 9 metri e distanziate l'una dall'altra di 4,90\u00a0m.\nDell'epoca ottomana sono ancora in funzione il Grande Bazar d'Istanbul e il Bazar delle spezie d'Istanbul, grandi mercati al coperto dove si trovano numerosissimi negozi caratteristici e che attirano costantemente folle di turisti.\nParchi.\nIl Parco di Y\u0131ld\u0131z si estende alle spalle del Palazzo \u00c7\u0131ra\u011fan, sulle pendici della riva europea del Bosforo. Il parco presenta alcuni palazzi sultanali, tra cui il Palazzo di Y\u0131ld\u0131z. A questo si aggiungono un teatro, una moschea e una fabbrica. Questo parco si estende per circa 160 ettari ed \u00e8 stato originariamente progettato dall'architetto e paesaggista francese G. Le Roy che aveva fatto piantare rari ed esotici alberi, arbusti e fiori. Il parco \u00e8 stato illuminato con la nuova tecnologia elettrica e dotato di scarichi fognari che lo mantengono asciutto. Il parco \u00e8 stato ristrutturato nel 1980 dall'Automobile Club turco.\nIl Parco di G\u00fclhane, situato tra le mura merlate esterne del Palazzo di Topkapi, occupa la parte occidentale del Serraglio. Il Parco G\u00fclhane faceva parte del giardino esterno del Palazzo di Topkapi e una sua parte \u00e8 stata aperta al pubblico nel 1912. In precedenza fu luogo per i giochi cavallereschi e gare di tiro con l'arco. Ora \u00e8 un parco alberato pubblico che ospita concerti e altre attrazioni. Geologicamente, il Parco G\u00fclhane si trova sul pendio di Eminonu. Il Parco \u00e8 stato oggetto di restauri negli ultimi anni.\nIl Miniat\u00fcrk, con la sua superficie di sei ettari, \u00e8 il pi\u00f9 grande parco contenente miniature di edifici del mondo. Sul suo percorso ci sono pi\u00f9 di 105 modelli in miniatura, che rappresentano l'epoca architettoniche dell'Impero Ottomano, tra cui 45 modelli in miniatura di Istanbul. Essi comprendono la Basilica di Santa Sofia e il Palazzo di Topkapi, ma anche due meraviglie del mondo antico, il Mausoleo di Alicarnasso e il Tempio di Artemide a Efeso. Sono presenti anche modelli di importanti architetture al di fuori della Turchia, come la Cupola della Roccia di Gerusalemme e la Moschea al-Aqsa.\nNel punto pi\u00f9 alto di Istanbul, a 267 metri di altezza, \u00e8 presente il parco di \"B\u00fcy\u00fck-\u00c7aml\u0131ca\". Tre caffetterie in stile del XVIII secolo sono qui conservate, insieme con pini, querce e cipressi. Questo luogo era una volta il ritrovo preferito del sultano Mahmud II.\nSociet\u00e0.\nEvoluzione demografica.\nLa popolazione della metropoli \u00e8 pi\u00f9 che triplicata in 25 anni tra il 1980 e il 2005. Circa il 70% di tutti gli abitanti vivono nella parte europea e il 30% nella parte asiatica. A causa della disoccupazione e della guerriglia nel sud-est della Turchia, molte persone di quella regione sono migrate a Istanbul, dove si sono stabilite nella periferia della citt\u00e0. I migranti, in prevalenza dall'Anatolia orientale, arrivano a Istanbul con aspettative di miglioramento della qualit\u00e0 della vita e di occupazione.\nSecondo una rilevazione dell'Istituto di statistica, il comune metropolitano (tutta la provincia di Istanbul) aveva una popolazione di 13.255.685 persone nel 2010, rendendo la citt\u00e0 una delle pi\u00f9 grandi aree metropolitane mondiali di oggi. All'ultimo censimento del 2000 Istanbul aveva una popolazione di 8.803.468 abitanti. Secondo le stime attuali il tasso di crescita della popolazione in citt\u00e0 \u00e8 al 3,45% all'anno in media, soprattutto a causa dell'afflusso di persone dalle aree rurali della Turchia. La densit\u00e0 di popolazione \u00e8 di 1.700 per km\u00b2 superando di gran lunga il resto della Turchia che si attesta a 81 abitanti per km\u00b2.\nDurante il Medioevo Istanbul \u00e8 stata la pi\u00f9 grande citt\u00e0 del mondo, ed \u00e8 stata una delle citt\u00e0 pi\u00f9 grandi e importanti per gran parte della sua storia (con l'eccezione del periodo del crollo dell'Impero bizantino, prima dell'arrivo degli Ottomani). La sua importanza geopolitica, sin dai tempi antichi, ha portato in questa citt\u00e0 rappresentanti di gruppi etnici provenienti da tutta Europa, Asia e Africa, molti dei quali finirono per essere assimilati alle popolazioni locali.\nLa panoramica qui a lato mostra il numero di abitanti per anno. I conteggi della popolazione fino al 1914 sono stimati con variazioni fino al 50% a seconda della ricerca. I valori per il periodo 1927-2000 sono i risultati di censimenti. I valori del 2005 e il 2006 si basano su stime. Il raddoppio della popolazione di Istanbul tra il 1980 e il 1985 \u00e8 dovuto a una crescita naturale della popolazione, nonch\u00e9 all'ampliamento dei limiti comunali.\nNel 2014, la popolazione di Istanbul contava 14.221.482 persone, delle quali solo 2.162.588 erano nate nella citt\u00e0.\nEtnie.\nIstanbul \u00e8 stata una citt\u00e0 cosmopolita e multietnica per gran parte della sua storia, ma \u00e8 diventata pi\u00f9 omogenea a partire dalla fine dell'Impero Ottomano. Dopo la conquista di Costantinopoli nel 1453, Maometto II invit\u00f2 musulmani, cristiani ed ebrei a venire ad abitare in citt\u00e0. Numerose comunit\u00e0 musulmane dall'Anatolia interna e dalla regione del Ponto vennero ad abitare a Costantinopoli.\nCostantinopoli aveva una popolazione a maggioranza greca fin dall'VIII secolo a.C. Dopo il 1453, rimase in citt\u00e0 un gruppo di eminenti famiglie cristiane ellenofone, i fanarioti, con sede nel quartiere di Fener, situato a Fatih. I massacri della prima guerra mondiale, lo scambio di popolazioni tra Grecia e Turchia del 1923 (dal quale i greci di Istanbul furono comunque esclusi), le alte tassazioni alle quali fu soggetta la comunit\u00e0 ed infine il pogrom d'Istanbul portarono la stragrande maggioranza della comunit\u00e0 greca cittadina ad emigrare nel giro di pochi decenni. All'inizio del XXI secolo, la popolazione greca di Istanbul contava 3.000 (scesi dai 260.000 del censimento ottomano del 1910 e dai 350.000 del 1919).\nNel 1492, in seguito al decreto dell'Alhambra, il sultano Bayezid II accolse a braccia aperte i rifugiati ebrei sefarditi. Il sultano istitu\u00ec un invito formale e mand\u00f2 l'ammiraglio Kemal Reis a prelevare gli ebrei dai porti spagnoli e portarli in salvo nelle terre ottomane. La comunit\u00e0 sefardita si stabil\u00ec a Balat, superando di numero i locali ebrei romanioti e gli aschenaziti (arrivati anch'essi nel XIV secolo). In seguito alla nascita dello Stato di Israele, la comunit\u00e0 ebraica turca cominci\u00f2 ad emigrare, scendendo dalle 100.000 unit\u00e0 nel 1950 a 18.000 nel 2005, per la maggioranza residenti a Istanbul e Smirne.\nLa citt\u00e0 ospita una cospicua comunit\u00e0 armena, che raggiunse le 164.000 unit\u00e0 nel 1913 (il 14,5% della popolazione). Oggigiorno il numero degli armeni in citt\u00e0 \u00e8 stimato a 50.000-90.000 persone. Al momento la comunit\u00e0 armena dispone di 20 scuole, 17 associazioni culturali, tre giornali (\"Agos\", \"Jamanak\" e \"Marmara\"), due associazioni sportive (\u015ei\u015flispor e Taksimspor) e due ospedali.\nI latini levantini, cattolici latini di origini europee stabilitisi a Galata durante il periodo ottomano, svolsero un ruolo fondamentale nel plasmare la cultura e l'architettura di Costantinopoli durante il XIX e l'inizio del XX secolo. La comunit\u00e0 levantina a Istanbul \u00e8 oggi ridotta, ma rimangono in citt\u00e0 in piccoli numeri. Nel XIX secolo, la lingua franca di riferimento tra le minoranze non musulmane era la lingua francese, ampiamente utilizzata nei giornali e nel campo dell'educazione. La citt\u00e0 attrasse numerosi imprenditori francesi. Il giornalismo francofono si diffuse a Costantinopoli a partire dagli anni 1860, provenendo da Smirne.\nLa citt\u00e0 accolse migliaia di rifugiati musulmani del Caucaso e dei Balcani, tra i quali circassi, bosgnacchi (che rappresentano oggi una cospicua componente della popolazione di Yenibosna e Bayrampa\u015fa), e albanesi (stabilitisi a Arnavutk\u00f6y).\nGruppi di polacchi stabilirono il villaggio di Polonezk\u00f6y.\nLa pi\u00f9 vasta minoranza etnica di Istanbul sono oggi i curdi, provenienti dalle regioni sud-orientali del Paese. Anche se la presenza curda in citt\u00e0 risale al primo periodo ottomano, l'afflusso di curdi nella citt\u00e0 acceler\u00f2 dall'inizio del conflitto curdo-turco alla fine degli anni 1970. Istanbul \u00e8 oggi considerata la citt\u00e0 con pi\u00f9 curdi al mondo, con una comunit\u00e0 stimata tra i due e i quattro milioni di membri.\nReligione.\nLa quasi totalit\u00e0 della popolazione di Istanbul \u00e8 di fede musulmana, ma la citt\u00e0 \u00e8 anche abitata da altre comunit\u00e0 religiose, di solito retaggio del suo passato ottomano. Le minoranze includono: i greco-ortodossi, gli armeno-ortodossi, i caldei, i cattolici-levantini e gli ebrei sefarditi.\nSecondo il censimento del 2000, a Istanbul sono attive:\nSino alla seconda met\u00e0 del ventesimo secolo ogni minoranza si concentrava in uno o pi\u00f9 quartieri; per esempio, Kumpaki era abitato da molti armeni (ed \u00e8 ancora sede del Patriarcato Armeno), Balat aveva una notevole popolazione ebraica, a Fener e Samathia vi erano molti greci, mentre i Levantini si concentravano a Ni\u015fanta\u015f\u0131 e Beyo\u011flu. In alcuni quartieri, come a Kuzguncuk, una chiesa armena \u00e8 posta di fianco a una sinagoga e dall'altra parte della strada una chiesa Greco - ortodossa \u00e8 di fianco a una moschea.\nLa sede del patriarcato ecumenico di Costantinopoli, sede del leader spirituale dei greco-ortodossi, \u00e8 localizzato nel distretto di Fener (in greco Phanar). Istanbul \u00e8 anche sede dell'arcivescovado della comunit\u00e0 turco-ortodossa, del patriarcato Armeno di Costantinopoli e del Gran Rabbinato di Turchia.\nIslam.\nI musulmani sono il pi\u00f9 grande gruppo religioso di Istanbul. In questa comunit\u00e0 i sunniti sono la maggioranza mentre una parte sono aleviti. Nel 2007 a Istanbul erano attive ben 2.944 moschee.\nIstanbul era anche la sede del Califfato Islamico tra il 1517 e il 1924, fino a quando il califfato venne sciolto e i poteri passati al parlamento turco. Il 2 settembre 1924 le Tekk\u00e8 e le Tarikat furono bandite e le loro attivit\u00e0 dichiarate incompatibili con la laicit\u00e0 della nuova repubblica di Turchia; in particolare con l'educazione laica e con il controllo laico dello Stato sugli affari religiosi attraverso la Direzione degli Affari Religiosi. Molti fedeli del sufismo e di altre forme di Islam mistico praticarono clandestinamente la loro religione, reclutando ancora molti fedeli. Per superare questi divieti, che esistono ancora, i praticanti si presentano come \"associazioni culturali\".\nCristianesimo.\nLa citt\u00e0 \u00e8 fin dal IV secolo sede del patriarcato ecumenico, e continua a essere la sede di altre chiese ortodosse come la Chiesa Greco-Ortodossa e il Patriarcato Armeno. Istanbul fu anche la sede della Chiesa Ortodossa Bulgara prima che venisse riconosciuta dalle altre chiese ortodosse.\nLa vita dei cristiani, soprattutto quella dei greci e degli armeni, peggior\u00f2 in maniera molto significativa con l'andata al potere nell'impero ottomano del \"Comitato di unione e progresso\", il partito dei \"Giovani Turchi\", di indirizzo nazionalista, che ordin\u00f2 le prime stragi di Armeni in Anatolia. Il conflitto raggiunse il culmine tra il 1912 e il 1922, durante le guerre balcaniche, la prima guerra mondiale e la Guerra Greco-Turca. Il 24 aprile del 1915 pi\u00f9 di 800 intellettuali armeni vennero uccisi a Istanbul. La comunit\u00e0 greca della citt\u00e0, fondamentale per l'economia turca di allora, fu esentata dallo scambio di popolazioni tra Grecia e Turchia del 1923. Dopo un periodo di distensione seguito al miglioramento dei rapporti fra Grecia e Turchia, durante la seconda guerra mondiale furono approvate una serie di restrizioni e di tasse speciali: dal 1955, le ricorrenti crisi di Cipro guidarono la politica turca verso i greci di Istanbul, visti ormai come stranieri: il Pogrom d'Istanbul nel 1955, causato dal problema cipriota, caus\u00f2 la morte di 15 greci e l'incriminazione per altri 32; questo fece aumentare notevolmente l'emigrazione da Istanbul per la Grecia. Nel 1964, a causa di un'altra recrudescenza della crisi cipriota, tutti i greci privi di cittadinanza turca (circa 12.000) furono espulsi. Oggi i turchi di etnia armena che vivono a Istanbul sono circa 45.000. Inoltre, vivono in citt\u00e0 40.000 lavoratori armeni arrivati dall'Armenia dopo il 1991. La comunit\u00e0 greca, che contava 150.000 persone nel 1924, \u00e8 ridotta a circa 3.000 persone, per lo pi\u00f9 di et\u00e0 avanzata, ed \u00e8 ormai sull'orlo dell'estinzione.\nI cattolici levantini, discendenti dei cattolici europei (genovesi, veneziani, greci cattolici e francesi) che si stabilirono nella citt\u00e0 durante i periodi bizantino e ottomano, sono anch'essi quasi totalmente emigrati. Oltre a essi, esiste un piccolo numero di tedeschi del Bosforo e di polacchi (questi ultimi abitanti nel villaggio di Polonezk\u00f6y) insediatisi a Istanbul nell'Ottocento.\nEbraismo.\nGli ebrei - stanziati nel quartiere di Balat - vivevano nella citt\u00e0 gi\u00e0 durante il periodo bizantino, e furono gli unici abitanti a cui fu permesso di rimanere a Istanbul dopo la conquista. Gli ebrei sefarditi hanno vissuto nella citt\u00e0 per oltre 500 anni. Essi lasciarono la penisola iberica durante l'inquisizione spagnola del 1492, quando dopo la caduta del Regno moresco di Andalusia furono costretti a convertirsi al cristianesimo oppure morire. Il sultano ottomano Bayezid II (1481 - 1512) invi\u00f2 una flotta di notevoli dimensioni comandata da Kemal Reis con l'ordine di salvare gli ebrei sefarditi. Pi\u00f9 di 200.000 ebrei si diressero prima verso Tangeri, l'Algeria, Genova e Marsiglia, per poi proseguire verso Salonicco e infine stabilirsi a Istanbul.\nIl sultano diede la possibilit\u00e0 di rifugiarsi nell'Impero ottomano a pi\u00f9 di 93.000 ebrei spagnoli.\nUn'altra grande ondata di ebrei arriv\u00f2 dal Sud Italia. La Sicilia era sotto diretto controllo spagnolo e gli ebrei che vivevano in quella regione furono sottoposti alle stesse leggi della Spagna venendo cacciati nel 1492. Negli anni successivi gli ebrei vennero espulsi da tutto il Mezzogiorno italiano e molti di questi si diressero a Istanbul. La sinagoga italiana di Galata \u00e8 frequentata dai discendenti di questi ebrei italiani. Vennero fondate delle sinagoghe che riportavano i nomi delle zone o delle citt\u00e0 da cui gli ebrei italiani vennero cacciati, come \"Sicilia\", \"Calabria\", \"Otranto\".\nPi\u00f9 di 20.000 ebrei sefarditi vivono ancora a Istanbul, 20 sinagoghe sono attive, di queste la pi\u00f9 importante \u00e8 la Neve Shalom inaugurata nel 1951 nel quartiere Beyo\u011flu. Il Gran Rabbino Turco di Istanbul (adesso Ishak Haleva) dirige gli affari della comunit\u00e0. Gli ebrei sefarditi e quelli italiani contribuirono molto ad aumentare la potenza dell'impero ottomano, introducendo nuove idee, tecniche e attivit\u00e0. Il primo torchio tipografico inventato da Gutenberg fu introdotto dagli ebrei sefarditi nel 1493 che dimostrarono eccellenti qualit\u00e0 nella medicina, nel commercio e nelle attivit\u00e0 bancarie.\nAccanto agli ebrei sefarditi esiste anche una comunit\u00e0 pi\u00f9 piccola di Ashkenaziti che vivono in citt\u00e0 dal XIX secolo. Istanbul accolse anche gli ebrei ashkenaziti del centro ed est europeo perseguitati dai nazisti durante gli anni 30 e 40 del 900.\nSanit\u00e0.\nLa citt\u00e0 ha molti ospedali sia pubblici sia privati, cliniche e laboratori all'interno dei suoi confini e numerosi centri di ricerca medica. Molti di questi impianti possiedono apparecchiature ad alta tecnologia, ci\u00f2 ha contribuito alla recente crescita del \"turismo medico\" a Istanbul, in particolare dai paesi dell'Europa occidentale come il Regno Unito e la Germania dove i governi inviano i pazienti a basso reddito. Istanbul \u00e8 diventata in modo particolare una destinazione mondiale per la chirurgia laser oculare e la chirurgia plastica. La citt\u00e0 ha anche un ospedale dei veterani dell'esercito ospitato nel centro medico militare.\nConnessi all'elevato inquinamento cittadino vi sono dei problemi di salute pubblica che si amplificano in particolare in inverno, quando l'utilizzo dei combustibili tende ad aumentare. Il crescente numero di nuove auto in citt\u00e0 e il lento sviluppo del trasporto pubblico urbano sono spesso causa di condizioni di smog. L'uso obbligatorio di benzina verde \u00e8 stato programmato per cominciare solo nel gennaio 2006.\nServizi.\nI primi sistemi di rifornimento idrico risalgono alla fondazione della citt\u00e0. I due pi\u00f9 grandi acquedotti di epoca romana sono l'Acquedotto Mazulkemer e l'Acquedotto di Valente. Questi sono stati progettati per incanalare l'acqua dalla zona Halkal\u0131, nel bordo occidentale della citt\u00e0, al quartiere Beyaz\u0131t, nel centro della citt\u00e0. Dopo aver raggiunto il centro della citt\u00e0, l'acqua era in seguito raccolta in numerose cisterne, come la famosa cisterna di Filosseno e la cisterna Basilica. Il sultano Solimano il Magnifico commission\u00f2 a Sin\u0101n, il suo capo ingegnere e architetto, di migliorare il sistema idrico della citt\u00e0. Sinan costru\u00ec il sistema di approvvigionamento idrico K\u0131rk\u00e7e\u015fme (che significa \"Quaranta Fontane\") nel 1555, con l'obiettivo di rispondere alla sempre crescente richiesta del pubblico di acqua.\nOggi, Istanbul ha una fornitura di acqua clorata e filtrata e un sistema di smaltimento delle acque reflue gestito dall'agenzia governativa ISKI. Ci sono anche diverse organizzazioni nel settore privato per la distribuzione di acqua potabile, dal momento che l'acqua proveniente dagli acquedotti non \u00e8 potabile. Servizi di distribuzione di energia elettrica sono coperti dalla statale TEK. Il primo impianto di produzione di energia elettrica in citt\u00e0, \u00e8 stato fondato nel 1914 e continu\u00f2 a erogare energia fino al 1983.\nIl Ministero delle Poste e Telegrafi ottomano \u00e8 stato istituito nella citt\u00e0 il 23 ottobre 1840.\nIl primo ufficio postale \u00e8 stato il \"Postahane-i Amire\" vicino al cortile della moschea nuova. Nel 1876 \u00e8 stata resa operativa la prima rete postale internazionale tra Istanbul e le terre al di l\u00e0 del vasto impero ottomano. Nel 1901 vengono resi possibili i trasferimenti di denaro tramite gli uffici postali. Nel luglio 1881 \u00e8 stata installata la prima rete telefonica di Istanbul, tra il Ministero delle Poste e dei Telegrafi in Sogukcesme e la Postahane-i Amire in \"Yenicami\".\nIl 23 maggio 1909, la prima centrale telefonica manuale con una capacit\u00e0 di 50 linee \u00e8 stata realizzata presso le poste di Sirkeci.\nCriminalit\u00e0.\nIl tasso di criminalit\u00e0 \u00e8 sceso del 35%, passando da 76.285 reati fatti registrare a Istanbul nel 2006 a 57.123 reati registrati nel 2007. Nel 2009, l'amministrazione della citt\u00e0 di Istanbul ha incominciato un progetto di installazione di circa 800-900 telecamere di sicurezza.\nCultura.\nIstruzione.\nIstanbul ospita alcuni dei migliori istituti di istruzione superiore della Turchia, tra cui pi\u00f9 di 35 universit\u00e0 pubbliche e private. La maggior parte delle universit\u00e0 pubbliche sono di buon livello, ma negli ultimi anni c'\u00e8 stata anche una crescita notevole del numero di universit\u00e0 private. L'Universit\u00e0 di Istanbul, fondata come una madrasa nel 1453, \u00e8 il pi\u00f9 antico istituto educativo turco della citt\u00e0, mentre l'Universit\u00e0 tecnica di Istanbul (1773) \u00e8 la terza universit\u00e0 tecnica pi\u00f9 antica del mondo interamente dedicata alle scienze ingegneristiche. La Marmara \u00dcniversitesi \u00e8 un'altra grande universit\u00e0 con circa 60000 studenti e 12 campus in tutta l'area urbana. \nL'Universit\u00e0 del Bosforo (in lingua turca Bo\u011fazi\u00e7i \u00dcniversitesi) \u00e8 un'altra antica istituzione educativa di Istanbul, situata sul lato europeo del Bosforo.\nQuasi tutte le scuole private turche superiori e le universit\u00e0 di Istanbul insegnano una o due lingue straniere, di solito inglese, tedesco o francese.\nBiblioteche.\nIstanbul possiede inoltre numerose biblioteche, molte delle quali contengono vaste collezioni di documenti storici del periodo romano, bizantino e ottomano, cos\u00ec come di altre civilt\u00e0 del passato. Le biblioteche pi\u00f9 importanti in termini di raccolte di documenti storici includono la biblioteca del Palazzo di Topkap\u0131, la biblioteca del Museo Archeologico, la biblioteca del Museo Navale, la biblioteca di stato Bayez\u0131d, la biblioteca Nuruosmaniye, la biblioteca S\u00fcleymaniye, la biblioteca dell'Universit\u00e0 di Istanbul e quelle di K\u00f6pr\u00fcl\u00fczade Fazil Ahmed Pa\u015fa, di Atat\u00fcrk e di \u00c7elik G\u00fclersoy.\nMedia.\nIl primo quotidiano turco, il \"Takvim-i Vekayi\", \u00e8 stato stampato il 1\u00ba agosto 1831 nel distretto B\u00e2b\u0131\u00e2li. B\u00e2b\u0131\u00e2li divenne il centro principale per la stampa. Istanbul \u00e8 anche la capitale della Turchia per quanto riguarda la stampa, con una grande variet\u00e0 di periodici nazionali ed esteri che esprimono diversi punti di vista e giornali nazionali estremamente competitivi. La maggior parte dei giornali a livello nazionale hanno sede a Istanbul. I principali quotidiani includono: H\u00fcrriyet, Milliyet, Sabah, Radikal, Cumhuriyet, Zaman, T\u00fcrkiye, Aksam, Bug\u00fcn, Stella, D\u00fcnya, Terc\u00fcman, G\u00fcne\u015f, Vatan, Posta, Takvim, Vakit, Yeni Safak, Fanatik e Turkish Daily News. Ci sono anche numerose emittenti locali e nazionali televisive e radiofoniche che si trovano a Istanbul, come ad esempio: Star TV, TV Show, Sky T\u00fcrk, MTV T\u00fcrkiye, T\u00fcrkiye Fox, Fox Sports T\u00fcrkiye, NTV, Samanyolu TV, Kanal D, ATV, CNBC-e, CNN T\u00fcrk, Cine5, TGRT Haber, Kanal 7, Kanal Turk, Flash TV e molti altri. Nella citt\u00e0 di Istanbul, ci sono oltre un centinaio di stazioni radio FM.\nMusica.\nIstanbul ha ospitato l'Eurovision Song Contest 2004 grazie alla vittoria della cantante locale Sertab Erener con la canzone \"Everyway That I Can\".\nCucina.\nFamoso in tutto il mondo \u00e8 il Lokum, pasticcino creato a Istanbul a fine 1700.\nBagni turchi.\nUna significativa cultura si \u00e8 sviluppata intorno all'Hammam, cio\u00e8 il bagno turco. Esso ha rappresentato uno dei luoghi preferiti dove passare il tempo libero durante tutto il periodo ottomano, uno dei pi\u00f9 begli esempi \u00e8 il \"\u00c7emberlita\u015f Hamam\u0131\" (1584), situato presso la piazza \u00c7emberlita\u015f, l'antico foro di Costantino. Un altro ottimo esempio del XVII secolo \u00e8 il \"Galatasaray Hamami\", che si trova sul quartiere di Beyoglu, noto per la qualit\u00e0 del servizio e la sua pulizia. Durante l'Impero Ottomano, molti Hamam sono stati costruiti accanto alle moschee, come parte della \"k\u00fclliye\" (complesso). Un bellissimo esempio di ci\u00f2 \u00e8 l'Hamam della moschea di Kilic Ali Pasa, costruita da Sin\u0101n.\nGeografia antropica.\nSuddivisioni amministrative.\nAmministrativamente Istanbul \u00e8 un comune metropolitano (in turco \"b\u00fcy\u00fck\u015fehir belediyelesi\") che comprende i centri urbani di tutti i 39 distretti della sua provincia. Il principale organo decisionale del comune \u00e8 il Consiglio Comunale, guidato dal sindaco. Fra le sue responsabilit\u00e0 il controllo degli appalti, la decisione dei prezzi dei biglietti sui mezzi pubblici e la regolazione delle tasse. Tutti i membri del consiglio, tra cui il sindaco, sono eletti per cinque anni. Il sindaco di Istanbul, Ekrem \u0130mamo\u011flu, primo sindaco del CHP (il principale partito d'opposizione) dopo 25 anni di dominio del partito islamico AKP, \u00e8 stato eletto nel marzo 2019 e rieletto nel giugno dello stesso anno dopo la ripetizione delle elezioni comunali effettuata a causa di accuse di brogli lanciate dal presidente Erdogan. Il governatore della provincia di Istanbul \u00e8 Ali Yerlikaya.\nLa struttura di governo metropolitano \u00e8 composto da tre organi principali: (1) il Sindaco (eletto ogni cinque anni), (2) il Consiglio Metropolitano (organo decisionale con il sindaco), (3) il comitato esecutivo metropolitano. Ci sono tre tipi di enti locali: (1) comuni, (2) le amministrazioni provinciali speciali, (3) le amministrazioni villaggio. Tra le autorit\u00e0 locali, i comuni stanno acquisendo maggiore importanza con l'aumento dell'urbanizzazione.\nL'attuale edificio del municipio, iniziatosi il 17 dicembre 1953 e inaugurato il 26 maggio 1960, si trova nel Municipio di Fatih.\nDistretti e quartieri.\nAmministrativamente il comune metropolitano di Istanbul si estende su tutti i distretti della provincia, comprendendo i distretti interamente urbani di Avc\u0131lar, Ba\u011fcilar, Bah\u00e7elievler, Bak\u0131rk\u00f6y, Bayrampa\u015fa, Be\u015fikta\u015f, Beylikd\u00fcz\u00fc, Beyo\u011flu, B\u00fcy\u00fck\u00e7ekmece, Esenler, Esenyurt, Fatih, Gaziosmanpa\u015fa, G\u00fcng\u00f6ren, Ka\u011fithane, K\u00fc\u00e7\u00fck\u00e7ekmece, Sultangazi, \u015ei\u015fli, Zeytinburnu sulla sponda europea del Bosforo, e di Adalar, Ata\u015fehir, Kad\u0131k\u00f6y, Kartal, Maltepe, Sultanbeyli, Tuzla, \u00dcmraniye, Scutari (\"\u00dcsk\u00fcdar\") sulla sponda asiatica. Il comune amministra anche i centri urbani degli altri distretti della provincia.\nFra i quartieri storici pi\u00f9 noti di Istanbul vi sono:\nEconomia.\nOltre a essere la pi\u00f9 grande citt\u00e0 ed ex capitale politica del paese, Istanbul \u00e8 sempre stata il centro della vita economica della Turchia in virt\u00f9 della sua posizione di incrocio di terre internazionali e rotte commerciali del mare. Istanbul \u00e8 anche il pi\u00f9 grande centro industriale della Turchia. Essa occupa circa il 20% della manodopera industriale e contribuisce al 38% del lavoro industriale di tutto il paese. Istanbul e la sua provincia producono cotone, frutta, olio di oliva, seta e tabacco. La trasformazione alimentare, la produzione tessile, i prodotti petroliferi, la gomma, la ceramica, cuoio, industrie chimiche, farmaceutiche, elettroniche, del vetro, automobili, prodotti di carta e le bevande alcoliche sono tra i principali prodotti industriali della citt\u00e0. Secondo la rivista \"Forbes\", Istanbul ha avuto un totale di 35 miliardari, a partire da marzo 2008, posizionandosi al quarto posto nel mondo.\nNata come la Borsa Ottomana di Istanbul (\"Dersaadet Tahvilat Borsas\u0131\") nel 1866 e riorganizzata la sua struttura attuale all'inizio del 1986, l'Istanbul Stock Exchange (ISE) \u00e8 l'unico mercato di titoli di Turchia. Nel corso del XIX secolo e nei primi del XX secolo, \"Bankalar Caddesi\" (Corso delle Banche) a Galata \u00e8 stato il centro finanziario dell'Impero ottomano, dove vi era la sede centrale della Banca Ottomana e Borsa Ottomana di Istanbul. Bankalar Caddesi ha continuato a essere il principale quartiere finanziario di Istanbul fino al 1990, quando la maggior parte delle banche turche hanno cominciato a spostare il loro quartier generale per presso i moderni quartieri di Levent e Maslak. Nel 1995, la Borsa di Istanbul si \u00e8 trasferita nella suo attuale edificio nel quartiere di Istinye.\nOggi, la citt\u00e0 genera il 55% del commercio della Turchia e il 45% del commercio all'ingrosso del paese e genera il 21,2% del prodotto nazionale lordo della Turchia. Istanbul raccoglie il 40% di tutte le imposte riscosse nella Turchia e produce il 27,5% del prodotto nazionale. Nel 2005 il Comune di Istanbul produceva un PIL di 133 miliardi di dollari. Nel 2005 le societ\u00e0 con sede a Istanbul hanno effettuato esportazioni per il valore di 41.397 milioni di dollari e le importazioni di un valore 69.883 milioni di dollari. Questi dati corrispondevano al 56,6% e 60,2% delle esportazioni e delle importazioni rispettivamente di tutto il paese, in quell'anno.\nTurismo.\nIstanbul \u00e8 uno dei luoghi turistici pi\u00f9 importanti della Turchia. Vi sono migliaia di alberghi e imprese turistiche in citt\u00e0. Nel 2006 un totale di 23.148.669 turisti hanno visitato la Turchia, la maggior parte dei quali sono entrati nel paese attraverso i porti e gli aeroporti di Istanbul e Antalya. Il numero totale di turisti che sono entrati in Turchia attraverso l'Aeroporto Internazionale Atat\u00fcrk e di Sabiha G\u00f6k\u00e7en ha raggiunto i 5.346.658 di unit\u00e0, passando dalle 4.849.353 del 2005. Istanbul \u00e8 anche un centro per le grandi conferenze e come sede per le principali associazioni internazionali del mondo.\nRecentemente, nella vecchia parte della citt\u00e0 sono state riaperte alcune spiagge. I luoghi pi\u00f9 popolari per bagnarsi sono in Bak\u0131rk\u00f6y, K\u00fc\u00e7\u00fck\u00e7ekmece e Sariyer. Fuori dalla citt\u00e0 vi sono le Isole dei Principi e Kilyos e \u015eile sul Mar Nero.\nLe Isole dei Principi (\"Adalar\") sono un gruppo di isole in cui \u00e8 proibito il trasporto a motore: sono situate nel Mar di Marmara, a sud dei quartieri asiatici di Kartal e Pendik. Pini e cembri, palazzi in stile neoclassico e art nouveau in stile ottomano del XIX secolo e inizio del XX secolo, carrozze trainate da cavalli e ristoranti di pesce li rendono una destinazione molto popolare. Sono raggiungibili con i traghetti per pendolari o con il catamarano ad alta velocit\u00e0 (\"Deniz otob\u00fcs\u00fc\") da Emin\u00f6nu e Bostanc\u0131.\n\u015eile \u00e8 una lontana e rinomata localit\u00e0 balneare turca sul Mar Nero, a 50 chilometri da Istanbul, dove possono essere trovate spiagge incontaminate di sabbia bianca. Kilyos \u00e8 una piccola localit\u00e0 balneare tranquilla, situata in Europa, non lontano dall'ingresso settentrionale del Bosforo, sul Mar Nero. Il luogo \u00e8 diventato popolare negli ultimi anni tra gli abitanti di Istanbul come meta di escursioni. Kilyos offre una spiaggia con ristoranti di pesce e locali notturni, particolarmente attivo in estate con molte feste notturne e concerti dal vivo sulla spiaggia.\nAcquisti.\nIstanbul ha numerosi centri commerciali storici, come il Gran Bazar (fondato nel 1461), il Mahmutpasa Bazar (1462) e il Bazaar egiziano (1660). Il primo centro commerciale moderno in Turchia \u00e8 stata la galleria Atak\u00f6y (1987), che \u00e8 stata seguita da decine di altri centri sorti negli ultimi decenni, come Akmerkez (1993), Metrocity (2003), Mall Cevahir (2005) che \u00e8 il pi\u00f9 grande centro commerciale in Europa, e il mercato Kanyon (2006). Nisantasi Istinye (2007) e City (2008) sono due nuovi centri commerciali dedicati ai consumatori di fascia alta e propongono quasi esclusivamente celebri \"brand\" di alta moda.\nRistoranti.\nInsieme con i ristoranti tradizionali turchi, molti ristoranti europei, dell'estremo Oriente e numerose altre cucine internazionali sono fioriti in citt\u00e0. La maggior parte dei locali e pub storici della citt\u00e0 si trovano nelle zone intorno \"Istiklal Caddesi\" a Beyo\u011flu.\nAltri pub storici si trovano nelle zone intorno Pasaji T\u00fcnel e nelle vicinanze della Asmalimescit Sokagi. Alcuni quartieri storici intorno a \"Istiklal Caddesi\" sono stati recentemente riqualificati, con diversi livelli di successo, per offrire pub, ristoranti, caffetterie e locali con musica dal vivo.\nA Istanbul, soprattutto nella zona di Beyo\u011dlu, esistono anche numerose Meyhane, semplici locali dove si va a bere vino e ascoltare musica turca.\nIstanbul \u00e8 anche famosa per i suoi storici ristoranti di pesce, ad esempio, il quartiere di Kumkap\u0131 ha una zona pedonale che \u00e8 dedicata esclusivamente a questa tipologia di locali. Circa 30 ristoranti di pesce si trovano l\u00ec. Molti altri, e di alto livello, si trovano lungo le rive del Bosforo, in particolare a Bebek, Arnavutk\u00f6y, Yenik\u00f6y, Beylerbeyi e \u00c7engelk\u00f6y, e a Ye\u015filk\u00f6y, in riva al Mar di Marmara verso l'ovest della citt\u00e0. Buyukada, la pi\u00f9 grande delle Isole dei Principi, nel Mar di Marmara, \u00e8 tra le pi\u00f9 rinomate localit\u00e0 per chi ama la cucina di mare.\nVita notturna.\nCi sono molti locali notturni, pub, ristoranti e taverne con musica dal vivo in citt\u00e0. Le zone intorno Istiklal Caddesi, Nisantasi, Bebek e Kad\u0131k\u00f6y offrono tutti i tipi di caff\u00e8, ristoranti, pub e discoteche, nonch\u00e9 gallerie d'arte, teatri e cinema. Il \"Babilonia\" e \"Nu Pera\" a Beyoglu sono i locali notturni pi\u00f9 in voga sia in estate sia in inverno.\nI pi\u00f9 popolari dei locali estivi a cielo aperto si trovano sul Bosforo, come \"\"Sortie\", \"Reina\" e \"Anjelique\"\" nel quartiere Ortak\u00f6y. Il \"Jazz Bar Q\" in Ortak\u00f6y offre musica jazz dal vivo in un ambiente elegante.\nLuoghi come l'Istanbul Arena Maslak e Kurucesme Arena sul Bosforo frequentemente ospitano concerti dal vivo di cantanti famosi e band provenienti da ogni angolo del mondo. Parkorman' in Maslak ha ospitato l'isola di MTV nel 2002 ed \u00e8 un popolare luogo di ritrovo per concerti dal vivo e feste rave in estate.\nInfrastrutture e trasporti.\nAeroporti.\nFino al 2018, Istanbul disponeva di due aeroporti internazionali: il pi\u00f9 grande era l'Aeroporto Internazionale Atat\u00fcrk, che si trova nel quartiere di Ye\u015filk\u00f6y sul versante europeo a circa 24 chilometri a ovest dal centro della citt\u00e0. Quando fu costruito, l'aeroporto era situato al margine occidentale dell'area metropolitana ma ora si trova entro i confini della citt\u00e0. Pi\u00f9 piccolo \u00e8 l'Aeroporto Internazionale di Istanbul-Sabiha G\u00f6k\u00e7en situato nel distretto Kurtk\u00f6y nella parte asiatica, vicino al circuito di Formula 1, si trova a circa 20 chilometri a est della parte asiatica e a 45\u00a0km a est del centro della citt\u00e0 europea. Per rispondere all\u2019insufficienza delle infrastrutture esistenti, \u00e8 stato recentemente attivato un terzo aeroporto, situato sulla sponda europea del Mar Nero. L'aeroporto Atat\u00fcrk \u00e8 rimasto aperto solo per merci, manutenzione / tecnica, aviazione generale, e voli speciali.\nNavigazione.\nIl trasporto navale \u00e8 fondamentale per Istanbul, la citt\u00e0 \u00e8 praticamente circondata dal mare su tutti i lati: il Mar di Marmara, il Corno d'Oro, il Bosforo e il Mar Nero. Molti cittadini vivono nella parte asiatica della citt\u00e0 ma si spostano per lavoro in quella europea (o viceversa) e i traghetti rappresentano, ancora di pi\u00f9 che i due ponti che attraversano il Bosforo, la spina dorsale del trasporto di massa. I traghetti per pendolari, insieme con il catamarano ad alta velocit\u00e0 \"Seabus\"' (\"Deniz Otob\u00fcs\u00fc\"), formano anche il collegamento principale tra la citt\u00e0 e le Isole dei Principi.\nI traghetti a vapore hanno fatto la loro prima apparizione sul Bosforo nel 1837 ed erano gestiti da aziende private. Il 1\u00ba gennaio 1851, una societ\u00e0 di trasporto pubblico fu istituita dallo stato ottomano. Questa azienda ha operato fino ai primi anni della storia repubblicana dello stato per poi essere sostituita dalla \"T\u00fcrkiye Denizcilik \u0130\u015fletmeleri\" (Linee Marittime di Stato). Dal mese di marzo 2006, i traghetti vengono gestiti dalla \"\u0130stanbul Deniz Otob\u00fcsleri\".\nIl porto di Istanbul \u00e8 il pi\u00f9 importante del paese. Il vecchio porto sul Corno d'Oro serve principalmente per la navigazione privata, mentre nel porto di Karak\u00f6y a Galata \u00e8 utilizzato dalle navi da crociera di grandi dimensioni. Esistono servizi di trasporti sia regolari sia di crociera per diverse citt\u00e0 portuali del Mar Mediterraneo e del Mar Nero. Il porto mercantile principale di Istanbul si trova nel quartiere di Harem nella parte asiatica della citt\u00e0. Istanbul ha anche molti porti turistici di varie dimensioni per la navigazione privata.\nIn avanzato stato di progettazione \u00e8 Kanal Istanbul, un canale fra il Mar di Marmara e il Bosforo che avrebbe un impatto ambientale devastante sulla citt\u00e0 e la regione circostante.\nFerrovie.\nNel 1883, un imprenditore belga, Georges Nagelmackers, cominci\u00f2 un servizio ferroviario tra Parigi e Istanbul, con una nave a vapore che trasportava i passeggeri da Varna a Costantinopoli. Nel 1889 la linea ferroviaria \u00e8 stata completata collegando direttamente Istanbul a Bucarest, rendendo il viaggio via terra interamente possibile. Il percorso era conosciuto come Orient Express, reso ancor pi\u00f9 celebre dalle opere di Agatha Christie e Graham Greene.\nOggi, la Stazione di Sirkeci delle Ferrovie dello Stato turche (TCDD), che era stata originariamente aperta nel 1890 come capolinea dell'Orient Express, \u00e8 il capolinea dei collegamenti ferroviari fra Istanbul e il resto d'Europa, i quali corrono lungo la linea Istanbul-Salonicco, in Grecia.\nDi l\u00e0 dal Bosforo, il Terminal Haydarpa\u015fa, sulla sponda asiatica, serve la linea per Ankara (anche la ferrovia ad alta velocit\u00e0 Istanbul\u2013Ankara) e per altre citt\u00e0 dell'Anatolia. Le reti ferroviarie sui lati europei e asiatici sono collegate da traghetti attraverso il Bosforo, sostituiti dal tunnel sottomarino di collegamento con il completamento del progetto \"Marmaray\".\nDue linee ferroviarie suburbane (\"Banliy\u00f6 Treni\") univano il centro della citt\u00e0 alla periferia: la prima correva lungo la sponda del Mar di Marmara tra la stazione centrale della parte europea, il Terminal di Sirkeci, e il sobborgo di Halkal\u0131 a ovest del centro della citt\u00e0, con 18 stazioni lungo i suoi 30\u00a0km di lunghezza. La seconda corre nella parte anatolica, dal terminal ferroviario di Haydarpa\u015fa sino a Gebze all'estremit\u00e0 orientale della conurbazione. 720.000 passeggeri utilizzavano le linee ferroviarie urbane sul lato europeo della citt\u00e0 ogni giorno. Le due linee, opportunamente ammodernate, fanno parte adesso della linea Marmaray.\nTram.\nIl primo tram \u00e8 entrato in servizio a Istanbul il 3 settembre 1869 fra Tophane e Ortak\u00f6y. La rete tranviaria di Istanbul \u00e8 stata ampliata negli anni successivi.\nUn tram veloce (T1) \u00e8 entrato in servizio nel 1992 nella parte europea della citt\u00e0. La linea ha 24 stazioni su una lunghezza di 14\u00a0km. Un intero viaggio dura 42 minuti. La capacit\u00e0 di trasporto giornaliera \u00e8 di 155.000 passeggeri. Nel settembre 2006, una seconda linea di tram (T2) \u00e8 stata aggiunta sempre in Europa, unendo Zeytinburnu a Bagcilar.\nFunicolari.\nIstanbul \u00e8 servita da due funicolari sotterranee, di et\u00e0 e stile molto diverse. La pi\u00f9 vecchia di queste linee \u00e8 il \"T\u00fcnel\" (letteralmente Tunnel). Inaugurata il 17 gennaio 1875, il \"T\u00fcnel\" \u00e8 la seconda pi\u00f9 antica linea ferroviaria sotterranea urbana nel mondo dopo la metropolitana di Londra (1863) e la prima linea ferroviaria sotterranea urbana in Europa continentale, anche se la prima linea della metropolitana completa con pi\u00f9 stazioni dell'Europa continentale \u00e8 stata la linea 1 della metropolitana di Budapest (1896). La linea T\u00fcnel \u00e8 di 573\u00a0m di lunghezza e affronta un dislivello di 60 metri senza alcuna stazione intermedia. \u00c8 in servizio permanente dal 1875. Il servizio \u00e8 realizzato con due treni su di un unico binario che passano ogni 3,5 minuti e un viaggio dura 1,5 minuti. Ogni anno vengono realizzati 64.800 viaggi per un totale di 37.066\u00a0km l'anno, la linea T\u00fcnel trasporta 15.000 passeggeri al giorno.\nUna seconda linea funicolare, il Kabata\u015f-Taksim, \u00e8 entrata in servizio il 29 giugno 2006 e collega Kabata\u015f e Taksim. La sua lunghezza \u00e8 di circa 600 metri e sale a circa 60 metri in 110 secondi, portando 9.000 passeggeri al giorno.\nFerrovia leggera.\nLa ferrovia leggera di Istanbul \u00e8 un semplice sistema di trasporto ferroviario composto da due linee, che corrono nella parte europea della citt\u00e0. La prima linea (M1) \u00e8 entrata in servizio il 3 settembre 1989 tra Aksaray e Kartaltepe. La linea \u00e8 stata successivamente sviluppata fino a raggiungere l'aeroporto Atat\u00fcrk il 20 dicembre 2002. L'altra linea (T4) \u00e8 stato inaugurata nel 2007 tra Edirnekapi e Mescid-i Selam. Le due linee sono completamente separate dal traffico automobilistico, senza passaggi a livello e hanno un percorso sotterraneo di 10,4\u00a0km.\nMetropolitana.\nI lavori di costruzione della Metropolitana di Istanbul (M2) si sono iniziati nel 1992 e il primo tratto completato tra Taksim e Levent \u00e8 entrato in servizio il 16 settembre 2000. Questa sezione della linea \u00e8 di 8,5\u00a0km di lunghezza e dispone di sei stazioni.\nUn'estensione a nord da Levent a Maslak \u00e8 stata inaugurata il 30 gennaio 2009. L'estensione a sud della linea M2 da Taksim a Yenikap\u0131 \u00e8 stata completata. A Yenikapi la rete M2 si interseca con la metropolitana leggera, con le linee ferroviarie suburbane e con la linea Marmaray che collega la sponda asiatica a quella europea lungo il Mar di Marmara.\nAttualmente, la linea M2 ha 10 stazioni di servizio sul lato europeo della citt\u00e0, mentre 6 nuove stazioni sul versante europeo e 16 nuove stazioni nella parte asiatica sono attualmente in costruzione. La lunghezza totale della parte europea della linea M2 raggiunger\u00e0 18,36\u00a0km quando sar\u00e0 completata.\nNella parte asiatica, la costruzione di 21,66\u00a0km lungo la linea M2 da Kad\u0131k\u00f6y a Kartal continua e la linea arriver\u00e0 ad avere un totale di 16 stazioni.\nFerrovia suburbana.\nLa linea Marmaray (comprendente un tunnel ferroviario sotto il Bosforo) lunga 76,6\u00a0km, espleta il collegamento urbano e suburbano fra le zone asiatiche e quelle europee della citt\u00e0 lungo il Mar di Marmara. La linea \u00e8 stata inaugurata il 12 marzo 2019.\nSport.\nDurante il periodo romano e bizantino, gli eventi sportivi pi\u00f9 importanti erano le corse sui carri di bighe e quadrighe, che si svolgevano presso l'Ippodromo di Costantinopoli, il quale poteva ospitare oltre 100.000 spettatori. Oggi, sport come calcio, pallacanestro, pallavolo e ippica sono molto popolari in citt\u00e0.\nNel calcio ricordiamo i club sportivi pi\u00f9 importanti: il Galatasaray vincitore di 22 Campionati Turchi e che gioca allo stadio T\u00fcrk Telekom Arena, il Fenerbah\u00e7e vincitore di 19 Campionati Turchi e che gioca allo Stadio \u015e\u00fckr\u00fc Sara\u00e7o\u011flu; il Be\u015fikta\u015f vincitore di 16 Campionati Turchi e che gioca alla Vodafone Arena; il Kasimpa\u015fa che gioca allo Stadio Recep Tayyip Erdo\u011fan e il Ba\u015fak\u015fehir, vincitore di un campionato turco, che gioca allo Stadio Ba\u015fak\u015fehir Fatih Terim.\nNel basket, nella massima lega ci sono l'Efes Pilsen vincitore di 13 Campionati Turchi, il Fenerbah\u00e7e vincitore di 6 Campionati Turchi, il Galatasaray vincitore di 5 Campionati Turchi e il Be\u015fikta\u015f vincitore di 2 Campionati Turchi.\nNel Campionato di pallavolo ci sono il Vak\u0131fbank, Fenerbah\u00e7e oltre alle sezioni del Galatasaray e Istanbul B.B.. \nNel campionato femminile sono presenti: \nEczac\u0131ba\u015fi, il Vak\u0131fbank, Fenerbah\u00e7e, il Galatasaray e il Besiktas.\nLe corse di cavalli si svolgono nell'ippodromo di Veli Efendi (l'antico \"Campus Tribunalium\" bizantino, dove l'esercito acclamava l'Imperatore).\nLo stadio Olimpico Atat\u00fcrk \u00e8 il pi\u00f9 grande stadio polivalente della Turchia, classificato come 4 stelle dalla UEFA e di prima classe sede per l'atletica leggera, avendo raggiunto i pi\u00f9 alti standard richiesti stabiliti dal Comitato olimpico internazionale. Lo stadio ha ospitato la finale della UEFA Champions League 2005 ed avrebbe dovuto ospitare la finale della UEFA Champions League 2020. Lo stadio \u015e\u00fckr\u00fc Sara\u00e7o\u011flu, casa del Fenerbah\u00e7e, \u00e8 anch'esso un 4 stelle UEFA e ha ospitato la finale di Coppa UEFA 2009. Il Sinan Erdem Spor Salonu \u00e8 una delle arene pi\u00f9 grandi d'Europa, e ospita numerosi eventi sportivi.\nIstanbul ospita numerosi eventi annuali motoristici come il Gran Premio di Turchia di Formula 1 (non pi\u00f9 in calendario dal 2012), la MotoGP, il campionato del mondo turismo, la GP2 e la Le Mans Series 1.000\u00a0km presso il circuito di Istanbul Park. Di tanto in tanto Istanbul ospita anche la tappa turca del campionato del mondo formula 1 motonautica F1 sul Bosforo. Diverse le gare annuali di vela e yacht svolte sul Bosforo e sul Mar di Marmara. Il Corno d'Oro \u00e8 sede di gare di canottaggio. Il 29 luglio 2006, Istanbul ha ospitato la quinta tappa dello spettacolare Red Bull Air Race.\nSport individuali come golf, equitazione e il tennis stanno guadagnando popolarit\u00e0. Per l'aerobica e il body building, sono disponibili molti fitness club. In diversi centri cittadini si praticano le arti marziali e altre discipline orientali come l'Aikid\u014d e lo Yoga."}
{"id": "2390235", "revid": "436907", "url": "https://it.wikipedia.org/wiki?curid=2390235", "title": "Deca Dance", "text": "Deca Dance \u00e8 il terzo album in studio del rapper italiano J-Ax, pubblicato il 12 giugno 2009 dalla Best Sound.\nIl disco.\nAnticipato dall'omonimo singolo \"Deca Dance\", uscito il 21 maggio 2009, l'album ha debuttato al terzo posto della classifica italiana degli album.\nNel 2015 l'album \u00e8 stato ristampato in formato vinile assieme agli album \"Di sana pianta\", \"Rap n' Roll\" e \"Meglio prima (?)\", con alcune copie in edizione limitata autografate da J-Ax."}
{"id": "2390237", "revid": "767487", "url": "https://it.wikipedia.org/wiki?curid=2390237", "title": "Tupi (South Cotabato)", "text": "Tupi \u00e8 una municipalit\u00e0 di Prima classe delle Filippine, situata nella Provincia di South Cotabato, nella regione di SOCCSKSARGEN.\nTupi \u00e8 formata da 15 baranggay:"}
{"id": "2390240", "revid": "486946", "url": "https://it.wikipedia.org/wiki?curid=2390240", "title": "Southern Leyte", "text": ""}
{"id": "2390248", "revid": "15756", "url": "https://it.wikipedia.org/wiki?curid=2390248", "title": "Maria Adriana Prolo", "text": "Il suo nome \u00e8 legato principalmente alla stagione pionieristica del cinema, quale fondatrice del Museo nazionale del cinema di Torino\nBiografia.\nFormazione.\nUltima di tre sorelle di un'agiata famiglia borghese dai forti interessi culturali, viene educata dalla madre, donna dalle spiccate doti intellettuali, allo studio delle lingue, del violino e alla pratica degli sport, manifestando molto presto una sensibilit\u00e0 innata per la poesia, passione che coltiver\u00e0 per tutta la vita.\nSi laurea giovanissima in materie letterarie presso la Facolt\u00e0 di Magistero a Torino e nel 1931 un estratto della sua tesi \"Il conte Ignazio Donaudi delle Mallere economista piemontese del sec. XVIII\" viene pubblicato sul \u201cGiornale degli Economisti\u201d di Milano.\nComincia a lavorare subito dopo la laurea presso la Biblioteca Reale di Torino e collabora con l'allora direttore, il generale Nicola Brancaccio, al volume sulla storia della dinastia sabauda (apparso nel 1930) \"Dal nido savoiardo al trono d'Italia. Vita, ritratti e politica dei Savoia dall'anno 1000 al 1870.\"\nIn questo periodo hanno inizio le sue appassionate ricerche. Inizialmente si occupa di temi legati alla storia del Risorgimento pubblicando numerosi contributi su testate specialistiche; frequenta anche corsi di biblioteconomia, archivistica e paleografia affinando il suo gi\u00e0 meticoloso metodo di ricerca. Si dedica a ricerche letterarie riservando un'attenzione particolare al ruolo svolto dalle donne in vari ambiti culturali; cura la raccolta di poesie edite e inedite di Agata Sofia Sassern\u00f2; scrive lei stessa poesie con l'ambizione dichiarata di pubblicarle e redige nel 1937 il \"Saggio sulla cultura femminile subalpina dalle origini al 1860\".\nL'interesse per il cinema.\nNell'estate del 1938, conducendo una ricerca sulla storia della letteratura piemontese dal 1890 al 1914, si ritrova a sfogliare le riviste di cinema muto alla Biblioteca Nazionale di Torino; da questo momento sboccia e cresce esponenzialmente il suo interesse per l'universo cinematografico; al contempo, intuendo il ruolo predominante svolto dalla citt\u00e0 di Torino al tempo della nascita del cinema, dirotta i suoi studi in questa direzione, come testimoniato dall'articolo \"Torino cinematografica prima e durante la guerra\", da lei pubblicato nello stesso anno sulla rivista \"Bianco e nero\" e dedicato soprattutto alle case di produzione torinesi e ai periodici di cinema dell'epoca.\nSempre alla seconda met\u00e0 degli anni Trenta risale l'avvio di un progetto di ricerca che proprio partendo dalla consultazione delle riviste cinematografiche degli anni Dieci approder\u00e0, dopo molti rinvii, nel 1951 alla pubblicazione del primo volume della \"Storia del cinema muto italiano\" per la casa editrice il Poligono. Si tratta di una delle prime testimonianze di storiografia del cinema. L'opera si distingue per la ricchezza dell'apparato iconografico e per l'elenco delle pellicole mute realizzate in Italia dal 1904 al 1915 ordinato per anno e casa di produzione.\nCon questa pubblicazione appare in tutta evidenza il principio che per realizzare una storia del Cinema si debba partire dai documenti, redigendo in primo luogo una cronologia e una filmografia: il valore del suo \"Corpus Italicorum Filmorum\" risiede proprio nella comprensione di tale necessit\u00e0. E questo approccio, che privilegia le fonti archivistiche e bibliografiche, caratterizzer\u00e0 il metodo di ricerca di Maria Adriana Prolo in tutti gli ambiti. Ma le fonti si rivelano essere non solo preziose per condurre indagini e studi ma anche beni desiderabili e ambiti, da collezionare e da rendere fruibili.\nIl Museo Nazionale del Cinema di Torino.\nIn questa fase Maria Adriana Prolo inizia ad acquisire materiali di ogni tipo (fotografie, gadget pubblicitari, manifesti, brochure) che documentino la nascita del cinema, la sua diffusione e il suo sviluppo nel tempo. Parallelamente al collezionismo si fa strada l'idea di costituire un Museo del Cinema.\nViene introdotta nel mondo accademico e presentata agli esponenti dell'ambiente cinematografico dall'allora direttore del Centro Sperimentale di Cinematografia Luigi Chiarini; conosce lo sceneggiatore e regista Arrigo Frusta, diventa amica di Giovanni Pastrone, uno dei pi\u00f9 importanti registi degli anni dieci, ed entra in contatto con attori, attrici e varie maestranze del cinema muto, raccogliendone le testimonianze dirette e soprattutto i materiali in loro possesso.\n\u00c8 del 1941 l'annotazione sulla sua agenda \"Pensato il Museo\" seguita da una raccolta fondi tra amici e conoscenti destinati ad ampliare le acquisizioni; dello stesso anno \u00e8 la concessione da parte del comune di Torino del secondo piano della Mole Antonelliana per radunare il primo fulcro di collezioni. Tale collocazione imped\u00ec che i bombardamenti su Torino durante la seconda guerra mondiale danneggiassero in maniera significativa i materiali.\nMolto proficua \u00e8 in questi anni la profonda amicizia che la lega ad Henri Langlois, il fondatore de La Cin\u00e9matheque Fran\u00e7aise, attestata da una fitta corrispondenza durata 28 anni. Tra questi due grandi pionieri della museografia cinematografica si stabilisce un sodalizio intellettuale cha d\u00e0 luogo a reciproche influenze nei singoli allestimenti.\nNel 1953 Maria Adriana Prolo persuade le istituzioni del prestigio derivante dalla fondazione di un Museo Nazionale del Cinema per Torino, chiede l'assegnazione di una sede e il riconoscimento legale e giuridico del Museo. Grazie al sostegno di appassionati e giornalisti nello stesso anno si costituisce l'Associazione Culturale Museo del Cinema con lo scopo principale di raccogliere, conservare ed esporre al pubblico tutto il materiale sul cinema e la fotografia fino ad allora raccolto, promuoverne la conoscenza in Italia e all'estero, intraprendere ricerche ed effettuare acquisti, nonch\u00e9 costituire una cineteca, una fototeca, una biblioteca e una emeroteca. Nella sede storica di Palazzo Chiablese vengono raccolti i primi materiali composti da beni eterogenei sia legati all'archeologia del cinema sia alla storia del cinema vera e propria e che afferiscono alla fase di pre e post produzione, alla fase di lavorazione e di promozione di un'opera cinematografica.\nViene allestito in seguito a Palazzo Chiablese quello che sar\u00e0 l'attuale Museo Nazionale del cinema di Torino.\nUna figura altrettanto influente nella sua vita \u00e8 il giornalista Mario Gromo; lo storico critico cinematografico de La Stampa sostiene Maria Adriana, diventandone confidente e collaboratore; alla sua morte (avvenuta prematuramente nel 1960) dona al Museo libri, riviste e la collezione di tutti i suoi articoli dagli anni Venti agli anni Cinquanta; la collezione Gromo costituisce il nucleo originario della biblioteca del Museo che prender\u00e0 il suo nome per onorarne la memoria.\nNel 1954 arriva il primo importante riconoscimento: Henri Langlois dedica una mostra al Museo di Maria Adriana Prolo ospitando le collezioni alla Cin\u00e9matheque Fran\u00e7aise.\nIl Museo Storico-Etnografico di Romagnano Sesia.\nMa il Museo del Cinema non \u00e8 l'unico museo da lei fondato: nel 1973 istituisce infatti il Museo Storico-Etnografico di Romagnano Sesia insieme all'amica Fernanda Renolfi, con la finalit\u00e0 di raccogliere conservare e promuovere le testimonianze pi\u00f9 diverse della vita locale, dall'Ottocento fino alla Grande Guerra.\nAnche in questa raccolta si riflette il metodo di ricerca e di selezione gi\u00e0 applicato al Museo del Cinema: l'eterogeneit\u00e0 dei materiali, divisi per settori con particolare spazio alla documentazione fotografica e alla raccolta di fonti orali ripropongono lo stile di allestimento del suo primo museo.\nGli ultimi anni.\nD'altra parte il rigore nella ricerca, l'ostinata esplorazione di fonti documentarie non ancora legittimate, la capacit\u00e0 di distinguere quelle pi\u00f9 autorevoli, la spregiudicatezza nel collezionare i pi\u00f9 svariati materiali, hanno contraddistinto il metodo e la personalit\u00e0 di Maria Adriana Prolo rendendola una coraggiosa antesignana sia come studiosa che come fondatrice di realt\u00e0 culturali.\nIn un contesto prevalentemente declinato al maschile come era in Italia l'ambiente cinematografico, e culturale in genere, fino alla prima met\u00e0 del Novecento, Maria Adriana Prolo si \u00e8 distinta come ricercatrice e come promotrice culturale dando vita a due importanti istituzioni museali piemontesi.\nIl 16 ottobre 1988 Maria Adriana Prolo viene nominata Ordine delle arti e delle lettere di Francia dal Ministero per la cultura francese. \u00c8 la prima volta che tale prestigioso riconoscimento va a un italiano.\nMaria Adriana Prolo muore il 20 febbraio 1991, affidando al Comune di Torino e alla Regione Piemonte la gestione del Museo del cinema e a degli appassionati soci co-fondatori la conduzione del Museo storico-etnografico di Romagnano Sesia.\nPremio alla memoria.\nNel 2002, l'Associazione Museo Nazionale del Cinema intitola a Maria Adriana Prolo un premio alla carriera. Conferito annualmente ad una personalit\u00e0 del mondo del cinema che si \u00e8 particolarmente affermata nella cinematografia italiana ed europea, \u00e8 stato assegnato in passato agli attori Ottavia Piccolo, Elio Pandolfi, Lucia Bos\u00e8, Piera Degli Esposti, ai registi Giuseppe Bertolucci, Ugo Gregoretti, Marco Bellocchio, Lorenza Mazzetti, Costa-Gavras e altri, allo sceneggiatore Giorgio Arlorio, al compositore Manuel De Sica.\nArchivio.\nPresso l'Archivio Storico del Museo Nazionale del Cinema di Torino sono conservati:"}
{"id": "2390249", "revid": "118910941", "url": "https://it.wikipedia.org/wiki?curid=2390249", "title": "Deca Dance (singolo)", "text": "Deca Dance \u00e8 un singolo del rapper italiano J-Ax, pubblicato il 21 maggio 2009 come primo estratto dall'album omonimo.\n\"Deca Dance\" ha debuttato nella classifica dei singoli digitali pi\u00f9 scaricati in Italia alla ventesima posizione ed \u00e8 riuscito a raggiungere anche la posizione 136 della Euro top 200.\nLa canzone.\nIl titolo del brano \u00e8 un gioco di parole fra i termini \"decade\", \"dance\" e \"decadenza\", in riferimento agli anni duemila come periodo di decadenza della musica dance, in voga fino alla fine degli anni novanta. Inoltre il termine \"deca\" \u00e8 anche una citazione del brano \"Con un deca\" degli 883, citati pi\u00f9 volte nel corso di \"Deca Dance\".\nNel testo del brano vengono fatti numerosi riferimenti alla musica e alla cultura pop, con particolare riferimento agli anni ottanta e novanta. Vengono citati 2Pac, Michael Jackson, George Michael, Cyndi Lauper ed il suo brano \"Girls Just Want to Have Fun\", Mauro Repetto, Ken e Raul, personaggi dell'anime \"Ken il guerriero\", il film \"Animal House\", Bruno Sacchi, protagonista del telefilm \"I ragazzi della 3\u00aa C\", Jovanotti ed il suo brano \"Gimme Five\", Ugo Fantozzi, \"Viuuulenza\", slogan di Diego Abatantuono ai tempi del film \"Eccezzziunale... veramente\", gli 883 ed i loro brani \"Nella notte\" e \"Con un deca\", \"Beverly Hills 90210\" e la sua protagonista Brenda Walsh, Lino Banfi, Edwige Fenech, il gelato Calippo Fizz, Licia e i Bee Hive, protagonisti di \"Kiss Me Licia\", \"Drive In\", \"Non \u00e8 la Rai\", \"Deejay Time\" e il \"Sega Mega Drive\".\nVideo musicale.\nIl videoclip \u00e8 stato diretto da Gaetano Morbioli ed \u00e8 entrato nella rotazione dei canali tematici a partire dal 29 maggio 2009. L'anteprima \u00e8 stata trasmessa alle ore 15:00 durante la trasmissione di MTV \"Total Request Live\". Nel video J-Ax interpreta il ruolo di un alieno che si schianta sulla Terra con la sua astronave a forma di uovo nell'anno 1983. Ricercato dai militari, l'alieno Ax viene nascosto da alcuni bambini, che lo aiutano anche a ripartire. Dall'astronave l'alieno permette ai bambini di poter volare con la propria bicicletta. L'intero video \u00e8 una citazione del film \"E.T. l'extra-terrestre\" di Steven Spielberg. Nel momento in cui i bambini fanno vedere a J-Ax una videocassetta si nota nel video Sandy Marton mentre si esibisce nel suo successo \"People from Ibiza\"."}
{"id": "2390250", "revid": "1543377", "url": "https://it.wikipedia.org/wiki?curid=2390250", "title": "Dan\u011dera Ul'", "text": "Dan\u011dera Ul' \u00e8 un album musicale di Jacques Le Puil (\u0134ak Lep\u016dil' nella translitterazione esperanto) del 1977 realizzato in lingua esperanto con il patrocinio dell'Organizzazione delle Nazioni Unite e pubblicato attraverso l'etichetta discografica \"La nuova frontiera eldonejo\".\nLe canzoni sono cover di brani, tradotti in esperanto da Georges Lagrange, di autori francesi quali Pierre-Jean de B\u00e9ranger, Maxime Le Forestier, Boris Vian.\nCollegamenti esterni.\nhttps://edistudio.it/dan285era-ul-A24.html "}
{"id": "2390253", "revid": "126257", "url": "https://it.wikipedia.org/wiki?curid=2390253", "title": "Calvairate", "text": "Calvairate (\"Calvairaa\" in dialetto milanese, : ) \u00e8 un quartiere di Milano posto nella zona orientale della citt\u00e0, appartenente al Municipio 4.\nOrigini del nome.\nIl nome Calvairate deriva dall'antica cappella dedicata a Santa Maria Nascente e al monte Calvario, in latino \"mons Calvarius\", fatta costruire da alcuni crociati di ritorno dalla Terra Santa probabilmente nel XII o XIII secolo.\nStoria.\nL'antico borgo agricolo, di cui \u00e8 stata cancellata ogni testimonianza, si sviluppava nell'area attualmente occupata da piazzale Ferdinando Martini, e si centrava sulla locale parrocchia di Santa Maria Nascente, costruita nel 1581 per volere dell'arcivescovo Carlo Borromeo su progetto di Pellegrino Tibaldi. La zona era abitata da poco pi\u00f9 di mille persone e faceva parte dei Corpi Santi di Porta Orientale. Il borgo di Calvairate fu poi annesso al comune Milano nel 1873.\nNei primi decenni del Novecento anche quest'area di citt\u00e0 inizi\u00f2 ad espandersi. Il piano regolatore Pavia-Masera disegn\u00f2 due grandi piazze (Martini ed Insubria), collegate da un ampio viale alberato (via Laura Ciceri Visconti), destinate a diventare il fulcro del quartiere circostante. Il nuovo piano urbanistico cancell\u00f2 la chiesa cinquecentesca e la \"Giazzera de Calvairaa\", la ghiacciaia pi\u00f9 grande di tutta Milano. Nel 1912 fu costruito ad est del quartiere (odierno viale Molise) il nuovo macello della citt\u00e0, trasferito da piazza Sant'Agostino.\nL'area di Calvairate venne urbanizzata secondo le previsioni del piano Pavia-Masera del 1912. Inizialmente, a partire dagli anni venti, sorsero alcuni complessi di case popolari. Successivamente, fino al secondo dopoguerra, seguirono gli edifici di edilizia libera. L'area, ad alta densit\u00e0 edilizia, \u00e8 comunque ricca di aree verdi ben disegnate e molto apprezzate.\nNel 1927 venne decisa la costruzione della nuova chiesa, completata nel 1929, che sorse sull'isolato compreso fra le vie Ennio e Lattanzio e che prese il nome della demolita Santa Maria Nascente con l\u2019aggiunta della dedica a San Pio V. Dal 1965 ha sede in via Cesare Lombroso il mercato ortofrutticolo pi\u00f9 grande d'Italia.\nInfrastrutture e trasporti.\nIl quartiere di Calvairate \u00e8 attraversato nella sua parte occidentale dalla circonvallazione esterna (della 90/91).\nCalvairate non \u00e8 servita da stazioni della metropolitana o ferroviarie. Tuttavia, poco distante dai confini con il quartiere si trovano, all'interno della confinante Zona delle Regioni, la stazione di Porta Vittoria, servita da treni suburbani di Trenord (linee S1, S2, S5, S6, S12 e S13), e all'interno del quartiere di Porta Romana, l'omonima stazione ferroviaria, servita da treni suburbani (linea S9), e la stazione di Piazzale Lodi della linea M3 della metropolitana.\nVarie linee di autobus, di tram e di filobus, gestite da ATM, collegano Calvairate ai quartieri limitrofi, al centro di Milano e a tutti i quartieri che sorgono lungo la circonvallazione.\nCalvairate potrebbe essere servita, in un eventuale futuro, da una stazione ferroviaria della cintura ferroviaria, che lambisce il quartiere a est. Il Piano Urbano della Mobilit\u00e0 Sostenibile (PUMS) del 2015, presentato dal comune di Milano, infatti, accarezzava l'ipotesi della costruzione di nuove stazioni ferroviarie lungo la cintura ferroviaria, tra cui, una all'altezza di Via Zama."}
{"id": "2390257", "revid": "76963", "url": "https://it.wikipedia.org/wiki?curid=2390257", "title": "Alain Gomis", "text": "Biografia.\nAlain Gomis nasce in Francia nel 1972 da padre senegalese e madre francese.\nSvolge studi di storia dell'arte e si diploma successivamente in cinema. Inizia il suo tirocinio realizzando una serie di reportage sulla vita dei giovani immigrati in Francia; esordisce alla regia con alcuni cortometraggi, tra cui si impone \"Tourbillons\", che gli vale importanti segnalazioni al Festival international du court m\u00e9trage de Clermont-Ferrand e al festival di New York.\nNel 2002 realizza il suo primo lungometraggio, \"L'afrance\", premiato a Locarno con il Pardo per la Miglior Opera Prima e Premio del Pubblico al Festival del cinema africano, d'Asia e America Latina di Milano. \"Aujourd'hui\" viene presentato nel concorso ufficiale del Festival di Berlino 2012."}
{"id": "2390270", "revid": "2039709", "url": "https://it.wikipedia.org/wiki?curid=2390270", "title": "Sri Lanka", "text": "Lo Sri Lanka (: ; in singalese: \u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf, \"\u015ar\u012b La\u1e45k\u0101\"; in tamil: \u0b87\u0bb2\u0b99\u0bcd\u0b95\u0bc8, \"Ila\u1e45kai\"), ufficialmente Repubblica Democratica Socialista dello Sri Lanka, conosciuto in passato come Ceylon (; nome ufficiale fino al 1972), \u00e8 uno Stato insulare che si trova in Asia meridionale e occupa l'omonima isola al largo della costa sud-orientale del subcontinente indiano. Per la sua forma particolare e la sua vicinanza alla costa indiana \u00e8 stata soprannominata \"lacrima dell'India\". \u00c8 parte del Commonwealth britannico. L'attuale capitale Sri Jayawardenapura Kotte, sede del parlamento dello Sri Lanka, \u00e8 situata nell'area metropolitana della ex capitale Colombo; che \u00e8 la pi\u00f9 grande e popolata citt\u00e0 del Paese e mantiene, ad oggi, alcuni ministeri e tutte le ambasciate.\nEtimologia.\nNell'antichit\u00e0, lo Sri Lanka fu conosciuto con diversi nomi. Gli antichi geografi greci la chiamarono \"Taprobana\" e gli arabi \"Serendib\" (da cui deriva il termine inglese \"serendipity\", serendipit\u00e0). Dai portoghesi, che vi arrivarono nel 1505, fu chiamata \"Ceil\u00e3o\", da cui, per traslitterazione inglese, \"Ceylon\" (in italiano \"silon\"). Nel 1972 il nome del paese fu cambiato in \"Repubblica libera, indipendente e sovrana dello Sri Lanka\" (in singalese \u015br\u012b la\u1e43k\u0101, AFI ). Gli abitanti si riferiscono all'isola come \u0dbd\u0d82\u0d9a\u0dcf\u0dc0 Sri Lanka.\nIl nome attuale deriva dalla parola sanscrita la\u1e43k\u0101, che significa \"isola risplendente\", termine gi\u00e0 usato negli antichi racconti epici indiani \"Mah\u0101bh\u0101rata\" e \"R\u0101m\u0101ya\u1e47a\".\nGeografia.\nL'isola di Sri Lanka, in precedenza detta Ceylon, si trova nell'Oceano Indiano, con il Golfo del Bengala a nord-est, separata dal subcontinente indiano tramite il Golfo di Mannar e lo Stretto di Palk. Il ponte di Adamo, una stretta connessione di terra con l'India, che secondo la mitologia indiana fu costruito durante il regno di R\u0101ma, \u00e8 in gran parte sommerso con solo una catena di secche calcaree che sfiorano appena il livello del mare.\nL'isola ha una forma a goccia ed \u00e8 prevalentemente pianeggiante, le uniche montagne si trovano nella parte centro-meridionale di essa, tra le quali il Pidurutalagala, la cima pi\u00f9 alta dello Sri Lanka con 2.534 metri di altezza e il monte Picco di Adamo.\nIl clima \u00e8 equatoriale, e nell'isola \u00e8 presente una foresta equatoriale che si estende nei territori pianeggianti.\nTra i maggiori fiumi, pi\u00f9 numerosi nella regione montuosa, il pi\u00f9 lungo \u00e8 il fiume Mahaweli, che sfocia nell'oceano Indiano, seguito dal Kelani, che sfocia vicino a Colombo, dal Kala Oya e dall'Aruvi Uru che scorre a nord-ovest lungo una zona arida.\nLa capitale commerciale \u00e8 Colombo, ma il parlamento ha sede nella vicina Sri Jayawardenapura Kotte che \u00e8 la capitale amministrativa e legislativa. Altre citt\u00e0 maggiori sono Jaffna, Negombo, Galle e Kandy. \u00c8 un fatto poco conosciuto che il pi\u00f9 basso campo gravitazionale sulla Terra si trovi appena qualche chilometro al largo delle coste dello Sri Lanka.\nStoria.\nI primi abitanti furono i Vedda. I Singalesi giunsero nello Sri Lanka nel tardo VI secolo a.C. Il Buddhismo fu introdotto inizialmente durante la met\u00e0 del III secolo a.C., in contemporanea con uno sviluppo della civilt\u00e0 con la creazione di citt\u00e0 come Anur\u0101dhapura e Polonnaruwa (oggi importanti siti archeologici).\nAnche i Tamil dall'India meridionale si stabilirono nell'isola, l'entit\u00e0 e l'epoca precisa dell'emigrazione sono tuttora oggetto di dispute, ma attorno al XIII secolo c'era una considerevole presenza tamil nella zona settentrionale dell'isola e molte comunit\u00e0 di pescatori lungo le coste. \n\u00c8 per\u00f2 documentata, alla morte del re singalese U\u1e6d\u1e6diya di Anuradhapura, avvenuta nell'anno 286 dell'Era Buddhista, un'invasione dei tamil provenienti dall'India del sud che, espugnata la capitale Anur\u0101dhapura, regnarono per numerose decine di anni, fino a che il sovrano tamil El\u0101ra, dopo quarantaquattro anni di regno, fu sconfitto e ucciso da Du\u1e6d\u1e6dhag\u0101ma\u1e47i, del principato sudorientale di Rohu\u1e47a (Roha\u1e47a), che divenne cos\u00ec il nuovo re dell'isola nell'anno 101 a.C. I Tamil in Sri Lanka svilupparono una cultura distinta da quelli che si trovavano in India. I rapporti tra Tamil (dell'India e dello Sri Lanka) e Singalesi furono complessi, talvolta pacifici, talvolta bellicosi, con invasioni in entrambe le direzioni e fusioni tra i due popoli.\nDopo il regno Polonnaruwa, la capitale singalese fu spostata in diverse citt\u00e0 nei secoli successivi. La capitale era a Sri Jayawardenapura Kotte quando i primi europei, nello specifico i portoghesi sbarcarono per la prima volta sull'isola. Nel 1505 Louren\u00e7o de Almeida, finito fuori rotta a causa di una tempesta, approd\u00f2 presso la citt\u00e0 di Galle, nel sud dell'isola, e fu l'apripista del dominio commerciale prima e politico dei lusitani, attratti dal commercio di spezie e cannella. Nel 1518 venne accordato il permesso di costruire un forte a Colombo, e per la fine del secolo i Portoghesi occuparono le regioni costiere, assicurandosi di fatto il controllo sull'isola.\nI dominatori europei furono seguiti dagli olandesi nel XVII secolo. L'intera isola fu ceduta al Regno Unito nel 1796 e divent\u00f2 una colonia della corona nel 1802. Ceylon divenne indipendente nel 1948.\nIl 26 settembre 1959 fu assassinato il primo ministro Solomon West Ridgeway Dias Bandaranaike, marito di Sirimavo Bandaranaike, prima donna premier al mondo, e padre di Chandrika Kumaratunga, entrambe diventate anni dopo primo ministro.\nIl Ceylon fu ufficialmente rinominato in \"Repubblica Socialista Indipendente dello Sri Lanka\" ().\nNel 1982 fu altres\u00ec inaugurato il parlamento della nuova capitale Sri Jayawardenapura Kotte. \nLe tensioni tra la maggioranza singalese e la minoranza (immigrata dall'India) di etnia tamil nel nord del paese, sfociarono in violenze a met\u00e0 anni ottanta in seguito a un attacco a soldati singalesi da parte delle \"Tigri per la Liberazione del Tamil Eelam\". Ci\u00f2 port\u00f2 a disordini, con la morte, in soli tre giorni, a Colombo di un migliaio di tamil, molti altri diventarono rifugiati. In seguito decine di migliaia di persone morirono in questo conflitto.\nNel dicembre 2001, dopo vent'anni di lotta, le Tigri Tamil e il governo hanno firmato insieme una tregua, con la Norvegia come mediatore del processo di pace (pur se dichiarato colpevole di aver segretamente venduto armi alle Tigri Tamil). \nLe Tigri Tamil sono state dichiarate organizzazione terroristica dagli Stati Uniti e il Regno Unito seguito dagli altri 26 paesi dell'Unione europea, Australia, India e Canada. La presidente Chandrika Kumaratunga ha ammesso all'ONU che ci sono profonde discriminazioni radicate nella societ\u00e0 singalese che portano al terrorismo ma finora non \u00e8 stato messo in atto nulla per garantire l'uguaglianza alla popolazione tamil.\nIl 26 dicembre 2004 le coste meridionali e orientali dello Sri Lanka sono state devastate da un violento maremoto. Il numero sembra essere di circa morti, anche se risulta difficile stabilire il numero esatto delle vittime.\nIn seguito alla situazione di difficolt\u00e0 creata dallo tsunami, gli scontri tra le Tigri Tamil e i militari si sono affievoliti enormemente, portando tutta la popolazione a gesti di generosit\u00e0, pace e fratellanza. Questa situazione di estremo shock \u00e8 stata per\u00f2 sapientemente utilizzata da una piccola cerchia di influenti uomini d'affari del paese per far approvare varie leggi dal carattere liberista che hanno portato a forti privatizzazioni sia di aziende che di terre. Proprio i nuovi piani regolatori delle zone costiere hanno impedito la ricostruzione delle case e dei porticcioli precedentemente distrutti dal maremoto a favore invece della costruzione di nuovi impianti turistici. La maggior parte della popolazione che fu accolta in campi temporanei nell'entroterra, non pot\u00e9 quindi pi\u00f9 far ritorno nelle zone costiere d'origine, perdendo non solo le proprie terre ma anche la loro unica fonte di sostentamento ossia la pesca. Questi nefasti eventi hanno riacceso la miccia degli scontri etnici. In ogni caso la maggioranza dei tamil convive pacificamente con la maggioranza singalese presente all'interno del Paese. \nInvece i ribelli Tamil si trovano in assetto separatista ad est e, soprattutto, a nord. In quest'ultima regione, Tamil Eelam essi hanno costituito uno stato 'de facto' con propri organi di polizia, giustizia e fisco. Hanno appena combattenti, confrontati con governativi, ma sono finanziati dall'imponente diaspora tamil in America, Canada, Regno Unito e Australia. L'organizzazione militare, durante l'attacco a Colombo a fine marzo 2007, ha potuto contare anche sull'appoggio aereo di un imprecisato numero di velivoli leggeri Zl\u00edn Z-143 modificati per trasportare bombe. Tali velivoli appartenevano alle \"Air Tigers\", la componente aerea tamil che ne avrebbe avuto a disposizione un massimo di cinque. Le Tigri Tamil avevano gi\u00e0 portato a termine con successo ardite incursioni navali con l'utilizzo di barchini esplosivi e attacchi kamikaze, ma queste operazioni aeree hanno mostrato un livello decisamente superiore rispetto a tutti gli altri movimenti insurrezionali che non sono mai riusciti a contrapporre un'\"aviazione ribelle\" a forze regolari. Al 2005 \u00e8 in carica il presidente Mahinda Rajapaksa del Partito della Libert\u00e0, di impronta socialdemocratico e nazionalista e contrario alle concessioni nonch\u00e9 al federalismo del paese. Le Tigri Tamil vorrebbero un'ampia autonomia nella regione settentrionale, dove vi \u00e8 la citt\u00e0 di Jaffna.\nFine della guerra civile.\nLa guerra civile, iniziata il 23 luglio 1983, venne combattuta tra il gruppo delle Tigri Tamil e il governo dello Sri Lanka. Dopo ben 26 anni, l'allora presidente dello Sri Lanka Mahinda Rajapaksa, sconfisse le truppe delle Tigri Tamil, che dichiararono la resa il 17 maggio 2009. Dopo la campagna elettorale del 2010, il presidente Rajapaksa vinse le elezioni e diede il via allo sviluppo del paese, costruendo infrastrutture moderne per rilanciare il turismo.\nNel settembre 2011, il Governo dello Sri Lanka ha rimosso la normativa speciale sullo stato di emergenza, in vigore ininterrottamente dall'agosto 2005.\nPolitica.\nIl presidente della Repubblica, eletto direttamente dai cittadini con un mandato di 6 anni, \u00e8 sia capo di Stato sia capo del governo, oltre ad essere il comandante in capo delle forze armate. Il presidente \u00e8 responsabile del suo operato di fronte al parlamento, che pu\u00f2 rimuoverlo dall'incarico con un voto di due terzi dei componenti e il concorso della Corte Suprema. Il presidente nomina e dirige un Consiglio di ministri. Il vicepresidente \u00e8 il Primo ministro, che guida il partito di maggioranza in parlamento.\nIl Parlamento dello Sri Lanka \u00e8 unicamerale, composto da 225 membri eletti con un mandato di sei anni in base a un sistema proporzionale a suffragio universale. Il presidente pu\u00f2 convocare, sospendere, o chiudere una udienza parlamentare e sciogliere il parlamento in qualsiasi momento se \u00e8 in carica da almeno un anno. Il parlamento ha il potere legislativo. Lo Sri Lanka \u00e8 membro del Commonwealth.\nLa Costituzione dello Sri Lanka (\u0dc1\u0dca\u200d\u0dbb\u0dd3 \u0dbd\u0d82\u0d9a\u0dcf \u0d86\u0dab\u0dca\u0da9\u0dd4\u0d9a\u0dca\u200d\u0dbb\u0db8 \u0dc0\u0dca\u200d\u0dba\u0dc0\u0dc3\u0dca\u0dae\u0dcf\u0dc0) risale al 7 settembre 1978.\nSuddivisione amministrativa.\nLo Sri Lanka \u00e8 suddiviso in 9 province e 25 distretti:\nCommonwealth delle nazioni.\nDal 15 al 17 novembre 2013, si \u00e8 tenuto il 23\u00b0 Commonwealth Heads of Government Meeting (CHOGM) a Colombo, riunendo i 52 capi di ciascuno stato appartenente al Commonwealth delle nazioni, incluso lo Sri Lanka.\nSociet\u00e0.\nDemografia.\nCirca il 75% degli abitanti dello Sri Lanka appartiene alla maggioranza singalese, che \u00e8 prevalentemente buddhista e in particolare di tradizione Theravada. L'altro maggiore gruppo sull'isola \u00e8 quello dei tamil che costituisce il 18% della popolazione. I tamil sono prevalentemente induisti e vivono in maggioranza nella parte settentrionale e in quella orientale del Paese. Sia il singalese che il tamil hanno lo status di lingue ufficiali sin dall'accordo fra India e Sri Lanka del 1989. Le lingue ufficiali sono il singalese, il tamil e l'inglese, che \u00e8 lingua largamente parlata e compresa. Tutte e tre le lingue sono utilizzate sia in ambito educativo sia amministrativo. Ma l'inglese vanta una posizione dominante nei rapporti commerciali.\nCon un alto tasso di alfabetizzazione del 92%, e il 66% della popolazione che ha frequentato le scuole superiori, lo Sri Lanka \u00e8 la nazione sud-asiatica con il maggior numero di abitanti in grado di leggere e scrivere, e pu\u00f2 vantare un primato fra i Paesi in via di sviluppo. La scuola dell'obbligo, della durata di nove anni, \u00e8 completata dal 90% degli studenti.\nReligione.\nIl buddhismo theravada (70,2%) e l'induismo (12,6%) sono le religioni predominanti, seguite per diffusione dall'islam (9,4%) (dei quali la maggioranza parla tamil, in maggioranza sunniti, del totale il 7%), e cristianesimo (7,8%) di cui del totale 6,8% cattolici e 1% protestanti.\nEtnie.\nLe minoranze etniche comprendono i burgher (1%), di discendenza mista asiatico-europea, e i vedda (o \"wanniyala-aetto\" o \"veddah\"), i pochi discendenti dei primi abitanti dell'isola. Nell'isola vi \u00e8 anche una piccola minoranza zoroastriana, originaria dell'India (parsi) e giunta in Sri Lanka durante il periodo britannico.\nEconomia.\nFamoso per la cannella e soprattutto per il t\u00e8, lo Sri Lanka, moderatamente socialista dopo l'indipendenza, negli ultimi vent'anni ha aumentato le privatizzazioni e si \u00e8 mosso verso un'economia di mercato e un commercio orientato alle esportazioni. Il t\u00e8 (Lipton) e la gomma, il legno e il cocco sono ancora importanti nell'economia del paese ma i settori pi\u00f9 dinamici sono l'industria alimentare, il tessile e il vestiario, le telecomunicazioni, quello assicurativo e quello bancario. Dal 1996 le piantagioni costituiscono solo il 20% delle esportazioni (93% nel 1970), mentre il tessile e l'abbigliamento costituiscono il 63%.\nIl PIL crebbe con una tasso medio annuale del 5.5% durante gli anni novanta finch\u00e9 una siccit\u00e0 e il deteriorarsi della sicurezza diminuirono la crescita al 3.8% nel 1996. L'economia si riprese nel 1997-2000 con una crescita media del 5,3%. Ma nel 2001 ci fu la prima contrazione nella storia del paese, dovuta a una combinazione di fattori: carenze di energia, gravi problemi di bilancio, la crisi economica globale, e il conflitto etnico in corso. Comunque, attualmente ci sono segnali di ripresa, dopo che il governo e le Tigri Tamil hanno firmato un cessate il fuoco nel 2002. La Borsa di Colombo ha avuto la pi\u00f9 grande crescita del 2003 in Asia. Nel corso del 2006 la crescita economica \u00e8 stata del 7%, analogo \u00e8 stato il rilancio del turismo. Nel 2012 lo Sri Lanka ha il pi\u00f9 alto reddito pro-capite nell'Asia meridionale: 6046 US$ (a parit\u00e0 di potere d'acquisto), quasi il doppio dell'India.\nLa superficie boschiva \u00e8 scesa dall'80% del territorio nel XIX secolo al 50% nel 1948, al 25% degli anni 2000; contestualmente, la popolazione \u00e8 triplicata nel dopoguerra.\nIl principale aeroporto nazionale \u00e8 l'aeroporto Internazionale Bandaranaike, base della compagnia di bandiera SriLankan Airlines. Le ferrovie sono gestite da Sri Lanka Railways.\nCultura.\nLetteratura.\nUna delle pi\u00f9 rilevanti opere letterarie \u00e8 il poema epico Mahavamsa: narra la storia dello Sri Lanka, a partire dai suoi inizi leggendari.\nLa letteratura singalese si afferma, in particolare, nel XX secolo con scrittori quali Martin Wickramasinghe, spesso considerato come uno dei padri della moderna letteratura singalese e Rajiva Wijesinha: i temi delle diverse opere letterarie singalesi sono molto spesso incentrate sulla cultura e la vita del popolo dello Sri Lanka.\nMusica.\nNel campo musicale possiamo ricordare la figura di Nanda Malini, considerata spesso la cantante dello Sri Lanka di maggior talento .\nImportante nella scena mondiale la band Heavy metal degli Stigmata .\nArte.\nL'arte, negli ultimi secoli, \u00e8 sempre stata improntata a un carattere sacro. Le due costruzioni tipiche furono il \"dagoba\", un santuario contenente le reliquie del santo, a forma di campana, la cui entrata avviene tramite una gradinata fiancheggiata da due balaustre e vigilata da due guardiani di pietra che custodiscono la mitica pietra lunata, e il \"bodhi-gara\", ossia un recinto decorato includente l'albero sacro, il \"bodhi\", sotto il quale il Buddha raggiunse l'illuminazione. In Anur\u0101dhapura sono conservati i resti di un monastero alto nove piani, caratterizzato da una cupola di bronzo, invece al Sigiriya vi sono le tracce di una splendida reggia includente gli affreschi di 21 dame in corteo.\nPatrimoni dell'umanit\u00e0.\nBen 8 siti dello Sri Lanka sono stati inseriti nella Lista dei patrimoni dell'umanit\u00e0 dell' UNESCO.\nCinema.\nIn campo cinematografico spicca la regista Vimukthi Jayasundara, che ha diretto Sulanga Enu Pinisa, film vincitore nel 2005 della Cam\u00e9ra d'or per la miglior opera prima al Festival di Cannes.\nGastronomia.\nLa cucina singalese \u00e8 una delle pi\u00f9 caratteristiche cucine dell'Asia Meridionale, con influenze in parte della cucina indiana.\nIl riso rappresenta una parte importante nella gastronomia del paese, cos\u00ec come anche il curry piccante consumato di solito a pranzo e a cena. In passato invece ebbero una parte rilevante le spezie.\nUna tipica torta al cocco dello Sri Lanka \u00e8 il bibikkan .\nSport.\nCricket.\nUno degli sport pi\u00f9 popolari in Sri Lanka \u00e8 il cricket: nel 1996 la Nazionale di cricket dello Sri Lanka si aggiudic\u00f2 il titolo mondiale. Altro sport abbastanza diffuso \u00e8 la pallavolo.\nGiochi olimpici.\nLo Sri Lanka ai Giochi olimpici ha finora ottenuto due argenti: prima medaglia olimpica fu l'argento da parte di Duncan White, nell'atletica leggera, a Londra 1948.\nCalcio.\nIn campo calcistico la Nazionale di calcio dello Sri Lanka vanta la vittoria nella South Asian Football Federation Cup del 1995 e un secondo posto nella AFC Challenge Cup 2006."}
{"id": "2390280", "revid": "339392", "url": "https://it.wikipedia.org/wiki?curid=2390280", "title": "007 Thunderball - Operazione tuono", "text": ""}
{"id": "2390282", "revid": "486946", "url": "https://it.wikipedia.org/wiki?curid=2390282", "title": "Flaminia militare", "text": ""}
{"id": "2390283", "revid": "339392", "url": "https://it.wikipedia.org/wiki?curid=2390283", "title": "Alice Home TV", "text": ""}
{"id": "2390285", "revid": "767487", "url": "https://it.wikipedia.org/wiki?curid=2390285", "title": "Andalucia (film)", "text": "Andalucia \u00e8 un film del 2006 diretto da Alain Gomis.\n\u00c8 stato presentato al 27\u00ba Festival del Cinema Africano di Verona e alle Giornate degli Autori della 64\u00aa Mostra del Cinema di Venezia.\nTrama.\nYacine \u00e8 un giovane parigino di origini algerine che vive in una roulotte, cercando invano di dare un senso alla propria vita. Figure sfuggenti affollano la sua esistenza, lo portano a evocare continuamente il passato in un caleidoscopio di eventi e personaggi. Un naufragio emotivo alla ricerca delle proprie radici, un'inquietudine esistenziale che non riesce ad appagarsi. All'improvviso un miraggio, una meta chiara e raggiungibile: Toledo. E gli mostrer\u00e0 la verit\u00e0 su se stesso."}
{"id": "2390287", "revid": "729019", "url": "https://it.wikipedia.org/wiki?curid=2390287", "title": "Ampolla uterina", "text": "Nell'anatomia femminile l' ampolla uterina \u00e8 la seconda parte della tube di Falloppio, si ritrova fra l'istmo tubarico e l'infundibolo.\nAnatomia.\nSi tratta della parte pi\u00f9 lunga, di circa 6 - 7 centimetri. Idealmente si tratta di una delle 4 parti delle tube di Falloppio, le altre sono: l'istmo, l'infundibolo (comprendente le fimbrie) e la porzione intramurale (che attraversa la parete uterina).\nFunzioni.\nHa la funzione di regolare il transito dei gameti ed il transito embrionale grazie a contrazioni e successivi rilasciamenti."}
{"id": "2390288", "revid": "1305772", "url": "https://it.wikipedia.org/wiki?curid=2390288", "title": "Sortes", "text": "Le sortes (latino singolare: \"sors\") erano un metodo frequente di divinazione utilizzato dagli antichi romani. Il metodo implica una specie di lotteria (\"sortes\"), dove per l'appunto si tira o si estrae a sorte, onde ottenere la conoscenza degli eventi futuri: in molti antichi templi italiani la volont\u00e0 degli dei veniva consultata in questo modo, come a Preneste, Cere, eccetera.\nQueste sortes o \"lotti\" erano di solito piccole tavolette o specie di gettoni o \"fiche\", fatti di legno o altro materiale, ed erano comunemente gettati in una situla (secchio) o urna, riempita con acqua. Le \"sortes\" venivano talvolta lanciate come fossero dadi. Il nome \"sortes\" venne infatti dato a ogni cosa utilizzata per determinare gli avvenimenti, e anche applicata per le risposte verbali di un oracolo. Varie cose venivano scritte sopra i lotti, secondo le circostanze, come per esempio i nomi delle persone che li usavano: sembra fosse stata la pratica prediletta nei tempi successivi per scrivere versi di poeti illustri sopra piccole tavolette, ed estrarli poi dall'urna insieme agli altri lotti, supponendo cos\u00ec che i versi ottenuti in questo modo fossero adatti a una data persona; perci\u00f2 noi leggiamo di \"sortes omerica\" e \"sortes virgiliane\" (rispettivamente, i lotti o versi di Omero e Virgilio). Allo stesso modo questa era anche la pratica per consultare i poeti, come i musulmani facevano con il Corano e gli \u1e24\u0101fi\u1e93, e molti cristiani con la Bibbia, vale a dire aprendo il libro a caso e applicando il primo passaggio che colpisce l'occhio a circostanze immediate riguardanti la propria persona. Questa pratica era molto comune tra i primi cristiani, i quali sostituivano la Bibbia e il Libro dei Salmi ad Omero e Virgilio. Molti concili ripetutamente condannarono queste, cos\u00ec allora definite, \"Sortes Sanctorum\" (sacri lotti). I libri sibillini erano probabilmente anche consultati in questo modo. Coloro che predivano gli eventi futuri per mezzo delle sortes venivano chiamati \"sortilegi\" (indovini).\nLe \"Sortes Connviales\" erano tavolette sigillate, che venivano vendute agli intrattenimenti, e dopo essere state aperte, togliendo il sigillo, concedevano all'acquirente il diritto a cose di valore molto diverso; esse perci\u00f2 erano un tipo di lotteria."}
{"id": "2390291", "revid": "182396", "url": "https://it.wikipedia.org/wiki?curid=2390291", "title": "Numerus intra Italiam", "text": ""}
{"id": "2390293", "revid": "19933", "url": "https://it.wikipedia.org/wiki?curid=2390293", "title": "Dolmen (serie televisiva)", "text": ""}
{"id": "2390294", "revid": "182396", "url": "https://it.wikipedia.org/wiki?curid=2390294", "title": "Numerus intra Gallias", "text": ""}
{"id": "2390297", "revid": "182396", "url": "https://it.wikipedia.org/wiki?curid=2390297", "title": "Numerus intra Illyricum", "text": ""}
{"id": "2390299", "revid": "1543377", "url": "https://it.wikipedia.org/wiki?curid=2390299", "title": "Municipalit\u00e0 locale di Elias Motsoaledi", "text": "La municipalit\u00e0 locale di Elias Motsoaledi (in inglese Elias Motsoaledi Local Municipality) \u00e8 una municipalit\u00e0 locale del Sudafrica appartenente alla municipalit\u00e0 distrettuale di Sekhukhune, nella provincia del Limpopo.\nIl suo territorio si estende su una superficie di ed \u00e8 suddiviso in 29 circoscrizioni elettorali (\"wards\"). Il suo codice di distretto \u00e8 LIM472. Questa municipalit\u00e0 locale \u00e8 anche chiamata Greater Groblersdal.\nGeografia fisica.\nConfini.\nLa municipalit\u00e0 locale di Elias Motsoaledi confina a nord con quelle di Greater Marble Hall e Makhuduthamaga, a nord e a est con quella di Greater Tubatse,a est con quella di Thaba Chweu (Ehlanzeni/Mpumalanga), a sud con quelle di Emakhazeni e Steve Tshwete (Nkangala/Mpumalanga), a sud e a ovest con quella di Thembisile (Nkangala/Mpumalanga) e a ovest con quella di Dr J.S. Moroka (Nkangala/Mpumalanga)."}
{"id": "2390300", "revid": "182396", "url": "https://it.wikipedia.org/wiki?curid=2390300", "title": "Numerus intra Hispanias", "text": ""}
{"id": "2390302", "revid": "173617", "url": "https://it.wikipedia.org/wiki?curid=2390302", "title": "Conclave dell'ottobre 1978", "text": "Il conclave dell'ottobre 1978 venne convocato a seguito della morte improvvisa, dopo soli 33 giorni di pontificato, di papa Giovanni Paolo I, avvenuta il 28 settembre dello stesso anno. Si svolse nella Cappella Sistina dal 14 al 16 ottobre, e, dopo otto scrutini, venne eletto papa il cardinale polacco Karol Wojty\u0142a, arcivescovo di Cracovia, che assunse il nome di Giovanni Paolo II. L'elezione venne annunciata dal cardinale protodiacono Pericle Felici.\nSituazione generale.\nI giorni precedenti l'inizio del conclave furono fitti di incontri informali fra i porporati. Come nel conclave precedente, anche questa volta i cardinali conservatori auspicavano l'elezione di una guida forte dopo il pontificato di Paolo VI, spesso percepito come indeciso e insicuro, resa necessaria non solo dalle urgenze interne della Chiesa, ma anche dalle varie problematiche internazionali.\nMentre a destra l'unico candidato era nuovamente l'arcivescovo di Genova Giuseppe Siri, a sinistra non c'era un nome che accontentasse tutti. Era, infatti, sfumata la candidatura di Sergio Pignedoli che, nel conclave di agosto, aveva riscosso il maggior numero di voti dopo Luciani e Siri. \nLa sera dell'11 ottobre quindici cardinali del \"centro montiniano\", fra i quali Salvatore Pappalardo e Alo\u00edsio Lorscheider, si dettero appuntamento al seminario francese per contrappore una loro candidatura a quella di Siri e decisero di puntare su Giovanni Benelli, arcivescovo di Firenze.\nIl cardinale Hyacinthe Thiandoum ricord\u00f2: \u00abBenelli \u00e8 il candidato pi\u00f9 quotato, sia nel terzo mondo, sia nell'est europeo, escluso Tom\u00e1\u0161ek. Se lo fanno subito, \u00e8 Benelli il papa. Altrimenti Poletti o Pappalardo. Ma se nessuno degli italiani riuscisse, allora si andrebbe al candidato straniero, per esempio Wojty\u0142a. A Basil Hume osta il fatto che non sa l'italiano\u00bb. A favore di Siri, invece, c'era tutto il blocco supportato dai cardinali di curia e da molti porporati europei che puntavano a una restaurazione dottrinale per far rientrare le derive pi\u00f9 progressiste del Concilio Vaticano II.\nDa segnalare la convinzione del cardinale Joseph Ratzinger, arcivescovo di Monaco di Baviera, che, in un'intervista pubblicata sul \"Frankfurter Allgemeine Zeitung\" dell'8 ottobre 1978, affermava che il conclave si sarebbe trovato a dover fronteggiare \u00abpressioni delle forze di sinistra\u00bb, le quali avrebbero spinto verso l'elezione di un papa favorevole al cosiddetto \"compromesso storico\" fra Democrazia Cristiana e Partito Comunista Italiano. La posizione del cardinale tedesco sembrava potersi collegare all'ala che sosteneva la necessit\u00e0 di una restaurazione all'interno della Chiesa; secondo il vaticanista Giancarlo Zizola, tuttavia, Ratzinger avrebbe espresso la sua preferenza per Benelli.\nCinque mesi prima, durante i festeggiamenti per il 58\u00ba compleanno di Karol Wojty\u0142a, il segretario di Stato di Paolo VI, Jean Villot, gli confid\u00f2: \u00abLei, eminenza, \u00e8 l'unico che possa raggiungere i due terzi in conclave\u00bb. L'arcivescovo di Cracovia, inoltre, risultava gradito all'Opus Dei, che sarebbe poi stata elevata, sotto il suo pontificato, a prelatura personale.\nAscesa e declino della candidatura di Giuseppe Siri.\nIl 1\u00ba ottobre, in un'intervista rilasciata al quotidiano \"Il Lavoro\" di Genova, Siri forn\u00ec di s\u00e9 un'immagine rassicurante: \u00abNon sono n\u00e9 conservatore n\u00e9 progressista e ho spesso osservato che queste definizioni sono superficiali. [...] Se dovessi qualificarmi, vorrei essere considerato un indipendente, un uomo che marcia da solo e non fa parte di gruppi. Cerco di osservare, e di fare osservare, la legge di Cristo\u00bb. Siri, inoltre, aveva abbozzato un breve programma, indicando, come problemi maggiori per il nuovo papa, quelli di \u00abdifendere la purezza della dottrina di Cristo, difendere la legge cristiana della vita e la disciplina interna della Chiesa, che \u00e8 molto mal combinata\u00bb. Arrivato a Roma, Siri elogi\u00f2 papa Luciani, nel novendiale del 5 ottobre, per il suo \u00abrichiamo non casuale, ma organico e coerente, alla dottrina di Dio e alla spiritualit\u00e0\u00bb. \nSecondo il vaticanista Giancarlo Zizola, il 9 ottobre si sarebbe raggiunto un compromesso fra diversi cardinali della curia romana, cardinali italiani e cardinali europei per eleggere Siri. In suo favore si sarebbe schierato anche l'autorevole gruppo dei porporati tedeschi, uno dei pi\u00f9 influenti sui cardinali provenienti dal resto del mondo. Sempre secondo Zizola, in base a questo accordo, l'arcivescovo di Genova sarebbe entrato in conclave con una base di circa 50 voti gi\u00e0 sicuri. \n\"L'Osservatore Romano\", uscito il 13 ottobre, prese posizione a favore di un papa che si impegnasse a sviluppare la collegialit\u00e0 episcopale nel governo della Chiesa, la partecipazione dei laici e l'ecumenismo. Siri, seguendo l'appello alla discrezione che il camerlengo Jean Villot aveva raccomandato ai cardinali, nei giorni precedenti l'inizio del conclave evit\u00f2 i giornalisti e non rilasci\u00f2 interviste. \nNel pomeriggio del 13 ottobre, tuttavia, l'arcivescovo di Genova incontr\u00f2 casualmente un giornalista della \"Gazzetta del Popolo\", Gianni Licheri, che da oltre una settimana chiedeva insistentemente di essere ricevuto. Nonostante il diniego di Siri, Licheri riusc\u00ec ugualmente a strappargli alcune dichiarazioni informali. L'arcivescovo di Genova, tuttavia, ordin\u00f2 a Licheri che un eventuale articolo con le sue parole avrebbe dovuto essere pubblicato solo dopo l'inizio del conclave, tenendo cos\u00ec fede all'appello di Villot. L'intervista, per\u00f2, venne pubblicata gi\u00e0 la mattina del giorno dopo, a poche ore dall'inizio del conclave. \nNel presentare l'articolo, Gianni Licheri qualific\u00f2 l'arcivescovo di Genova come \u00abpunto di riferimento di tutta quella corrente della Chiesa che, prendendo a spunto una certa esigenza di \"rimettere ordine\", tenta con questo conclave di tornare alla Chiesa preconciliare\u00bb. Nella trascrizione di Licheri, l'arcivescovo di Genova appariva molto lontano dal ritratto del futuro papa tratteggiato il giorno prima da \"L'Osservatore Romano\", mostrandosi apertamente discorde alle riforme scaturite dal Concilio e affermando: \u00abNon so neppure cosa voglia dire lo sviluppo della collegialit\u00e0 episcopale\u00bb. Nella stessa intervista, l'arcivescovo di Genova aggiunse: \u00abIl Sinodo non potr\u00e0 mai diventare istituto deliberativo nella Chiesa perch\u00e9 non \u00e8 contemplato nella costituzione divina della Chiesa. Potr\u00e0 al massimo divenire, se il diritto canonico lo ammetter\u00e0, un'istituzione ecclesiastica, ma non di diritto divino\u00bb.\nL'arcivescovo di Vienna, Franz K\u00f6nig, conferm\u00f2 che l'articolo di Licheri \u00abcircol\u00f2 all'interno del conclave\u00bb. I contenuti dell'articolo, pubblicato anticipatamente, crearono sconcerto fra i cardinali. Le insistenze dei monsignori Mario Grone, segretario di Siri, e Giacomo Barabino, vescovo ausiliare per la diocesi di Bobbio, fecero in modo che la sala stampa della Santa Sede, verso mezzogiorno del 14 ottobre, diramasse ai giornali una smentita ufficiale: \u00abL'intervista, da non ritenersi tale essendosi trattato di un casuale incontro, non corrisponde a verit\u00e0. Il mio pensiero, di cui pienamente rispondo, l'ho espresso nell'omelia del 5 ottobre per i novendiali di Papa Giovanni Paolo I, al quale ancora oggi mi sento legato da sincera, grande e devota ammirazione\u00bb. \nLa puntualizzazione, tuttavia, non pot\u00e9 essere letta dai cardinali, in quanto le porte della Cappella Sistina si chiusero nel pomeriggio dello stesso giorno. \nSiri stesso, che successivamente defin\u00ec l'intervista \u00abestorta, deformata\u00bb, ricord\u00f2: \u00abVede, sono caduto in un tranello. Stavo uscendo dall'abitazione del giornalista Emilio Rossi, genovese, allora direttore della Rete Uno, convalescente. Era stato ferito alle gambe dalle brigate rosse. L'ascensore era rotto, scesi a piedi e un giornalista mi preg\u00f2 fino alla supplica di rispondere ad alcune domande. Rifiutai. Lui non si rassegn\u00f2: mi promise che l'articolo sarebbe uscito dopo l'entrata in conclave. Non mantenne la promessa\u00bb.\nAlcuni vaticanisti, tuttavia, non credono che Siri possa aver compiuto un'imprudenza del genere, ritenendo pi\u00f9 verosimile che l'arcivescovo di Genova avesse rilasciato quell'intervista per rimarcare le sue tesi critiche, in quanto gi\u00e0 consapevole che, in ogni caso, non avrebbe avuto la maggioranza necessaria per ottenere l'elezione. Altri, invece, avanzano anche l'ipotesi che Siri, con quelle affermazioni, avesse voluto in qualche modo autoescludersi dai papabili.\nVotazioni.\nSecondo il giornalista Sebastiano Messina, al primo scrutinio, la sera del 14 ottobre, i due schieramenti si sarebbero fronteggiati sostanzialmente appaiati, con una trentina di voti a testa attribuiti sia a Siri che a Benelli. Durante gli scrutini successivi i due candidati avrebbero superato a turno la maggioranza assoluta (56 voti), senza per\u00f2 riuscire a raggiungere i due terzi (75 voti) necessari per l'elezione. Giancarlo Zizola sostiene che, nonostante le dichiarazioni che precedettero il conclave, al cardinale Siri mancarono pochissimi voti - non pi\u00f9 di quattro o cinque - per essere eletto papa. Anche padre Damaso Testa, per anni confessore del cardinale Siri, il 16 febbraio 1981 conferm\u00f2 a Benny Lai che all'arcivescovo di Genova mancarono solo quattro o cinque voti per raggiungere il quorum di 75 preferenze, necessario a ottenere il papato.\nLe fonti prese in considerazione da Zizola (\"Le Point\" del 23 ottobre, \"L'Express\" del 28 ottobre, \"Newsweek\" e \"Time\" del 30 ottobre) indicano per\u00f2 un quadro pi\u00f9 polverizzato e contraddittorio. Zizola riporta infatti che, al primo turno, \"Le Point\" assegnava 30 voti a Siri e circa altrettanti a Benelli, ma ad essi \"L'Express\" affiancava il cardinale Felici. Per il secondo scrutinio, \"Newsweek\" attribuiva a Benelli \u00abtra due e quindici voti meno dei 75 necessari per l'elezione\u00bb, mentre secondo \"Time\" avrebbe condotto Siri con 46 voti, seguito da Benelli e, a distanza, da Colombo, Pignedoli e Ursi. Al terzo scrutinio, secondo \"Time\", Benelli avrebbe ricevuto 36 voti e Siri sarebbe sceso a vantaggio del presidente della CEI, Ugo Poletti, che seguiva con 30 voti. Ci\u00f2 fa esprimere al vaticanista la convinzione dell'esistenza di una contrapposizione fra schieramenti (quello conservatore e quello progressista) piuttosto che un'antitesi fra Siri e Benelli.\nAl quarto scrutinio, nel primo pomeriggio del 15 ottobre, \"Le Point\" indicava \"\u00abFelici ben piazzato\u00bb\", mentre \"Newsweek\" assegnava 30 voti a Siri, con Benelli in discesa e 5 voti in favore dell'arcivescovo di Cracovia, Karol Wojty\u0142a; i cardinali capirono, allora, che Siri e Benelli non sarebbero riusciti ad andare oltre e che si sarebbero dovute tentare altre soluzioni.\nSecondo Zizola, al quinto scrutinio, nel tardo pomeriggio del 15 ottobre \u00absi sarebbe determinato uno spostamento sensibile verso Colombo e Poletti, mentre anche l'olandese Willebrands avrebbe ricevuto un \"voto rispettabile\"\u00bb e l'arcivescovo di Cracovia avrebbe guadagnato sette voti. In serata, sempre secondo Zizola, si sarebbe registrato il rifiuto a essere candidati da parte di Colombo, di Willebrands e del cardinale austriaco Franz K\u00f6nig. Fu quest'ultimo, principalmente, che prese in considerazione la candidatura Wojty\u0142a, proponendola prima al primate di Polonia Stefan Wyszy\u0144ski, e poi ai cardinali tedeschi, francesi e spagnoli. A convincere i sudamericani provvide il cardinale brasiliano Lorscheider.\nSecondo K\u00f6nig, la candidatura di un porporato straniero venne proposta per uscire dalla situazione di stallo che si era creata fra i due blocchi italiani: \u00abNei nostri paesi, di questa parte del mondo, ci\u00f2 che si usa chiamare civilt\u00e0 \u00e8 ormai al tramonto. Stiamo andando gi\u00f9 e il futuro non \u00e8 pi\u00f9 da questa parte. Sono convinto che il rinnovamento dei valori, e la stessa religione cristiana, verr\u00e0 dall'Europa, dalla stessa Russia, da quella parte del mondo attualmente a regime socialista, e nella quale l'ateismo di Stato non \u00e8 riuscito a far breccia e i giovani si risvegliano alla trascendenza\u00bb.\nGiulio Andreotti, infatti, anni dopo ricord\u00f2 una lettera che, a conclave terminato, gli aveva scritto un cardinale francese: \u00ab[...] fino a luned\u00ec mattina (16 ottobre, ndr) abbiamo dato i suffragi a nostri confratelli italiani, specialmente a due di loro che raccoglievano cospicui consensi. La verificata impossibilit\u00e0 di unificazione dei consensi port\u00f2, nell'intervallo, alla convinzione che fosse maturo il momento per una scelta diversa\u00bb.\nLa mattina del 16 ottobre, al sesto scrutinio, l'arcivescovo di Cracovia ottenne undici voti, e su di lui si concentr\u00f2 circa la met\u00e0 dei suffragi complessivi alla settima votazione. Karol Wojty\u0142a fu eletto papa all'ottavo scrutinio, nel pomeriggio del 16 ottobre, con 99 voti su 111, secondo quanto riportato dalla stampa italiana. Accett\u00f2 la sua elezione con le parole: \u00abObbedendo nella fede a Cristo mio Signore, abbandonandomi alla dolcissima Madre di Cristo e della Chiesa, consapevole delle grandi difficolt\u00e0, accetto\u00bb.\nAl momento di scegliere il nome, Wojty\u0142a avrebbe espresso la volont\u00e0 di chiamarsi Stanislao I in onore del santo patrono della Polonia. Tuttavia, dopo che i cardinali gli fecero notare che era un nome del tutto estraneo alla tradizione romana, scelse il nome di Giovanni Paolo II in memoria del suo predecessore. \u00c8 stato il primo papa non italiano dai tempi dell'olandese Adriano VI, che regn\u00f2 dal 1522 al 1523, nonch\u00e9 il primo polacco.\nL'annuncio.\nAlle 18:18 del 16 ottobre, dopo l'ottavo scrutinio, dal comignolo della Sistina si lev\u00f2 la fumata bianca. Poco meno di mezz'ora dopo, alle 18:45, il cardinale protodiacono Pericle Felici, con la tradizionale locuzione \"Habemus Papam\", annunci\u00f2 l'elezione di Karol Wojty\u0142a. Quando Felici pronunci\u00f2 in latino il cognome, alcuni fra la folla pensarono a un papa africano.\nIl cardinale Felici, nel comunicare il nome pontificale scelto da Wojty\u0142a, non pronunci\u00f2 la parola \"secundi\", ma disse solo \"Ioannis Pauli\" (egli leggeva sul grande libro che un cerimoniere gli teneva aperto davanti, . Lo stesso cardinale aveva, un mese e mezzo prima, annunciato la nomina di Albino Luciani, scandendo le parole \"Ioannis Pauli primi\". era avvenuto cos\u00ec anche al termine del conclave del 1939, quando papa Pio XII, successore di Pio XI, fu annunciato solamente come \"Pium\" dal protodiacono Camillo Caccia Dominioni.\nGiovanni Paolo II apparve al balcone alle 19:15, e, rompendo la tradizione che voleva il papa in silenzio, fece un breve discorso prima della benedizione Urbi et Orbi:\nCardinali ultraottantenni.\nQuesta \u00e8 la lista dei cardinali ultraottantenni alla morte di papa Paolo VI, il 6 agosto 1978. Essi, secondo il motu proprio \"Ingravescentem aetatem\" del 21 novembre 1970 e la costituzione apostolica \"Romano Pontifici Eligendo\" del 1\u00ba ottobre 1975, non hanno potuto partecipare al conclave a causa del raggiunto limite di et\u00e0.\nPoich\u00e9 Giovanni Paolo I mor\u00ec dopo soli 33 giorni di pontificato senza aver creato alcun cardinale, e poich\u00e9 nessuno dei cardinali comp\u00ec ottant'anni durante il suo pontificato, gli elenchi dei cardinali ultraottantenni per i due conclavi del 1978 sono identici."}
{"id": "2390303", "revid": "182396", "url": "https://it.wikipedia.org/wiki?curid=2390303", "title": "Numerus intra Tingitaniam", "text": ""}
{"id": "2390304", "revid": "22475", "url": "https://it.wikipedia.org/wiki?curid=2390304", "title": "Newton Aduaka", "text": "Biografia.\nNewton I. Aduaka \u00e8 nato a Ogidi in Nigeria nel 1966, si trasferisce a Lagos con la famiglia nel 1970, in seguito alla guerra civile del Biafra. Nel 1985 si trasferisce a Londra, dove nel 1990 si diploma alla London Film School, e nel 1997 fonda la Granite FilmWorks."}
{"id": "2390306", "revid": "182396", "url": "https://it.wikipedia.org/wiki?curid=2390306", "title": "Numerus intra Africam", "text": ""}
{"id": "2390308", "revid": "182396", "url": "https://it.wikipedia.org/wiki?curid=2390308", "title": "Numerus intra Britannias", "text": ""}
{"id": "2390316", "revid": "19933", "url": "https://it.wikipedia.org/wiki?curid=2390316", "title": "Minimi Quadrati", "text": ""}
{"id": "2390326", "revid": "123306998", "url": "https://it.wikipedia.org/wiki?curid=2390326", "title": "Luigi Carluccio", "text": "Biografia.\nAncora bambino si trasfer\u00ec a Torino con tutta la famiglia. Il padre Rocco era insegnante di scuola elementare. Frequentato il liceo classico Massimo d'Azeglio, si iscrisse alla facolt\u00e0 di Lettere e Filosofia dell'universit\u00e0 torinese. Cominci\u00f2 a interessarsi di arte fin dal 1928. In quegli anni segu\u00ec con continuit\u00e0 la galleria Codeb\u00f2 di via Po a Torino, dove incontr\u00f2 Luigi Spazzapan, di cui sarebbe diventato estimatore e amico. La sua tesi di laurea fu di carattere storico-artistico: \"La decorazione dell'et\u00e0 barocca in Lecce,\" discussa nel 1940.\nNel 1934 inizi\u00f2 la sua attivit\u00e0 di critico d'arte, pubblicando su \"L'Avvenire d'Italia\" e sulla rivista \"Arte Cattolica\", di cui fu anche direttore.\nVenne richiamato alla armi e combatt\u00e9 in Abissinia tra il 1935 e il 1936, in Albania dal 1940 al 1941 e in Russia dal 1941 al 1943. Dopo l'armistizio fu internato dai tedeschi fino al 1945. Dopo la guerra riprese l'attivit\u00e0 di critico per molte testate giornalistiche tra cui \u201cPopolo Nuovo\u201d, \u201cGazzetta del Popolo\u201d, Il Giorno.\nEbbero particolare risonanza le mostre da lui allestite alla Galleria d'arte moderna di Torino tra la fine degli anni '60 e '70: \"Le Muse Inquietanti. Maestri del Surrealismo\", nel 1967, \"Il Sacro e il Profano nell'Arte dei Simbolisti\" nel 1969, \"Il Cavaliere Azzurro\", realizzata nel 1971.Nel 1973 fu la volta della mostra \"Combattimento per un'immagine\".\nNel giugno del 1979 Luigi Carluccio fu nominato direttore del Settore Arti Visive della Biennale di Venezia.\nStil\u00f2 la presentazione di libri d'arte dedicati ad artisti noti, tra gli altri Romano Gazzera, Felice Casorati, Alberto Giacometti, Giorgio de Chirico, Luigi Roccati, Vittore Frattini, Ludovico Mosconi Domenico Gnoli, Carlo Mattioli, Picasso, Leonardo Cremonini, Romano Notari, Liliana Petrovic. Tra i cataloghi d'arte ricordiamo: \"Il museo nazionale del cinema Torino\", \"Immagini d'arte in Italia dagli elenchi telefonici\", \"Cento anni di fotografia 1884-1984\".\nIn seguito si mise al lavoro per la preparazione della Biennale di Venezia del 1982, ma il 12 dicembre 1981 mor\u00ec improvvisamente a San Paolo del Brasile, dove era direttore della Biennale brasiliana, che non pot\u00e9 inaugurare."}
{"id": "2390328", "revid": "729019", "url": "https://it.wikipedia.org/wiki?curid=2390328", "title": "Spondilolisi", "text": "La spondilolisi \u00e8 una malformazione vertebrale che consiste nell'interruzione dell'istmo (parte posteriore dell'arco delle vertebre lombari) compresa tra le apofisi articolari superiori e inferiori. Nella maggior parte dei casi si presenta nella parte pi\u00f9 bassa della vertebra lombare (L5), ma si pu\u00f2 presentare anche in altre vertebre, come nella vertebra toracica.\nSegni e sintomi.\nRisulta asintomatica (non mostra sintomi caratteristici) nella maggior parte dei casi, viene talvolta individuata nel corso di normali esami radiologici, compresa la tomografia assiale computerizzata. Pu\u00f2 evolversi in spondilolistesi.\n\u00c8 relativamente frequente. Colpisce le V vertebra lombare e meno frequentemente le IV, talvolta \u00e8 unilaterale. Nel 50-60% dei casi \u00e8 accompagnata da spondilolistesi (scivolamento in avanti della parte anteriore della vertebra).\nNel corso del tempo, i cambiamenti degenerativi di spondilolisi possono causare gravi complicazioni, tra cui:\nFattori di rischio.\nLa spondilolisi \u00e8 prevalente in alcune popolazioni, suggerendo una componente ereditaria, con tendenza a corpi vertebrali pi\u00f9 sottili.\nAnche se questa condizione pu\u00f2 essere causata da traumi ripetitivi alla colonna lombare e a causa di sport pesanti come il calcio o la ginnastica, l'anatomia gioca comunque un ruolo importante. Secondo una ricerca svolta nel 2007, il patrimonio genetico della colonna lombare ha molto a che fare con la presenza di spondilolisi in alcuni individui. Uno studio condotto su 115 scheletri maschi con spondilolisi in L5, era la prova che un leggero ritocco nell'anatomia della colonna vertebrale pu\u00f2 aumentare la probabilit\u00e0 che questa patologia insorga. Nei soggetti con spondilolisi, molte volte la regione interfacciale della vertebra L4 \u00e8 pi\u00f9 di forma trapezoidale con una larghezza maggiore rispetto ad una vertebra normale. Questo cambia anche l'altezza delle interfacce, rendendole pi\u00f9 corte e pi\u00f9 strette. Con questo difetto della colonna vertebrale, applicando un carico normale sar\u00e0 avvertito come pi\u00f9 pesante rispetto ad una priva di patologie; ci\u00f2 \u00e8 dovuto alla ridotta superficie e diminuito range torsionale di movimento durante curve e flessioni.\nLa spondilolisi si presenta pi\u00f9 frequentemente come conseguenza allo svolgimento delle seguenti attivit\u00e0:\nAnche l'et\u00e0, il sesso e la genetica possono essere inseriti tra i fattori di rischio, ad esempio i soggetti maschili sono pi\u00f9 comunemente colpiti rispetto alle donne. Anche gli individui di et\u00e0 inferiore ai 26 anni hanno pi\u00f9 probabilit\u00e0 di essere colpiti con diagnosi precoce, all'et\u00e0 di 16 anni. Alcuni studi hanno dimostrato che un difetto, il quale include una modifica della dimensione, forma dell'arco neurale e faccette articolari pi\u00f9 strette, della vertebra L4, pu\u00f2 essere un fattore di rischio per questa patologia.\nFisiopatologia.\nLa spondilolisi \u00e8 un difetto della vertebra lombare della colonna vertebrale. La vertebra lombare \u00e8 costituita da un corpo, un peduncolo, una lamina, una parte interarticolare, un processo trasverso, un processo spinoso e faccette articolari superiori che formano le articolazioni fungendo da collegamento tra le vertebre.\nIn particolare, la spondilolisi coinvolge la parte interarticolare.\nOsservando la vertebra lombare dalla vista assiale, se la spondilolisi \u00e8 presente nella colonna vertebrale si pu\u00f2 osservare che la parte interarticolare appare staccata e vi \u00e8 una separazione delle articolazioni.\nIn genere \u00e8 causata da frattura da stress delle ossa, ed \u00e8 particolarmente comune in adolescenti che praticano eccessiva attivit\u00e0. La parte interarticolare risulta particolarmente vulnerabile quando la colonna vertebrale \u00e8 in posizione estesa, e una forza comprime improvvisamente le vertebre, come ad esempio quando si atterra su un piede dopo un salto. Questa pressione sulla \"parte interarticolare\" pu\u00f2 comportare la rottura in soggetti sensibili.\nComplicazioni.\nLa spondilolisi \u00e8 la causa pi\u00f9 comune di spondilolistesi in pazienti pediatrici.\nNella popolazione anziana, la malattia degenerativa del disco comunemente conduce alla spondilolistesi senza spondilolisi; in questi casi, il canale spinale si restringe perch\u00e9 l'arco spino-laminare da un livello scorre in avanti al livello inferiore appiattendo efficacemente il canale.\nIl fattore ereditario, a cui si accennava precedentemente, risulta incisivo nella comparsa della spondilolistesi nei popoli Inuit colpendo il 30-50% dei soggetti appartenenti a tali popoli.\nTrattamento.\nRiabilitazione.\nLa procedura di riabilitazione, non chirurgica, pi\u00f9 importante da eseguire con un individuo affetto da spondilolisi \u00e8 la terapia fisica.\nLa terapia di solito varia da 3 a 6 mesi a seconda dello stato della lesione. L'obiettivo principale per la riabilitazione \u00e8 quello di:\nRisulta, dunque, fondamentale ridurre al minimo il movimento della parte instabile. Oltre alla terapia fisica i trattamenti per la spondilolisi acuta possono essere il riposo dalla pratica sportiva o la pratica, di quest'ultima, con l'ausilio di un busto. Farmaci come l'ibuprofene e altri antidolorifici possono essere utilizzati anche durante questi trattamenti per ridurre il dolore e diminuire l'infiammazione. Durante il trattamento, al paziente viene solitamente chiesto di stare a riposo, meglio sdraiati, per la maggior parte della giornata.\nSe per qualsiasi motivo il paziente deve svolgere qualsiasi tipo di attivit\u00e0, il busto deve essere indossato per evitare movimenti eccessivi o una flessione errata.\nQuando il paziente guarisce conseguentemente alla terapia fisica e non presenta alcun segno di dolore o infiammazione nella parte inferiore della schiena, essi possono riprendere con le normali attivit\u00e0 quotidiane o atletiche, ma potrebbe essere necessario continuare ulteriormente a effettuare esercizi mirati al rinforzo della parte inferiore della schiena, assegnati dal terapeuta. Il tutore potrebbe dover essere indossato alcuni giorni in pi\u00f9, se il paziente desidera, per evitare eventuali difetti posturali o eccessivi movimenti trasversali. Circa l'80-85% dei pazienti hanno mostrato sollievo dal dolore dopo aver effettuato questi trattamenti.\nLa chirurgia pu\u00f2 essere esser presa in considerazione da coloro che non hanno avuto successo con i trattamenti, ma si tratta di episodi molto rari.\nChirurgia.\nLa maggior parte dei pazienti con spondilolisi non richiede un intervento chirurgico, ma quando i sintomi non si risolvono con la terapia fisica, essi possono richiedere un intervento chirurgico. Ci sono due tipi di chirurgia per questa condizione: \nEpidemiologia.\nNegli Stati Uniti nel 2009 ci sono stati 33,249 ricoveri ospedalieri, 21.507 donne e il restante uomini, senza alcun decesso in ospedale. Di questi, solo 137 erano di et\u00e0 compresa tra 1-17 anni, 3.977 di et\u00e0 compresa tra i 18-44 anni, 14.723 di et\u00e0 compresa tra i 45-64 anni, 13.810 di et\u00e0 compresa tra 65-84 anni, e 695 di et\u00e0 superiore a 85 anni. La permanenza media \u00e8 stata tra i 3 ei 4 giorni per tutte le et\u00e0."}
{"id": "2390332", "revid": "2187", "url": "https://it.wikipedia.org/wiki?curid=2390332", "title": "San Giuliano di Beauvais", "text": ""}
{"id": "2390333", "revid": "287204", "url": "https://it.wikipedia.org/wiki?curid=2390333", "title": "Parco naturale del Marguareis", "text": "Il parco naturale del Marguareis \u00e8 un'area naturale protetta del Piemonte che copre parte della Valle Pesio e dell'Alta Val Tanaro. Prende il nome dalla Punta Marguareis, la pi\u00f9 alta delle Alpi Liguri.\nStoria.\nIl parco \u00e8 stato istituito dalla Regione Piemonte il 28 dicembre 1978 in applicazione della legge regionale nr.43 del 1975. \u00c8 stata la prima area naturale protetta della provincia di Cuneo e una delle prime sei del Piemonte. Fino al 31 dicembre 2011 il parco si chiamava \"Parco naturale dell'Alta valle Pesio e Tanaro\". Nel 2019, con l'approvazione delle legge regionale 27 marzo 2019 nr. 11, l'area protetta \u00e8 stata ampliata portandola in totale a 8.403 ha di superficie.\nAmbiente.\nL'area protetta comprende una vasta zona del versante piemontese delle Alpi Liguri. Il territorio del parco \u00e8 noto con il nome di \"Piccole Dolomiti\", e nel suo sottosuolo \u00e8 presente un sistema carsico di grotte che si snodano per chilometri. Tra le principali cime incluse in tutto o in parte nel parco si possono ricordare, oltre al Marguareis, la Cima delle Saline, il Monte Bertrand, la Cima Cars e la Cima della Fascia.\nFlora.\nIl parco regionale ospita vaste aree a bosco (in particolare faggete, abetine e lariceti), il cui sviluppo fu favorito dalla presenza dei monaci della Certosa di Pesio. Le sue caratteristiche geografiche, climatiche (che presentano elementi sia alpini che mediterranei) e geologiche sostengono una notevolissima biodiversit\u00e0 vegetale. Nell'area protetta sono infatti state censite circa 1500 diverse specie vegetali, tra le quali sono ad esempio notevoli \"Saxifraga cernua\", \"Viola pinnata\" e l'ormai rarissima scarpetta di Venere..\nFauna.\nTra le presenza faunistiche pi\u00f9 vistose possono essere citate quelle di specie tipicamente alpine come camoscio, marmotta, aquila e gallo forcello. La presenza del lupo, indice di una alta qualit\u00e0 ambientale dell'area, data dalla met\u00e0 degli Anni Novanta, quando si stabil\u00ec nell'area protetta il primo branco stabile documentato sulle Alpi italiane dopo la scomparsa di questo predatore avvenuta nel corso dell'Ottocento.\nEscursionismo.\nUna ampia rete di sentieri segnati \u00e8 disponibile all'interno del parco, che \u00e8 anche attraversato dal tratto pi\u00f9 meridionale della \"GTA\"."}
{"id": "2390334", "revid": "161374", "url": "https://it.wikipedia.org/wiki?curid=2390334", "title": "TVdiFASTWEB", "text": ""}
{"id": "2390336", "revid": "39884", "url": "https://it.wikipedia.org/wiki?curid=2390336", "title": "Giuseppe Corte", "text": ""}
{"id": "2390337", "revid": "838137", "url": "https://it.wikipedia.org/wiki?curid=2390337", "title": "Calcio Catania 2002-2003", "text": "Questa pagina raccoglie i dati riguardanti il Calcio Catania nelle competizioni ufficiali della stagione 2002-2003."}
{"id": "2390338", "revid": "767487", "url": "https://it.wikipedia.org/wiki?curid=2390338", "title": "Ezra (film)", "text": "Ezra \u00e8 un film del 2007 diretto da Newton Aduaka.\nLa pellicola \u00e8 prodotta, prodotta in Nigeria e in Francia, \u00e8 stata presentata al 27\u00ba Festival del Cinema Africano di Verona.\nTrama.\nRapito dai ribelli della Blood Brotherhood, costretto a drogarsi e a compiere azioni disumane, innamorato di una guerrigliera che gli dimostra la ragionevolezza della loro lotta. La vita di Ezra, ex bambino soldato, \u00e8 rimasta segnata indelebilmente dalla tragedia della guerra civile. Anche dopo molti anni dalla conclusione del conflitto, il ragazzo \u00e8 ancora fortemente traumatizzato. Una commissione per la Verit\u00e0 e la Riconciliazione lo interroga sul suo passato, accusandolo di aver ucciso i suoi stessi genitori. Ma Ezra non ricorda, ha rimosso ogni dettaglio, vive in un presente di allucinazioni cercando di recuperare il passato.\nRiconoscimenti.\nIl regista Aduaka, dopo i successi del lungometraggio d'esordio \"Rage\", convince ancora con questa pellicola sul tema del ricordo. Il film ha vinto la ventesima edizione del Fespaco in Burkina Faso."}
{"id": "2390345", "revid": "125886672", "url": "https://it.wikipedia.org/wiki?curid=2390345", "title": "Cheick Fantamady Camara", "text": "Biografia.\nNato nel 1960 a Conakry, Camara - inizialmente autodidatta - si dedica alla regia dopo aver frequentato un corso di sceneggiatura all'INA e uno di regia all'Ecole Nationale Louis Lumi\u00e8re. Dopo aver girato nel 2000 \"Konorofili\", il suo primo cortometraggio, seguito nel 2004 da \"B\u00e9 Kunko\", debutta nel lungometraggio con \"Il va pleuvoir sur Conakry\", che gli vale il premio del pubblico RFI al Festival Panafricain du Cin\u00e9ma de Ouagadougou 2007 e il Prix Ousmane Semb\u00e8ne nel 2008 a Khouribga, in Marocco.\nIl suo secondo lungometraggio, \"Morbayassa\", racconta il viaggio di una prostituta alla ricerca della figlia.\nMuore a Parigi nel 2017, a 57 anni, dopo una lunga malattia."}
{"id": "2390346", "revid": "1305772", "url": "https://it.wikipedia.org/wiki?curid=2390346", "title": "Trattato di Nymphenburg", "text": "Con il nome di trattato di Nymphenburg sono noti i seguenti trattati, stipulati presso il castello di Nymphenburg (Monaco di Baviera) :"}
{"id": "2390351", "revid": "74801", "url": "https://it.wikipedia.org/wiki?curid=2390351", "title": "Trattato di Nymphenburg (1741)", "text": "Il trattato di Nymphenburg fu stipulato il 28 maggio 1741 tra il ducato di Baviera e la Spagna nel castello di Nymphenburg a Monaco di Baviera.\nIl principe elettore bavarese Carlo Alberto di Baviera con questo trattato si assicur\u00f2 il sostegno della Spagna nella battaglia per il trono del Sacro Romano Impero dopo l'incoronazione di Maria Teresa ad imperatrice d'Austria. Il trattato doveva non solo assicurargli il trono imperiale ma anche procurargli una parte, ancora da definire, del territorio austriaco. In cambio la Spagna avrebbe dovuto ottenere i territori italiani in mano austriaca. La conclusione del trattato contribu\u00ec in modo determinante allo scoppio della guerra di successione austriaca."}
{"id": "2390354", "revid": "1718925", "url": "https://it.wikipedia.org/wiki?curid=2390354", "title": "Nausea", "text": "La nausea, parola derivante dal latino \"n\u00e3usea\", \"mal di mare\", derivante a sua volta dal greco ', variante ionica di ', derivante da \"\", \"nave\", \u00e8 una sensazione di malessere e fastidio allo stomaco che pu\u00f2 precedere il vomito.\nCause.\nPu\u00f2 essere un effetto collaterale di molti farmaci, in particolare oppiacei, e pu\u00f2 anche comparire dopo un'indigestione, specie di cibi dolci.\nQuesto fenomeno \u00e8 dovuto principalmente all'attivit\u00e0 locale degli oppiacei sui recettori mu presenti nel plesso mesenterico del tratto gastrointestinale. Tuttavia, la combinazione terapeutica ossicodone/naloxone a rilascio prolungato (grazie alla doppia azione agonista/antagonista sui recettori mu) ha dimostrato di essere efficace in termini di sollievo dal dolore, ma anche sicuro, garantendo una riduzione dei sintomi indotti da oppiacei tra cui la nausea.\nLa nausea non \u00e8 una malattia bens\u00ec un sintomo di numerose patologie, molte delle quali sono relative allo stomaco. Inoltre \u00e8 spesso indicativa di una malattia latente nell'organismo. \nIl mal di mare, dovuto alla confusione tra movimento percepito e movimento reale, ne \u00e8 un esempio: il senso dell'equilibrio si trova nell'orecchio interno e funziona con la vista. Quando questi due sensi non concordano su quanto il corpo si stia muovendo, il sintomo risultante sar\u00e0 la nausea, sebbene lo stomaco non abbia a che fare con questa condizione. L'interessamento dello stomaco avviene perch\u00e9 il cervello ritiene che uno dei due sensi sia ingannato dall'ingestione di un veleno; quindi stimolerebbe il vomito per eliminare la sostanza tossica.\nIn medicina, la nausea pu\u00f2 presentarsi durante la chemioterapia e dopo gli interventi chirurgici in anestesia generale. \u00c8 sintomo comune dei primi mesi della gravidanza; in tal caso una nausea moderata \u00e8 da considerarsi normale.\nAltre cause di nausea includono:\nNausea e vomito in chemioterapia.\nLa chemioterapia \u00e8 il trattamento di molte malattie oncologiche e ematologiche. Un effetto indesiderato frequente di molte chemioterapie \u00e8 la comparsa di nausea e vomito. \nTale fenomeno \u00e8 causato dall'azione che la chemioterapia esercita sulle cellule dello stomaco e dell'intestino che rilasciano sostanze come la serotonina, la sostanza P e la dopamina. Tali sostanze agiscono sia a livello gastrointestinale (serotonina) sia a livello dei centri cerebrali della nausea (dopamina e sostanza P) promuovendo tale effetto collaterale.\nEsistono tre tipi di nausea legata a chemioterapia che sono: acuta (prime 24 ore dopo la terapia), tardiva (successiva alle prime 24 ore) e anticipatoria (ossia precede la somministrazione della chemioterapia stessa).\nL'intensit\u00e0 della nausea e la sua frequenza dipendono da molti aspetti come: il tipo di chemioterapici utilizzati (esempio il cisplatino promuove facilmente nausea e vomito), ma anche dalle caratteristiche dei pazienti (esempio le donne sono pi\u00f9 soggette degli uomini, i non fumatori sono pi\u00f9 soggetti dei fumatori).\nAttualmente esistono farmaci usati per prevenire la nausea indotta dalla chemioterapia e sono principalmente inibitori dell'azione della serotonina (ondansetron, granisetron e palonosetron) o inibitori dell'azione della sostanza P (aprepitan, fosaprepitant).\nTali farmaci usati singolarmente o pi\u00f9 spesso in associazione tra loro (un inibitore della serotonina pi\u00f9 un inibitore della sostanza P) in combinazione con corticosteroidi (a formare una tripletta di farmaci) sono molto utili nel controllo della nausea causata dalla chemioterapia. Tali farmaci anche combinati in triplette mostrano la loro massima efficacia quando sono somministrati per prevenire l'insorgenza di nausea. \nAltri farmaci efficaci sono aloperidolo, metoclopramide, olanzapina, scopolamina transdermica, i corticosteroidi e le benzodiazepine (in particolare il lorazepam).\nTrattamento.\nSebbene nausea e vomito di breve durata sono generalmente non pericolosi, possono indicare una malattia pi\u00f9 seria, come la celiachia. Quando il vomito \u00e8 prolungato, pu\u00f2 esserci disidratazione e/o un pericoloso squilibrio elettrolitico.\nUna terapia sintomatica contro la nausea pu\u00f2 includere piccole porzioni di cibo solido. Ci\u00f2 per\u00f2 non \u00e8 semplice, dato che la nausea \u00e8 quasi sempre associata a perdita d'appetito. Se il paziente \u00e8 disidratato pu\u00f2 essere necessaria la reidratazione con soluzioni elettrolitiche per via endovenosa o via orale. Se la causa \u00e8 il mal di mare il sedersi in un ambiente stabile pu\u00f2 aiutare.\nEsistono molti tipi di medicinali contro nausea e vomito, e la ricerca continua per produrre farmaci ancor pi\u00f9 efficaci. I principali impiegati dopo gli interventi chirurgici sono Ondansetron, Desametasone, Prometazina. Doxilamina \u00e8 usata nella nausea gravidica mattutina. Mirtazapina, un antidepressivo, ha anche effetti antiemetici.\nLo zenzero e la marijuana sono usate da secoli come rimedi naturali per la nausea, e studi recenti hanno validato ci\u00f2. Un rimedio per la nausea, inoltre, sono le bevande gassate.\nLa menta piperita ha invece evidenziato un effetto comparabile a quello del placebo."}
{"id": "2390357", "revid": "1305772", "url": "https://it.wikipedia.org/wiki?curid=2390357", "title": "Minority", "text": "Minority \u00e8 un brano del gruppo punk rock statunitense Green Day, primo singolo estratto dall'album \"Warning\", edito nel 2000.\nLa canzone ha raggiunto la prima posizione nella classifica \"Billboard\" Modern Rock Tracks nel 2000.\nStruttura e contenuto.\nIl frontman della band, Billie Joe Armstrong, dichiar\u00f2:\nUn verso della canzone recita \"abbasso la maggioranza morale\" (\"down with the moral majority\") e si riferisce all'omonima organizzazione statunitense socialmente conservatrice e ora dissolta, la \"Moral Majority\".\nIl successo della canzone \u00e8 dovuto in larga parte alla sua introduzione alquanto inconsueta: dopo un breve arpeggio acustico all'ascoltatore \u00e8 proposto immediatamente il ritornello, dal ritmo assai incalzante. Questa struttura rende la canzone adatta alle performance dal vivo.\nVideo.\nIl videoclip di questo singolo mostra i Green Day in parata per le strade della zona Downtown di San Diego (California) su uno strano carro allegorico, al quale sono ancorati tre palloni aerostatici che rappresentano i tre componenti del gruppo.\nIl video termina con il trio che distrugge il carro e con i tre palloni che vengono lasciati volare."}
{"id": "2390358", "revid": "287204", "url": "https://it.wikipedia.org/wiki?curid=2390358", "title": "Tripla tradizione", "text": ""}
{"id": "2390359", "revid": "287204", "url": "https://it.wikipedia.org/wiki?curid=2390359", "title": "Doppia tradizione", "text": ""}
{"id": "2390360", "revid": "663182", "url": "https://it.wikipedia.org/wiki?curid=2390360", "title": "Il va pleuvoir sur Conakry", "text": "Il va pleuvoir sur Conakry \u00e8 un film del 2007 diretto da Cheick Fantamady Camara.\n\u00c8 una co-produzione tra Guinea, Burkina Faso e Francia.\nReligione e politica fanno da sfondo alla storia d'amore tra un giornalista e una programmatrice di computer. Il film denuncia le trame che uniscono stato e religione per mantenere lo status quo e frenare lo sviluppo, paralizzando cos\u00ec in particolare moltissimi villaggi africani.\nIl film \u00e8 stato presentato al 27\u00ba Festival di cinema africano di Verona.\nTrama.\nBibi \u00e8 un vignettista satirico e la sua compagna Kesso programmatrice di computer. I due aspettano un figlio ma il padre di Bibi, imam del villaggio, non pu\u00f2 accettare di avere un nipote nato al di fuori del matrimonio. Vuole che il figlio, come vuole la tradizione, si rechi in Arabia Saudita. Non intende delegittimare il proprio ruolo e vuole mantenere la sua influenza sulla popolazione. Durante la stagione secca tutti sono convinti che solamente le preghiere potranno far ritornare la pioggia e proprio per questo motivo, responsabile della distribuzione dell'acqua, \u00e8 stato nominato l'imam. Ma Bibi non vuole piegarsi agli antichi costumi e sceglie di ribellarsi.\nProduzione.\nIl film fu prodotto dalla Conakry-Ouagadougou-Paris Films (COP) e Les Films Djoliba.\nDistribuzione.\nIl film venne presentato al Festival di Cannes il 23 maggio 2007. Vinse il premio del pubblico al Fespaco, il Festival Panafricain du Cin\u00e9ma di Ouagadougou, partecipando a numerose altre manifestazioni cinematografiche.\nIn Francia, il film fu distribuito in sala dall'Atlantis Distribution il 30 aprile 2008.\nRiconoscimenti.\n\"Il va pleuvoir sur Conakry\" \u00e8 una pellicola apprezzata che ha vinto nel 2007 il premio del pubblico al Festival Panafricain du Cin\u00e9ma de Ouagadougou e al Festival di cinema africano di Verona."}
{"id": "2390362", "revid": "116296993", "url": "https://it.wikipedia.org/wiki?curid=2390362", "title": "Cabina elettrica", "text": "Una cabina elettrica \u00e8 un'officina elettrica connessa a sistemi elettrici di I e II categoria, destinata ad almeno una delle seguenti funzioni: trasformazione, conversione, regolazione o smistamento dell'energia elettrica. La cabina di trasformazione \u00e8 il complesso dei conduttori, delle apparecchiature e dalle macchine atte a trasformare la tensione fornita delle linee MT ai valori di alimentazione delle linee BT.\nLa cabina di smistamento consente di derivare da una o pi\u00f9 linee in arrivo un maggior numero di linee in partenza, senza effettuare alcuna trasformazione; essa costituisce un nodo di diramazione dell'energia.\nUn'altra distinzione riguarda le cabine pubbliche e quelle private (o cabine di utente): le prime sono di propriet\u00e0 dell'ente distributore dell'energia elettrica e servono per l'alimentazione delle utenze private in BT con tensione monofase 230 V e tensione trifase 400 V; le seconde sono di propriet\u00e0 dell'utente e servono per l'alimentazione di impianti privati di grandi dimensioni (orientativamente oltre i kW di potenza installata), con fornitura dell'energia elettrica in MT. Le cabine sono formate da tre locali: uno di derivazione della MT e con accesso riservato esclusivamente all'ente erogatore; il secondo, (comunemente detto \"locale misure\") \u00e8 il punto di controllo dei consumi e vi hanno accesso sia l'ente che l'utente; al terzo (\"cabina di utente\") ha accesso solo l'utente. In questo locale sono presenti il trasformatore e i quadri elettrici di media e bassa tensione manovrabili dall'utente."}
{"id": "2390375", "revid": "1305772", "url": "https://it.wikipedia.org/wiki?curid=2390375", "title": "Balufu Bakupa-Kanyinda", "text": "Biografia.\nBalufu Bakupa-Kanyinda nacque il 30 ottobre 1957 a Kinshasa. Ha studiato sociologia, storia e filosofia a Bruxelles, in Belgio. Ha seguito corsi di regia in Francia, nel Regno Unito e negli Stati Uniti. Dal 1979 al 1981 \u00e8 stato istruttore presso il Centro culturale francese di Lubumbashi. \nCarriera.\nNel 1991 ha realizzato il suo primo documentario, \"Dix mille ans de cin\u00e9ma\" , e nel 1993 ha pubblicato un secondo documentario su Thomas Sankara. Il suo primo film di finzione \u00e8 stato \"Le Damier - Papa national oy\u00e9!\" (\"The Draughtsmen Clash\") realizzato nel 1996.\n\u00c8 stato membro del consiglio di amministrazione di cortometraggi al CNC in Francia dal 1999 al 2001. Balufu \u00e8 stato anche membro dell'Input 2000 (International Public Television) a Citt\u00e0 del Capo, in Sud Africa e membro di CreaTV, il programma Unesco per televisori nel Sud tra il 2000 e il 2003. La New York University lo ha invitato a tenere una conferenza nel 2006/2007 nel campus NYU-Ghana ad Accra. Balufu \u00e8 membro fondatore della Gilda dei produttori e registi africani. Nel 2015 Bakupa-Kanyinda ha partecipato a \"La Belle at the Movies\", un documentario di Cecilia Zoppolletto sulla storia e la scomparsa del cinema congolese, dichiarando che stava lavorando per fondare una scuola di cinema e per l'invio di opere ai festival internazionali affermando che \"Il cinema \u00e8 un'arte importante: \u00e8 l'arte di raccontare il mondo di te stesso\"."}
{"id": "2390376", "revid": "1543377", "url": "https://it.wikipedia.org/wiki?curid=2390376", "title": "Genoveffa di Parigi", "text": "Agiografia.\n\"Genevi\u00e8ve\", il cui nome in celtico significa \"dalle bianche guance\", oppure deriva dal germanico, il cui nome \"Geno-veifa\" significherebbe \"nata dal grembo di una donna\", nacque tra il 411 e il 416 in una famiglia di nobilt\u00e0 gallo-romana, la madre Gerontia era di origine franca, il padre Severus, anch'egli un franco romanizzato, tanto che latinizz\u00f2 il nome (cosa insolita tra i militari franchi), era un magistrato di Nanterre, che \u00e8 a 6\u00a0km da Parigi, ma che allora era un villaggio separato da Lutetia.\nNella \"Vita Genovefae\", scritta da un anonimo circa vent'anni dopo la sua morte, abbastanza attendibile, anche se vi sono mescolate notizie storiche con fatti di leggenda, si legge che ancora bambina ebbe la ventura d'incontrare san Germano d'Auxerre che andava con san Lupo di Troyes in Britannia a cristianizzare quei popoli ed a contrastarvi il diffondersi del pelagianesimo nel 429; \"Genevi\u00e8ve\" doveva avere tra i tredici e i diciotto anni, e da questo incontro nacque la sua vocazione. Durante una veglia Germano le pose una mano sulla testa ed ebbe la rivelazione della sua futura santit\u00e0.\nAlla morte dei genitori, la nonna la port\u00f2 a vivere a Parigi.\nCos\u00ec forte e illuminante fu la chiamata che, nell'et\u00e0 in cui le sue coetanee venivano date in moglie, e frequentemente morivano assai giovani di parto o restavano presto vedove, Genevi\u00e8ve scelse di restare vergine e di darsi a vita ascetica, mantenendo in questo modo lo status e la libert\u00e0 che la sua nascita le consentiva e riservandosi ad una vita assai lunga e che i devoti considerano santa. La leggenda non lo dice, ma si pu\u00f2 immaginare che anche l'intelligenza e la forza di carattere, che ebbe occasione di mettere in evidenza pi\u00f9 avanti, abbiano spinto l'adolescente Genevi\u00e8ve a preferire la libert\u00e0 dell'ascesi alla soggezione del matrimonio.\nSta di fatto che la vergine Genevi\u00e8ve rimase padrona in casa propria e mantenne, bench\u00e9 donna e probabilmente proprio in grazia della verginit\u00e0 difesa ed ostentata, il diritto di assumere le responsabilit\u00e0 pubbliche che erano tradizionali nella sua famiglia. Ella possedeva le chiavi del battistero della cattedrale di Parigi, situato sul lato settentrionale della chiesa di Saint-\u00c9tienne, dove sorge oggi rue de Clo\u00eetre-Notre-Dame nell'\u00cele de la Cit\u00e9.\nIn questa veste, prima fece erigere la prima chiesa sul sepolcro di san Dionigi, il vescovo protomartire di Parigi. \nPoi, nel 451, quando si stavano avvicinando alla citt\u00e0 gli Unni di Attila, dimostr\u00f2 una grande forza d'animo convincendo i parigini a resistere ai barbari e a non abbandonare la citt\u00e0, pronunciando la celebre frase: \u00abChe gli uomini fuggano, se vogliono e se non sono pi\u00f9 capaci di battersi. Noi donne pregheremo Iddio cos\u00ec tanto che ascolter\u00e0 le nostre suppliche.\u00bb Parigi fu difesa dai suoi abitanti, incoraggiati dalle esortazioni e dalle preghiere di \"Genevi\u00e8ve\", (e anche confidando nelle mura di cui la citt\u00e0 si era gi\u00e0 dotata) e Attila, scoraggiato dall'inattesa resistenza, pass\u00f2 oltre e si diresse verso Orl\u00e9ans, dove poi fu sconfitto nella Battaglia dei Campi Catalaunici dal generale romano Flavio Ezio.\nCinque anni dopo, Meroveo, terzo re dei Franchi, mise sotto assedio Parigi, difesa ancora da una forte guarnigione di Romani, sotto il comando di Egidio e successivamente sotto quello del figlio Siagrio. Dopo la morte di Meroveo nel 457, l'assedio fu continuato dal figlio Childerico I, che dopo cinque anni la conquist\u00f2. Stavolta \"Genevi\u00e8ve\" non si oppose, presagendo che quella dinastia avrebbe contribuito a diffondere la fede cristiana fra i barbari. L'assedio e le conseguenti distruzioni nei dintorni avevano portato una grande carestia e gli abitanti, che non avevano pi\u00f9 pane, morivano di fame. \"Genevi\u00e8ve\" allora, impietosita, guid\u00f2 sulla Senna un gruppo di undici battelli fino a Troyes e passando di citt\u00e0 in citt\u00e0, ottenne in dono dai mercanti un gran carico di grano, che riport\u00f2 a Parigi, salvando cos\u00ec gli abitanti dalla fame.\nIl viaggio fu accompagnato da molti miracoli.\nAd Arcis-sur-Aube guar\u00ec la moglie di un ufficiale romano di nome Passivus, paralitica da quattro anni. A Troyes, nella Champagne, ridiede la vista ad alcuni ciechi, liber\u00f2 altri, indemoniati, e guar\u00ec molti malati. Liber\u00f2 anche la Senna da due demoni che, nascosti sotto un grande albero, facevano naufragare i battelli che passavano vicino e che avevano tentato di rovesciare anche il battello della santa.\nTornata a Parigi si preoccup\u00f2 che il grano fosse distribuito equamente a tutti e lei stessa, nella propria casa, si mise a cuocere il pane per i poveri.\nLa sua fama di santit\u00e0 intanto si era diffusa in tutto il mondo, tanto che alcuni mercanti parigini, che erano andati fino in Asia e avevano visitato san Simeone Stilita, raccontarono che il santo, che non la conosceva, ma che aveva avuto una particolare rivelazione divina su di lei, aveva loro chiesto di portare i suoi saluti a \"Genevi\u00e8ve\", chiedendole di raccomandarlo nelle sue preghiere.\nFu molto rispettata dal re Meroveo e da suo figlio Childerico che, bench\u00e9 pagani, avevano una particolare venerazione per lei, considerandola quasi una dea cos\u00ec che per sua intercessione Childerico tratt\u00f2 meglio i prigionieri. Nel 481 il figlio e successore di Childerico, Clodoveo I, su suggerimento di \"Genevi\u00e8ve\", liber\u00f2 i prigionieri e nel 496 si convert\u00ec al Cristianesimo, riconoscendo l'autorit\u00e0 del papa.\nLa conversione di Clodoveo, fondatore della dinastia dei merovingi, avvenne dopo la battaglia di Tolbiac contro gli Alemanni, in cui aveva invocato il soccorso di Cristo, nel quale gi\u00e0 la moglie Clotilde credeva.\n\"Genevi\u00e8ve\", a quell'epoca, viveva ritirata in un romitorio in collina, sul \"Mons Lucotitius\" (quella che ancora oggi si chiama monte di Santa Genoveffa), nel Quartiere latino. L\u00e0 passava intere giornate e settimane in stretta solitudine e in penitenza, piangeva tanto da bagnare abbondantemente il pavimento della cella. Si era anche data la regola di non uscire dalla sua celletta ogni anno dall'Epifania fino al Gioved\u00ec santo. Una donna, una volta, ebbe la curiosit\u00e0 di spiare la santa per vedere che cosa facesse durante un cos\u00ec lungo isolamento, ma appena mise l'occhio a una fessura della porta, rest\u00f2 subito accecata. Riebbe la vista solo quando, alla fine della Quaresima, Genevi\u00e8ve usc\u00ec, preg\u00f2 per lei e le fece un segno di croce sugli occhi. L\u00e0 riceveva e rafforzava nella fede i suoi discepoli come sant'Aude, ma il pi\u00f9 noto e importante fu Clodoveo, primo re dei franchi convertito al cattolicesimo, anche sotto l'influenza della regina, santa Clotilde.\nVerso la fine della sua vita, convinse Clodoveo a costruire nello stesso posto una chiesa dedicata ai santi Pietro e Paolo.\nTutta la vita di \"Genevi\u00e8ve\" fu dedicata all'ascesi, alle penitenze e alle preghiere, digiunava perennemente, infatti mangiava solo due volte la settimana, il gioved\u00ec e la domenica, un pezzo di pane d'orzo e fave bollite. Mantenne questo regime alimentare, strettamente vegetariano, dall'et\u00e0 di quindici anni fino ai cinquanta quando, sfinita dai digiuni, si lasci\u00f2 convincere dai sacerdoti ad aggiungere alla sua dieta latte e pesce.\nEbbe visioni e fece profezie poi avveratesi. Per questo incontr\u00f2 spesso l'ostilit\u00e0 dei suoi concittadini, che in pi\u00f9 di un'occasione le si scagliarono contro. Fu difesa da San Germano d'Auxerre, che la sostenne sempre nella sua vocazione.\n\"Genevi\u00e8ve\" mor\u00ec nel suo eremo nel 502, a quasi 90 anni di et\u00e0, il 3 gennaio, data che fu poi dedicata alla sua festa, e l\u00e0 fu sepolta. Nella stessa chiesa, accanto a \"Genevi\u00e8ve\", fu seppellito Clodoveo e molto pi\u00f9 tardi anche la regina.\nNel 520 la chiesa fu dedicata a \"Genevi\u00e8ve\" (\"Sainte Genevi\u00e8ve-du-Mont\").\nAccanto alla chiesa nacque un monastero, affidato ai Benedettini, l'Abbazia di Santa Genevi\u00e8ve, ripetutamente saccheggiato dai normanni tra il IX e il X secolo, e infine assegnato ai canonici agostiniani, che lo tennero fino alla Rivoluzione e vi istituirono la Biblioteca, (il cui primo catalogo noto, risalente al XIII secolo, elenca 226 volumi). Essa divenne uno dei pi\u00f9 importanti centri della cultura francese e riusc\u00ec a sopravvivere anche alle devastazioni della rivoluzione francese.\nNello \"studium\" sul \"monte di Santa Genoveffa\" insegn\u00f2 anche Pietro Abelardo.\nLe vicende delle reliquie di Genoveffa, cos\u00ec come le vicende edilizie del sito furono complesse e travagliate, seguendo le vicissitudini della storia francese:\nCulto.\nIl Martirologio Romano ha fissato la memoria liturgica il 3 gennaio.\n\"Genevi\u00e8ve\" \u00e8 sempre stata oggetto di un fervido culto dei parigini, che l'hanno invocata in occasione di grandi calamit\u00e0, come le carestie, il colera e la peste, contro le alluvioni provocate dagli straripamenti della Senna, e contro la siccit\u00e0.\nNel 1129 gli abitanti di Parigi furono colpiti da un'epidemia che allora venne definita \"mal des ardents\", perch\u00e9 i soggetti colpiti morivano soffrendo di grandi bruciori interni. Morirono circa persone. Molto probabilmente si tratt\u00f2 di ergotismo, un'intossicazione da Claviceps purpurea, ascomicete contaminante la segale. Dopo che i parigini ebbero portato in processione le reliquie di \"Genevi\u00e8ve\" nella cattedrale, l'epidemia cess\u00f2. L'anno seguente papa Innocenzo II, durante un sinodo a Clermont-Ferrand, conferm\u00f2 le virt\u00f9 eroiche di \"Genevi\u00e8ve\" e fiss\u00f2 la commemorazione dell'evento per il 26 novembre."}
{"id": "2390377", "revid": "287204", "url": "https://it.wikipedia.org/wiki?curid=2390377", "title": "Barcelona Open Banco Sabadell 2009", "text": "Il Barcelona Open Banco Sabadell 2009 \u00e8 stato un torneo di tennis giocato sulla terra rossa. \n\u00c8 stata la 57a edizionde del Torneo God\u00f3 facente parte della categoria ATP World Tour 500 series nell'ambito dell'ATP World Tour 2009. \nLa competizione ha avuto luogo al Real Club de Tenis Barcelona a Barcellona in Spagna dal 20 al 26 aprile 2009 e ha visto come dominatore assoluto Rafael Nadal aggiudicandosi il titolo per la 5\u00aa volta consecutiva.\nPartecipanti.\nAltri partecipanti.\nGiocatori che hanno ricevuto una Wild card:\nGiocatori passati dalle qualificazioni:\nCampioni.\nSingolare.\n Rafael Nadal ha battuto in finale David Ferrer, 6\u20132, 7\u20135\nDoppio.\n Daniel Nestor / Nenad Zimonji\u0107 hanno battuto in finale Mahesh Bhupathi / Mark Knowles, 6\u20133, 7\u20136(9)"}
{"id": "2390378", "revid": "28592", "url": "https://it.wikipedia.org/wiki?curid=2390378", "title": "Regista televisiva", "text": ""}
{"id": "2390384", "revid": "598631", "url": "https://it.wikipedia.org/wiki?curid=2390384", "title": "Spinetoli", "text": "Spinetoli (\"Sp\u00ebn\u00ect\u00ebl\u00eb\" in dialetto ascolano) \u00e8 un comune italiano di abitanti della provincia di Ascoli Piceno nelle Marche.\nGeografia fisica.\nA breve distanza dalla costa adriatica, Spinetoli sorge su un modesto poggio (177 m s.l.m.) a ridosso della Salaria, sulla riva sinistra del fiume Tronto presso la confluenza con il torrente Fiobbo.\nOrigini del nome.\nIl toponimo Spinetoli pare derivare da \"Spine(t)ola\", nome con cui si designava il luogo di fondazione per vie della rosa spina che vi fioriva spontanea.\nStoria.\nPreistoria e antichit\u00e0.\nI primi insediamenti umani rinvenuti nel territorio di Spinetoli risalgono all'epoca picena: \u00e8 qui che negli anni 1870 gli scavi archeologici rivelarono l'esistenza di una necropoli del VII-V secolo a.C.\nQuando i Piceni vennero in contatto con i Romani, riuscirono dapprima a contenerne le mire espansionistiche con un'alleanza (\"foedus aequum\"); poi, tuttavia, dovettero soccombere alla campagna militare del 268 a.C., condotta dai consoli Sempronio Sofo e Appio Claudio Russo.\nNella decisiva battaglia di Ascoli, secondo la tradizione, i Piceni furono spaventati a morte da un terremoto che ne provoc\u00f2 la ritirata e facilit\u00f2 la vittoria romana. Per questo, proprio nel luogo di fondazione di Spinetoli, il console Sofo avrebbe fatto edificare un tempio votivo alla dea Tellure.\nI Romani pacificarono la regione e inclusero il colle nell\"'Ager Asculanus\", uno dei territori che avrebbero composto la regione picena augustea.\nMedioevo.\nCon la caduta dell'impero romano, litorali e fondivalle restarono esposti al pericolo delle invasioni barbariche, e le alture tornarono ad essere luoghi privilegiati di difesa. L'incastellamento interess\u00f2 Spinetoli gi\u00e0 nell'alto medioevo, ma \u00e8 dopo il 1000 che il \"castrum\", posseduto dai monaci farfensi, viene citato dalle prime bolle papali.\nSpinetoli divenne propriet\u00e0 del vescovo di Ascoli, Emmone (1006-1036), nell'anno 1030, e poco dopo (1052) Leone IX ne conferm\u00f2 il possesso del successore di quegli, Bernardo II (1045-1069). Torn\u00f2 ai farfensi per concessione di Enrico V, ma essi dividevano la sovranit\u00e0 con un feudatario investito dal vescovo.\nLa postazione spinetolese si rivel\u00f2 decisiva nel preservare Ascoli dall'invasione normanna di Roberto il Guiscardo. Questi, che deteneva gi\u00e0 l'Italia meridionale, aveva varcato il Tronto con l'appoggio di Gregorio III, occupando con successo Fermo e Spoleto ma fallendo l'obiettivo contro i castelli truentini.\nAlle devastazioni normanne seguirono quelle sveve e, pi\u00f9 tardi, l'Ascolano visse altre gravi sciagure con pestilenze (la pi\u00f9 grave delle quali nel 1348), carestie e un terremoto; di l\u00ec a un secolo, tutta la regione avrebbe poi conosciuto l'oppressione della dominazione sforzesca (anni 1430-1440).\nSpinetoli apparteneva allo Stato di Ascoli, ed era perci\u00f2 coinvolta nelle secolari lotte con Fermo per l'egemonia sul Piceno. Possedeva un proprio statuto (XVI secolo), un podest\u00e0, un consiglio e quattro priori. Nel frattempo, a valle, si era venuta formando Pagliare. Su questo insediamento, prima di capanne poi in muratura, fondato dagli abitanti di Pantorano (Mozzano), Spinetoli ebbe giurisdizione.\nEt\u00e0 moderna e contemporanea.\nOccupata nel 1501 dalla famiglia ghibellina ascolana dei Guiderocchi, Spinetoli fu saccheggiata nel 1538 dalla milizia di Paolo III. Il capitano delle truppe pontificie Niccol\u00f2 Ardighelli cadde per\u00f2 vittima di un'imboscata, e in ritorsione il papa sottrasse il castello al dominio ascolano. Esso vi torn\u00f2 nel 1543. Sotto Paolo IV, fino al 14 settembre 1557, Spinetoli si trov\u00f2 coinvolta nella guerra contro Carlo V, che fu devastante e si concluse con la conservazione del Piceno da parte dello Stato Pontificio.\nQuando l'avvento di Napoleone provoc\u00f2 la prima caduta del governo della Chiesa, Spinetoli entr\u00f2 a far parte della Repubblica Romana (28 febbraio 1798), e successivamente del Regno d'Italia (1805), restando inclusa nel nuovo dipartimento del Tronto. Sotto Bonaparte il paese, che apparteneva a Monsampolo, conquist\u00f2 il capoluogo comunale nel 1811. Quando poi i due comuni furono separati, a Spinetoli fu aggregata Pagliare, all'epoca frazione di Colli. Il comune di Pagliare creato in seguito dalla Restaurazione ebbe vita breve (cinquant'anni) e fu soppresso dopo l'Unit\u00e0 d'Italia.\nGeografia antropica.\nFrazioni.\nSpinetoli ha due frazioni principali, Villa San Pio X e Pagliare del Tronto, entrambe situate lungo la valle del Tronto, e altre due frazioni minori, Villa Ciarulli e Villa Palazzi, che si trovano lungo la strada che va da Pagliare a Spinetoli. Pagliare sorse nel XV-XVI secolo da insediamenti di popolazioni montane, e fu per qualche tempo anche comune autonomo, fino ad essere assorbita nel 1866 dal comune di Spinetoli.\nNel corso degli anni si svilupp\u00f2 fino a diventare molto pi\u00f9 grande e importante dello stesso capoluogo (possiede infatti oltre 5.600 abitanti, contro i circa 700 di Spinetoli), senza mai riacquistare lo status comunale.\nEconomia.\nArtigianato.\nTra le attivit\u00e0 economiche pi\u00f9 tradizionali, diffuse e attive vi sono quelle artigianali, come l'arte del merletto rinomata in tutto il mondo.\nMobilit\u00e0 e trasporti.\nFerrovie.\nNella localit\u00e0 sono presenti due fermate ferroviarie, denominate Spinetoli-Colli e Spinetoli Villa San Pio X, poste lungo la ferrovia Ascoli Piceno-San Benedetto del Tronto e servite dalle relazioni regionali Trenitalia svolte nell'ambito del contratto di servizio stipulato con la Regione Marche.\nMobilit\u00e0 urbana.\nIl trasporto pubblico suburbano a Spinetoli \u00e8 gestito con autocorse svolte dalla societ\u00e0 START.\nSport.\nCalcio.\nLa squadra di calcio principale \u00e8 il Pagliare che milita in Eccellenza, le altre tre squadre sono:\nArti Marziali.\nIl club di arti marziali principale \u00e8 il Shuukaze Dojo che milita nel Campionato Nazionale del Centro Nazionale Sportivo Libertas nella disciplina del judo ma anche in quello del sumo, specialit\u00e1 in cui il club risulta essere l'unico presente sul territorio provinciale (secondo i dati del pubblico registro delle societ\u00e1 sportive del CONI)."}
{"id": "2390385", "revid": "28592", "url": "https://it.wikipedia.org/wiki?curid=2390385", "title": "Regista televisivo", "text": ""}
{"id": "2390386", "revid": "276444", "url": "https://it.wikipedia.org/wiki?curid=2390386", "title": "Kurt Ahrens, Jr.", "text": ""}
{"id": "2390392", "revid": "30909", "url": "https://it.wikipedia.org/wiki?curid=2390392", "title": "Isaac McDougal", "text": ""}
{"id": "2390393", "revid": "661526", "url": "https://it.wikipedia.org/wiki?curid=2390393", "title": "Croce Rossa etiope", "text": "La Croce Rossa etiope (in inglese Ethiopian Red Cross Society, ovvero \"Societ\u00e0 etiope della Croce Rossa\") \u00e8 la societ\u00e0 nazionale di Croce Rossa della Repubblica Federale Democratica d'Etiopia, stato dell'Africa orientale. La Societ\u00e0 conta oltre 800.000 tra membri e volontari (nel 2002).\nStoria.\n\u00c8 stata fondata con decreto governativo dell'8 luglio 1935 durante il periodo di occupazione italiana (1935-1941) e riconosciuta dal CICR nello stesso anno. Nell'ottobre del 1947 viene pubblicato il primo statuto, la Societ\u00e0 ha aderito alla Federazione nel 1950.\nNel 1969 viene fondata dall'Associazione la prima scuola per infermieri del paese.\nLa prima assemblea generale si \u00e8 tenuta nel 1986. Nel 1999 lo statuto della Associazione \u00e8 stato revisionato.\nOrganizzazione.\nIl governo della societ\u00e0 \u00e8 affidato al Comitato Esecutivo Nazionale che si riunisce una volta al mese, oltre ad eventuali sedute straordinarie.\nSuddivisioni territoriali.\nLa ERCS \u00e8 presente sul territorio tramite 11 sezioni regionali, la cui area di competenza corrisponde a quella delle 9 regioni amministrative pi\u00f9 le due citt\u00e0 autonome di Addis Abeba e Dire Daua. Al di sotto di essi ci sono 23 sezioni di zona competenti ciascuno per zona amministrativa (dette \"kilil\") e 41 sezioni rionali competenti per \"Woreda\", ovvero rione amministrativo. Le sezioni raggruppano circa 1500 comitati locali distribuiti sul territorio.\nAttivit\u00e0.\nSalute.\nLa Croce Rossa etiope \u00e8 impegnata in attivit\u00e0 primarie per la sanit\u00e0 nazionale, che includono corsi di formazione per assistenti al parto e operatori sanitari per le comunit\u00e0, allestimento di ambulatori, programmi di vaccinazione, fornitura di acqua potabile. La prevenzione dell'AIDS/HIV \u00e8 realizzata attraverso campagne di educazione alla prevenzione nelle scuole, svolte principalmente nelle scuole secondarie e nei Club giovanili della Croce Rossa; inoltre la ERCS effettua monitoraggio del sangue destinato alle trasfusioni presso i propri centri di raccolta, in modo da prevenire la trasmissione del virus.\nLa Croce Rossa etiope porta avanti un programma di controllo della tossicodipendenza, distribuendo droghe a costi accessibili attraverso le Farmacie; inoltre \u00e8 uno dei membri del \"Rome Consensus\" per la lotta alla dipendenza da stupefacenti. La collaborazione con il Ministero per la Salute ha consentito vaste campagne di vaccinazione in occasione di epidemie, come \u00e8 avvenuto per la meningite nel 2001 e nel 2002.\nRaccolta del sangue.\nEsistono dieci centri trasfusionali della Societ\u00e0, dove viene raccolto il sangue dei donatori. Inoltre vi si svolgono campagne di reclutamento dei donatori volontari, monitoraggio del sangue per la prevenzione di contagi, produzione di derivati del sangue e formazione specifica di medici e insegnanti della pubblica istruzione. Attraverso queste strutture, la ERCS fornisce circa l'80% del sangue e dei suoi derivati nel Paese.\nEducazione sanitaria.\nCorsi di primo soccorso sono tenuti dalla ERCS presso scuole, industrie, aziende pubbliche e organizzazioni non governative. Servizi di primo soccorso sono organizzati dalle sezioni giovanili presso le scuole e le manifestazioni pubbliche come feste e raduni.\nServizio ambulanze.\nLa ERCS mantiene un servizio di trasporto degli infermi mediante ambulanze dove esiste un sufficiente supporto finanziario da parte del municipio locale e dove la sezione locale abbia un adeguato organico. In genere i trasporti vengono effettuati nel raggio di 30\u00a0km, ma sono garantiti trasferimenti pi\u00f9 lunghi ai casi pi\u00f9 critici che necessitano di essere trasportati presso strutture adeguate ancorch\u00e9 distanti.\nPrevenzione dei disastri.\nEsistono programmi locali mirati alla conservazione del suolo e dell'ambiente, fornitura di acqua potabile e l'impianto di alberi.\nProtezione e difesa civile.\nLa ERCS si impegna a fornire cibo, alloggio ed assistenza medica alle vittime di calamit\u00e0 naturali, disastri industriali ed eventi bellici, in collaborazione con la Federazione Internazionale. Inoltre prevede programmi di riabilitazione della popolazione, come fornitura di attrezzi agricoli e sementi alle comunit\u00e0 vittime della siccit\u00e0.\nRicerca di persone.\nLa ERCS svolge all'occorrenza un servizio ricerca di persone in collaborazione con il Comitato Internazionale al fine di ricongiungere i nuclei familiari separati da conflitti o disastri di ogni tipo."}
{"id": "2390396", "revid": "767487", "url": "https://it.wikipedia.org/wiki?curid=2390396", "title": "Costa Azzurra (film)", "text": "Costa Azzurra \u00e8 un film del 1959 diretto da Vittorio Sala.\nIn Portogallo il film fu bandito mentre in Italia venne distribuito a partire il 30 giugno 1959, con il divieto ai minori di 16 anni.\nIn Francia la pellicola venne distribuita il 3 agosto 1963.\nTrama.\nDue coniugi romani arrivano in Costa Azzurra perch\u00e9 la moglie spera di sfondare nel cinema nonostante le perplessit\u00e0 del marito. Quando per\u00f2 il regista propone una parte al marito, anzich\u00e9 alla moglie, \u00e8 proprio l'uomo che inizia a illudersi.\nIncassi.\nL'incasso accertato sino al 30 giugno 1965 fu di 718\u00a0634\u00a0000 lire."}
{"id": "2390397", "revid": "869733", "url": "https://it.wikipedia.org/wiki?curid=2390397", "title": "Federazione di rugby a 15 del Camerun", "text": "La Federazione Rugby XV del Camerun (in inglese \"Cameroon Rugby Union\", in francese \"F\u00e9d\u00e9ration Camerounaise de Rugby\") \u00e8 l'organo che governa il Rugby a 15 nel Camerun.Affiliata all'International Rugby Board, \u00e8 inclusa fra le nazionali di terzo livello senza esperienze di Coppa del Mondo."}
{"id": "2390399", "revid": "661526", "url": "https://it.wikipedia.org/wiki?curid=2390399", "title": "ERCS", "text": ""}
{"id": "2390400", "revid": "767487", "url": "https://it.wikipedia.org/wiki?curid=2390400", "title": "Juju Factory", "text": "Juju Factory \u00e8 un film del 2006 diretto da Balufu Bakupa-Kanyinda. La pellicola, prodotta in Congo RD, \u00e8 stata presentata in Italia al 27\u00ba Festival del Cinema Africano di Verona.\nRiconoscimenti.\nBakupa-Kanyinda spinge la cinepresa ad esplorare l'intimit\u00e0 di un'artista, i suoi dubbi, le sue crisi; realizzando un film che ha convinto la critica internazionale. Con questo lavoro infatti, ha vinto nel 2007 i festival di Zanzibar e di Innsbruck.\nTrama.\nKongo Congo \u00e8 uno scrittore africano residente a Bruxelles, nel quartiere 'Matonge'. Vive in mezzo agli immigrati, tra le diverse esperienze di esilio e di sradicamento dalla propria terra natale. Il suo editore Joseph D. lo incarica di scrivere un libro sulla comunit\u00e0 congolese, una sorta di guida turistica che possa soddisfare il maggior numero possibile di lettori, senza soffermarsi troppo sugli aspetti storico-politici dell'Africa. Ma Kongo sente la necessit\u00e0 di dare voce a quell'Africa nascosta, quella di cui non si parla mai."}
{"id": "2390401", "revid": "767487", "url": "https://it.wikipedia.org/wiki?curid=2390401", "title": "Leza (divinit\u00e0)", "text": "Leza nella mitologia delle popolazioni di lingua bantu, \u00e8 il dio del cielo. Sua caratteristica \u00e8 il fatto di non interessarsi alla sorte degli esseri umani.\nNel mito.\nSecondo il popolo Kaonde, Leza svolse un ruolo importante nella diffusione del male e dell morte fra gli uomini. Un tempo racchiuse tutta la malvagit\u00e0 in una zucca e la consegn\u00f2 ad un uccello insieme ad altre due, solo quelle erano destinate all'apertura, esse contenevano dei semplici semi e dovevano essere un dono agli esseri umani. Leza proib\u00ec l'apertura della terza zucca senza dirne il motivo. Durante il viaggio la curiosit\u00e0 vinse su tutto e aprendo la zucca fu testimone della nascita del male e della morte. Compreso l'errore cerc\u00f2 di porvi rimedio reinserendo il tutto dentro la zucca ma non vi riusc\u00ec.\nI racconti dei Basubiya invece si soffermano sui culti che diffuse e sul fatto che sal\u00ec in cielo su una ragnatela, che si distrusse quando gli umani cercarcono di raggiungerlo, da quel tempo non si interess\u00f2 alla sorte umana. Quando osservano una stella cadente credono che sia la divinit\u00e0 che pensa se tornare sulle terra o meno."}
{"id": "2390404", "revid": "767487", "url": "https://it.wikipedia.org/wiki?curid=2390404", "title": "Federazione di rugby a 15 del Madagascar", "text": "La F\u00e9d\u00e9ration Malgache de Rugby o Malagasy Rugby \u00e8 l'organismo di governo del rugby a 15 in Madagascar.\nIstituita nel 1963, fu tra i soci fondatori di Rugby Afrique, la confederazione rugbistica africana.\nCompete con entrambe le formazioni maggiori maschile e femminile nei rispettivi campionati continentali di categoria.\nDal 2010 il presidente della federazione \u00e8 Marcel Rakotomalala."}
{"id": "2390407", "revid": "122246", "url": "https://it.wikipedia.org/wiki?curid=2390407", "title": "Nazionale di pallavolo femminile della Gran Bretagna", "text": "La nazionale di pallavolo femminile della Gran Bretagna \u00e8 una squadra europea composta dalle migliori giocatrici di pallavolo del Regno Unito ed \u00e8 posta sotto l'egida della Federazione pallavolistica del Regno Unito.\nRosa.\nSegue la rosa delle giocatrici convocate per i Giochi della XXX Olimpiade."}
{"id": "2390410", "revid": "6923", "url": "https://it.wikipedia.org/wiki?curid=2390410", "title": "Santo Libre", "text": "Il Santo Libre \u00e8 un cocktail appartenente alla categoria dei long drink a base di rum e Sprite - gassosa. \nNasce dalla modifica del pi\u00f9 famoso cuba libre in cui per\u00f2 si utilizza la cola.\nDeve il suo nome all'isola di Santo Domingo dove \u00e8 stato inventato e dove, chiaramente, \u00e8 famosissimo.\nL'esigenza di chiamare il cocktail in maniera differente \u00e8 dovuta dalla chiara indicazione di origine del Cuba libre e quindi era necessario sottolineare il diverso luogo di provenienza.\nIl Santo Libre \u00e8 molto meno conosciuto del \"fratello maggiore\" ma si sta lentamente diffondendo grazie a tutte le persone che, visitando la repubblica dominicana, lo scoprono e lo apprezzano.\nPreparazione.\nLa ricetta prevede: \nL'unica variante consiste nell'utilizzo di rum ambrato al posto di quello blanco.\nAlcuni barman ritengono apprezzabile l'aggiunta di 1 o 2 gocce di angostura prima della miscelazione."}
{"id": "2390415", "revid": "884077", "url": "https://it.wikipedia.org/wiki?curid=2390415", "title": "Federazione di rugby a 15 del Marocco", "text": "La F\u00e9d\u00e9ration Royale Marocaine de Rugby (), conosciuta anche con l'acronimo FRMR, \u00e8 l'organismo di governo del rugby a 15 e delle discipline derivate (es. rugby a 7) in Marocco.\nFondata nel 1956, bench\u00e9 il primo incontro internazionale ufficiale disputato dalla selezione nazionale risalga a pi\u00f9 di due decadi prima (25 dicembre 1931, \"versus\" ), venne affiliata alla FIRA (oggi Rugby Europe) per poi uscirne nel 1999 quando questa divenne federazione continentale europea (FIRA-AER).\nNel 1986, a Tunisi, fu una delle otto federazioni nazionali a fondare la Conf\u00e9d\u00e9ration Africaine de Rugby (oggi Rugby Afrique), organismo di governo del rugby a 15 in Africa e, due anni pi\u00f9 tardi, nel 1988, si affili\u00f2 all'International Rugby Board (oggi World Rugby), l'allora federazione internazionale.\nAttualmente la FRMR figura nel Tier 3 Development Two, il quarto gruppo per importanza di federazioni World Rugby."}
{"id": "2390422", "revid": "729019", "url": "https://it.wikipedia.org/wiki?curid=2390422", "title": "Anahawan", "text": "Anahawan \u00e8 una municipalit\u00e0 di Quinta classe delle Filippine, situata nella provincia di Leyte Meridionale, nella regione di Visayas Orientale.\nAnahawan \u00e8 formata da 14 barangay:"}
{"id": "2390425", "revid": "149466", "url": "https://it.wikipedia.org/wiki?curid=2390425", "title": "Gualtiero (barone normanno)", "text": ""}
{"id": "2390428", "revid": "75421", "url": "https://it.wikipedia.org/wiki?curid=2390428", "title": "Country punk", "text": ""}
{"id": "2390435", "revid": "372624", "url": "https://it.wikipedia.org/wiki?curid=2390435", "title": "Renzo da Ceri", "text": ""}
{"id": "2390437", "revid": "1543377", "url": "https://it.wikipedia.org/wiki?curid=2390437", "title": "Federazione di rugby a 15 del Senegal", "text": "La Federazione Rugby XV del Senegal (in francese \"F\u00e9d\u00e9ration Senegalaise de Rugby\") \u00e8 l'organo che governa il Rugby a 15 nel Senegal.Affiliata all'International Rugby Board, \u00e8 inclusa fra le nazionali di terzo livello e si \u00e8 qualificata per la Coppa del Mondodel 2015 che si svolger\u00e0 in Inghilterra."}
{"id": "2390438", "revid": "24249250", "url": "https://it.wikipedia.org/wiki?curid=2390438", "title": "Il ritorno di Colombo", "text": ""}
{"id": "2390439", "revid": "6923", "url": "https://it.wikipedia.org/wiki?curid=2390439", "title": "Gentleman-driver", "text": "Il gentleman-driver \u00e8 un pilota automobilistico o un fantino non professionista.\nOrigine.\nTale definizione viene principalmente usata, dalla fine del XIX secolo, per indicare gli appassionati di automobilismo, appartenenti alle famiglie altolocate, che contrariamente alla consuetudine preferivano guidare personalmente l'autovettura, attivit\u00e0 considerata all'epoca scarsamente dignitosa per un aristocratico e generalmente affidata ad uno \"chauffeur\".\nL'espressione, per\u00f2, ha radici pi\u00f9 antiche e, precedentemente all'avvento dell'automobile, veniva utilizzata per indicare i giovani di buona famiglia che scorrazzavano nelle vie cittadine, con leggeri calesse trainati da veloci cavalli, sottintendendo una loro vita spensierata da gaudenti e donnaioli, parimenti al detto italiano \"correre la cavallina\".\nA partire dagli anni pionieristici dell'automobilismo, e per molti decenni, i \"gentleman-driver\" furono i protagonisti dell'industria e dello sport automobilistici, spesso dilapidando immensi patrimoni nel tentativo di realizzare un'automobile pi\u00f9 veloce delle precedenti o di applicarvi una nuova soluzione tecnica.\nDescrizione.\nIl pi\u00f9 noto e importante \"gentleman-driver\" \u00e8 certamente il conte francese Jules-Albert De Dion che si rivel\u00f2 appassionato pilota, ma anche geniale inventore e valente imprenditore.\nTra i \"gentleman-driver\" italiani si ricordano gli amici piemontesi Emanuele di Bricherasio e Cesare Goria Gatti, che insieme fondarono l'Accomandita Ceirano e la FIAT, o i compagni d'universit\u00e0 padovani Giacomo Miari e Francesco Giusti che fondarono la prima casa automobilistica italiana, nel 1894.\nIn ambito sportivo, tra i moltissimi \"gentleman-driver\", si ricordano il francese Andr\u00e9 Dubonnet che negli anni venti si faceva confezionare, per le competizioni, vere e proprie \"dream car\" come la \"Tulipwood\" o, in tempi pi\u00f9 recenti, il conte Giannino Marzotto, munifico cliente di Enzo Ferrari e valido pilota in gare prestigiose come la Mille Miglia, che vinse nel 1950 e nel 1953, precedendo sul traguardo temibili concorrenti del calibro di Fangio e Bonetto.\nIl \"gentleman-driver\" \u00e8 oggi semplicemente sinonimo di pilota non professionista, visto che lo sport automobilistico, per gli elevati costi che comporta, viene prevalentemente praticato da persone che possano sostenerne l'onere economico."}
{"id": "2390440", "revid": "1543377", "url": "https://it.wikipedia.org/wiki?curid=2390440", "title": "Conclave dell'agosto 1978", "text": "Il conclave dell'agosto 1978 venne convocato a seguito della morte di papa Paolo VI, avvenuta a Castel Gandolfo il 6 agosto dello stesso anno. Si svolse nella Cappella Sistina dal 25 al 26 agosto, e, dopo quattro scrutini, venne eletto papa il cardinale Albino Luciani, patriarca di Venezia, che assunse il nome di Giovanni Paolo I. L'elezione venne annunciata dal cardinale protodiacono Pericle Felici.\nSituazione generale.\nPaolo VI aveva provveduto, negli anni, a \"plasmare\" il collegio cardinalizio a sua immagine, sia escludendo dal voto i cardinali ultraottantenni con il motu proprio \"Ingravescentem Aetatem\" del 21 novembre 1970 e con la costituzione apostolica \"Romano Pontifici Eligendo\" del 1\u00ba ottobre 1975, sia nominando un gran numero di cardinali non europei che entrarono in conclave in numero pari a quelli europei. Dei 111 elettori, infatti, solo dodici non erano stati nominati in precedenza e, pertanto, i \"montiniani\" sia dell'ala riformista che del \"grande centro\", rappresentavano la maggioranza del conclave. Costoro erano orientati ad affrontare i diversi problemi seguendo la strada delle innovazioni varata dal Concilio, avvalorando le richieste di sviluppo della collegialit\u00e0 episcopale e di aumento delle competenze del sinodo dei vescovi.\nIn questo contesto il gruppo curiale-conservatore, che puntava all'elezione di un papa favorevole a una restaurazione dottrinale, disciplinare e liturgica nella Chiesa per un ritorno all'ortodossia tradizionale, non raggiungeva nemmeno un terzo dei voti sufficienti a bloccare l'elezione di un candidato. Fra il 7 e il 24 agosto i porporati parteciparono a quattordici congregazioni generali presiedute dal cardinale Carlo Confalonieri. Nelle riunioni nessun cardinale ritenne opportuno aprire dibattiti sul modo di governare di papa Montini. Tuttavia, secondo il vaticanista Benny Lai, molti porporati conservatori avrebbero manifestato una sorta di malcontento di fronte ad alcuni atteggiamenti di Paolo VI, spesso percepito come insicuro e indeciso, e avrebbero fatto emergere la necessit\u00e0 di sostituire la figura titubante del defunto pontefice con qualcuno che operasse interventi decisi per risolvere i problemi della Chiesa, come la crisi delle vocazioni e le disobbedienze nate a seguito del Concilio Vaticano II.\nLa curia romana si rivolse al cardinale Giuseppe Siri, arcivescovo di Genova, per sapere se avrebbe accettato un'eventuale candidatura in funzione conservatrice, e Siri si dichiar\u00f2 disponibile. La sua disponibilit\u00e0 venne comunicata a tutti i cardinali conservatori, che si schierarono dalla sua parte. Fra i montiniani-riformisti la figura di maggior spicco era l'incaricato del Segretariato per i non cristiani Sergio Pignedoli, considerato il \"delfino\" del papa scomparso, mentre il cardinale Sebastiano Baggio sembrava pi\u00f9 gradito all'Opus Dei.\nL'arcivescovo di Firenze Giovanni Benelli, cui facevano riferimento una cinquantina di elettori del \"grande centro montiniano\", propose come mediazione fra gli schieramenti la candidatura del patriarca di Venezia Albino Luciani, sul quale si concentrarono le attenzioni dei porporati provenienti dal terzo mondo e di qualche italiano. Nel corso di una visita pastorale a Venezia, il 16 settembre 1972, Paolo VI, al termine della messa in piazza San Marco, infatti, si era tolto la stola papale e l'aveva messa sulle spalle del Patriarca Luciani davanti a ventimila persone, con un gesto che sembrava quello di un'investitura. Gi\u00e0 allora la stampa aveva ritenuto che il Papa avesse scelto il suo successore. Luciani, tuttavia, complice la sua indole schiva e timida, non pareva intenzionato ad accettare un'eventuale candidatura: il suddetto gesto pubblico di papa Montini, del resto, l'aveva visibilmente imbarazzato. Nonostante ci\u00f2, i cardinali del terzo mondo continuarono a far leva su di lui per tutto il periodo precedente l'inizio del conclave.\nI nomi di Siri e di Luciani apparvero come candidati principali sui quotidiani \"Il Tempo\" e \"il Resto del Carlino\". Anche secondo \"La Nazione\" i due veri candidati erano solo Siri e Luciani. Il parigino \"Le Matin\" pronostic\u00f2 l'elezione di Luciani, indicandolo come candidato di compromesso in grado di raccogliere il consenso degli innovatori per la sua sensibilit\u00e0 verso i problemi sociali, e dei conservatori per la sua scheda biografica teologicamente ineccepibile, mentre \"l'Espresso\" dava per favorito il cardinale Benelli, sul quale avrebbe potuto coagularsi il voto di tutti i cardinali montiniani. I bookmakers di Londra ritenevano favoriti i cardinali Baggio e Poletti, appaiati alla quota di 3 e mezzo, seguiti da Benelli a 4, Pignedoli a 5 e l'olandese Willebrands a 8. Luciani non era preso in considerazione.\nApertura del conclave.\nIl 25 agosto i cardinali celebrarono, all'interno della Basilica di San Pietro, la messa \"Pro Eligendo Romano Pontifice\", presieduta dal cardinale Villot, al termine della quale si trasferirono nella Cappella Sistina, le cui porte si chiusero la sera dello stesso giorno.\nGli elettori erano 111 e il quorum da raggiungere per l'elezione era fissato a 75 voti. Erano assenti i cardinali Valerian Gracias di Bombay, gravemente ammalato, John Joseph Wright, prefetto della Congregazione per il clero, e il polacco Boles\u0142aw Filipiak. Poich\u00e9 il conclave si svolse durante l'estate e le finestre erano state tutte sigillate per garantire la segretezza delle votazioni, il caldo era quasi insopportabile per gli anziani porporati. Si trattava del conclave pi\u00f9 numeroso mai convocato. Per questo motivo, i tradizionali troni con baldacchino vennero sostituiti da dodici lunghi tavoli. I cardinali Karol Wojty\u0142a, Alo\u00edsio Lorscheider e Bernardin Gantin furono sorteggiati come scrutatori durante le votazioni.\nSistemazione degli elettori.\nCome da longeva e consolidata prassi, i porporati erano ospitati all'interno di varie stanze dei Palazzi Vaticani, adattate a camere per l'occasione, in stato di clausura (le finestre erano imbiancate e sigillate). La sistemazione, per la sua natura posticcia e complice il periodo estivo, era precaria e disagevole: in assenza di impianti di condizionamento dell'aria, la temperatura interna era molto elevata e ben pochi cardinali potevano disporre di servizi igienici nei pressi della loro stanza, dovendo pertanto condividerli con gli altri votanti. Come annot\u00f2 il cardinale L\u00e9on-Joseph Suenens:\nDello stesso avviso le memorie del cardinale Silvio Oddi:\nIl problema del caldo si present\u00f2 anche nella Cappella Sistina, soprattutto al momento di incenerire le schede per la canonica \"fumata\": a fronte dell'aria irrespirabile, alcuni cardinali chiesero e ottennero che venissero almeno socchiuse le finestre del tempio.\nVotazioni.\nIl primo scrutinio avvenne la mattina del 26 agosto, giorno successivo alla messa \"Pro Eligendo Romano Pontifice\". Secondo il cardinale L\u00e9on-Joseph Suenens il primo scrutinio, la mattina, avrebbe espresso una rosa di nomi, dalla quale il pi\u00f9 votato sarebbe stato Siri. Stando alle confidenze del cardinale Mario Casariego y Acevedo, Siri sarebbe stato il candidato pi\u00f9 votato, immediatamente seguito, in ordine di preferenze, da Luciani, poi da Pignedoli e da Baggio.\nDopo la seconda votazione si lev\u00f2 dal comignolo della Sistina, alle 12:02 dello stesso giorno, la fumata nera. Il cardinale Vicente Enrique y Taranc\u00f3n dichiar\u00f2 che, durante la pausa per il pranzo, riun\u00ec nella propria cella numerosi porporati, fra i quali L\u00e9on-Joseph Suenens, Bernard Jan Alfrink, Franz K\u00f6nig e Joseph Marie Anthony Cordeiro, per decidere sulla scelta fra Siri e Luciani, i due candidati che, fino ad allora, avevano riscosso il maggior numero di consensi. Taranc\u00f3n disse che il gruppo si orient\u00f2 su Luciani perch\u00e9 era dotato di una personalit\u00e0 pi\u00f9 sfumata rispetto a Siri.\nAl terzo scrutinio, dopo la pausa per il pranzo, i voti per Luciani, secondo il cardinale Casariego, registrarono una forte impennata arrivando a 70, facendogli dunque sfiorare il quorum delle 75 preferenze necessario per ottenere l'elezione. Il cardinale Franz K\u00f6nig dichiar\u00f2 che una grossa convergenza dei voti apparve al terzo scrutinio. Secondo i conteggi di Casariego e di David Yallop, tale incremento dei suffragi in favore di Luciani sarebbe provenuto maggiormente dal serbatoio di voti conservatori di Siri piuttosto che da quello progressista di Pignedoli, che, nel terzo scrutinio, ne riscosse ancora dieci.\nAl quarto scrutinio, nel pomeriggio del 26 agosto, Albino Luciani venne eletto papa con circa cento voti su 111 e assunse il nome di Giovanni Paolo I.\nAlle 18:24 si lev\u00f2 dal comignolo della Cappella Sistina la fumata bianca. Il cardinale Pericle Felici diede il tradizionale annuncio dell\"Habemus Papam\" e il nuovo pontefice si affacci\u00f2 alla loggia centrale della basilica di San Pietro. A questo conclave erano presenti i futuri Giovanni Paolo II e Benedetto XVI: fu dunque il primo conclave dal 1721 a cui parteciparono tre futuri papi.\nDiversi autori hanno fornito ci\u00f2 che pretende essere il risultato delle votazioni del conclave. I dettagli dei vari scrutini, tuttavia, non possono essere rivelati dai cardinali, pena la scomunica, ma questo fu il primo conclave nel quale erano esclusi i cardinali ultraottantenni. Questi ultimi erano tuttavia ammessi a partecipare alle riunioni preparatorie, ma non erano tenuti a prestare il giuramento di segretezza come i cardinali elettori. \u00c8 dunque possibile che questi porporati abbiano rivelato particolari uditi dai cardinali che parteciparono attivamente al conclave.\nConteggio Casariego.\nSecondo le confidenze del cardinale Mario Casariego y Acevedo, i seguenti sarebbero i voti dei vari scrutini:\nConteggio Yallop.\nSecondo quanto descritto da David Yallop nel libro \"In nome di Dio\", i seguenti sarebbero i voti dei vari scrutini:\nCardinali ultraottantenni.\nDi seguito la lista dei cardinali ultraottantenni alla morte di papa Paolo VI, il 6 agosto 1978. Poich\u00e9 Giovanni Paolo I mor\u00ec dopo soli 33 giorni di pontificato senza aver creato alcun cardinale, e poich\u00e9 nessuno dei cardinali comp\u00ec ottant'anni durante il suo pontificato, gli elenchi dei cardinali ultraottantenni per i due conclavi del 1978 sono identici."}
{"id": "2390443", "revid": "287204", "url": "https://it.wikipedia.org/wiki?curid=2390443", "title": "Lastra tombale di Giovanni Pecci", "text": "La lastra tombale di Giovanni Pecci \u00e8 un'opera in bronzo di Donatello, situata sul pavimento del Duomo di Siena presso la Cappella di Sant'Ansano e risalente al 1426 circa. Misura 247x88 cm.\nStoria.\nGiovanni Pecci era vescovo di Grosseto e mor\u00ec il 1\u00ba marzo 1426. La sua sepoltura venne affidata a Donatello, che si trovava a Siena a lavorare ai rilievi del fonte battesimale nel Battistero. Lo stile stiacciato del maestro fiorentino si adatt\u00f2 particolarmente bene alla disposizione sul pavimento.\nDescrizione e stile.\nIl vescovo \u00e8 raffigurato giacente, ma a ben guardare esso \u00e8 collocato con esattezza nella barella per il trasporto dei defunti, come mostrano le due maniglie inferiori. Donatello, che seppe magistralmente dare al rilievo un senso di profondit\u00e0 e spessore nonostante il bassissimo rilievo, corresse otticamente la rappresentazione in maniera da incontrare il punto di vista dello spettatore: questo si vede particolarmente bene nei piedi, dei quali si vedono le piante in scorcio.\nIl panneggio frastagliato crea un senso di inquietudine tipico del temperamento dell'artista, mentre il volto del vescovo \u00e8 sereno e dolcemente modellato, in contrasto con il resto. Grande attenzione \u00e8 profusa nel cesello dei dettagli, come i particolari della veste. Il cuscino \u00e8 appoggiato su una specie di nicchia a conchiglia, molto in voga nell'arte rinascimentale dell'epoca.\nIn basso un'iscrizione, tra due stemmi Pecci (alla banda bordata e caricata di tre stelle a sei punte), che riporta il nome, i titoli e la data di morte del defunto, tenuta a mo' di cartiglio da due figurette ai lati. Dietro di essa si scorge un'altra iscrizione con la firma dell'autore: \"Opus Donatelli\"."}
{"id": "2390448", "revid": "767487", "url": "https://it.wikipedia.org/wiki?curid=2390448", "title": "Federazione di rugby a 15 dell'Uganda", "text": "La Federazione Rugby XV dell'Uganda (in inglese \"Uganda Rugby Union\") \u00e8 l'organo che governa il Rugby a 15 nell'Uganda."}
{"id": "2390451", "revid": "1564499", "url": "https://it.wikipedia.org/wiki?curid=2390451", "title": "Ducato di Puglia e Calabria", "text": "Il ducato di Puglia e Calabria fu una signoria normanna costituitasi nel 1059 con il riconoscimento ufficiale, da parte di papa Niccol\u00f2 II, del titolo ducale al conte di Puglia e Calabria Roberto il Guiscardo d'Altavilla.\nIn realt\u00e0 gi\u00e0 in precedenza, nel 1043, il principe di Salerno Guaimario V era stato acclamato \"Duca di Puglia e Calabria\", bench\u00e9 la legittimit\u00e0 di tale titolo (in quanto non ufficialmente riconosciuta da alcun potere universale) potesse essere considerata giuridicamente dubbia; in effetti nel 1047 l'imperatore Enrico III intervenne per avocare a s\u00e9 il titolo ducale.\nIl ducato comprendeva gran parte del Mezzogiorno continentale, estendosi sui territori della Puglia, della Basilicata, della Calabria, del versante adriatico del Molise e dei settori orientali e meridionali della Campania.\nStoria.\nNel 1043 gli Altavilla, conti di Puglia e di Calabria, dopo essersi dichiarati indipendenti dall'impero bizantino, riconobbero la loro sottomissione al principe di Salerno Guaimario IV, il quale fu cos\u00ec proclamato duca.\nQuesti nel 1044 cre\u00f3 un forte a Squillace per dominare il territorio dell'Aspromonte popolata da grecofoni; inoltre, grazie ai rapporti di parentela con papa Benedetto IX, riusc\u00ec in una prima fase a gestire il vasto ducato senza eccessive difficolt\u00e0, ma nel 1047 l'imperatore Enrico III giunse in Italia per rivendicare i propri diritti feudali privando cos\u00ec Guaimario del titolo ducale.\nIn occasione del primo concilio di Melfi, il pontefice Niccol\u00f2 II nomin\u00f2 Roberto il Guiscardo duca di Puglia e Calabria mediante accordi presi con il trattato di Melfi e perfezionati poi con il concordato di Melfi. Ma nel 1077, a seguito della vittoriosa conquista di Salerno (gi\u00e0 sede del ducato ai tempi di Guaimario), tale citt\u00e0 fu prescelta dai Normanni quale capitale del ducato in luogo di Melfi.\nAlla morte di Roberto il Guiscardo, nel 1085, gli succeder\u00e0 il figlio Ruggero Borsa che manterr\u00e0 il titolo fino alla sua morte avvenuta nel 1111. Suo figlio Guglielmo morir\u00e0 nel 1127 senza lasciare eredi.\nNel 1130 Ruggero II un\u00ec il ducato di Puglia e Calabria al principato di Capua e alla contea di Sicilia per dar vita al regno di Sicilia; tuttavia il ducato e il principato non furono soppressi. A seguito della promulgazione delle Assise di Ariano del 1140-1142 il ducato, privato della Calabria meridionale (assoggettata direttamente alla corona di Sicilia), diverr\u00e0 per\u00f2 noto semplicemente come ducato di Puglia (\"Ducatus Apuliae\" in latino medievale).\nIl titolo di duca di Puglia.\nAi re normanni di Sicilia (o ai loro diretti successori) spettava di diritto il titolo di duca di Puglia e principe di Capua; l'ultimo sovrano normanno (per eredit\u00e0 materna) Federico II di Svevia utilizzava nelle donazioni il titolo di duca di Puglia subito dopo quello di imperatore dei romani e principe di Capua.\nIl titolo di conte di Puglia e duca di Puglia (o delle Puglie) continu\u00f2 a essere assegnato da parte dei reggenti Angioini e Aragonesi del Regno di Napoli; tuttavia nel corso del XVIII secolo l'uso cess\u00f2 definitivamente per volont\u00e0 di re Carlo di Borbone, il quale era preoccupato per le rivendicazioni dei calabresi che pretendevano pari dignit\u00e0 per il titolo di duca di Calabria (all'uopo tale titolo fu parimenti soppresso).\nDopo il Risorgimento italiano la Casa Savoia riserv\u00f2 il titolo di \"duca delle Puglie\" ai discendenti del ramo Savoia-Aosta. Attualmente a portare il titolo di duca delle Puglie \u00e8 Aimone di Savoia-Aosta. Ad ogni modo il ducato, analogamente a tutti i titoli nobiliari, non \u00e8 ufficialmente riconosciuto dal 1\u00ba gennaio 1948, come disposto dalla Costituzione della Repubblica."}
{"id": "2390452", "revid": "663182", "url": "https://it.wikipedia.org/wiki?curid=2390452", "title": "Serge Issa Coelo", "text": "Biografia.\nStudia storia a Parigi e cinema all'\u00c9cole Sup\u00e9rieure de R\u00e9alisation Audiovisuelle. Lavora come operatore di macchina per M\u00e9tropole T\u00e9l\u00e9vision, France 3, TV5MONDE and CFI. Nel 1994 dirige il cortometraggio \"Un taxi pour Aouzou\", che riceve una candidatura al Premio C\u00e9sar per il miglior cortometraggio. Esordisce nel lungometraggio nel 2001 (\"Daresalam\"). Nel 2006 dirige \"Tartina City\", nel 2008 \"Ndjamena City\"."}
{"id": "2390453", "revid": "112284964", "url": "https://it.wikipedia.org/wiki?curid=2390453", "title": "Sire Raul", "text": "Biografia.\nVissuto a Milano tra la fine del XII secolo e l'inizio del XIII, di lui non si hanno notizie precise.\nEra probabilmente un funzionario al servizio del podest\u00e0 di Milano; forse prese parte personalmente alla battaglia di Carcano (9-10 agosto 1160), in cui si scontrarono le milizie comunali e l'esercito di Federico Barbarossa.\nRicordato principalmente per la sua attivit\u00e0 di cronista, Sire Raul \u00e8 l'autore degli \"Annales Mediolanenses\", in cui ha lasciato importanti cronache relative allo scontro fra l'imperatore Federico I e il comune di Milano.\nLa citt\u00e0 di Milano gli ha dedicato un piazzale in uno degli storici punti di accesso alla citt\u00e0."}
{"id": "2390454", "revid": "242434", "url": "https://it.wikipedia.org/wiki?curid=2390454", "title": "Bordato", "text": ""}
{"id": "2390457", "revid": "1793900", "url": "https://it.wikipedia.org/wiki?curid=2390457", "title": "Federazione di rugby a 15 dello Zambia", "text": "La Federazione Rugby XV dello Zambia (in inglese \"Zambia Rugby Football Union\") \u00e8 l'organo che governa il Rugby a 15 nello Zambia.Affiliata all'International Rugby Board, \u00e8 inclusa fra le nazionali di terzo livello senza esperienze di Coppa del Mondo."}
{"id": "2390458", "revid": "729019", "url": "https://it.wikipedia.org/wiki?curid=2390458", "title": "Infundibolo", "text": "Infundibolo in anatomia \u00e8 una qualsiasi struttura o passaggio conformato a imbuto. La parola viene dal latino \"infundibulum\" (da \"in\", dentro e \"fundere\", versare).\nNel corpo umano, varie strutture a forma di imbuto vengono definite \"infundibolo\":"}
{"id": "2390459", "revid": "149466", "url": "https://it.wikipedia.org/wiki?curid=2390459", "title": "Erveo (barone normanno)", "text": ""}
{"id": "2390463", "revid": "767487", "url": "https://it.wikipedia.org/wiki?curid=2390463", "title": "Tartina City", "text": "Tartina City \u00e8 un film del 2006 diretto da Serge Issa Coelo. Pellicola prodotta in Ciad, Francia e Gabon, presentata al Festival di cinema africano di Verona 2007.\nTrama.\nIl giovane giornalista Adoum sta cercando in ogni modo di ottenere il passaporto per fuggire all'estero e diffondere un reportage sulla situazione attuale del suo paese. Ma il giorno della partenza viene fermato all'aeroporto e nei suoi abiti viene trovata una lettera compromettente. Immediato l'arresto e la reclusione nelle terribili prigioni sotterranee gestite dallo psicopatico e crudele colonnello Koulbou. Torture disumane, buio, freddo, terribili condizioni igieniche. Un incubo orchestrato dalla mente malata di Koulbou, assetata di violenza e incapace di compassione."}
{"id": "2390472", "revid": "729019", "url": "https://it.wikipedia.org/wiki?curid=2390472", "title": "Fimbria (anatomia)", "text": "Nell'anatomia femminile la fimbria \u00e8 l'ultima parte delle tube di Falloppio, fa parte dell'infundibolo. \u00c8 una frangia di tessuto intorno all'ostio della tuba di Falloppio, nella direzione dell'ovaio.\nUn ovaio non \u00e8 direttamente collegata alla sua tuba di Falloppio adiacente. Quando l'ovulazione sta per verificarsi, gli ormoni sessuali attivano le fimbrie, facendole gonfiare di sangue e colpiscono l'ovaia con un movimento gentile e ampio. Un ovocita viene rilasciato dall'ovaia nella cavit\u00e0 peritoneale e le ciglia delle fimbrie spingono l'ovulo nella tuba di Falloppio.\nLe fimbrie sono 10-15 linguette della lunghezza di 1 cm circa che fluttuano libere nella cavit\u00e0 peritoneale. Solo una di queste, la fimbria ovarica, \u00e8 fissa, legata all'estremit\u00e0 tubarica dell'ovaio per mezzo del legamento tubo-ovarico. Le fimbrie, muovendosi sulla superficie dell'ovaio, sono in grado di raccogliere la cellula uovo espulsa a seguito dello scoppio follicolare.\nDi tutte le fimbrie, una fimbria \u00e8 abbastanza lunga da raggiungere l'ovaia. Si chiama fimbria ovarica."}
{"id": "2390477", "revid": "2026698", "url": "https://it.wikipedia.org/wiki?curid=2390477", "title": "Vojampol'skij", "text": "Il Vojampol'skij \u00e8 un complesso vulcanico tra i pi\u00f9 settentrionali della penisola della Kam\u010datka in Russia. Il complesso \u00e8 formato da due vulcani a scudo di tipo islandese della Catena Centrale chiamati Vojampol'skij e Kachtana, alti rispettivamente 1.225 e 1.217\u00a0m s.l.m. formati da roccia basaltica e basaltico-andesitica."}
{"id": "2390478", "revid": "57342", "url": "https://it.wikipedia.org/wiki?curid=2390478", "title": "Sylvestre Amoussou", "text": "Biografia.\nSylvestre Amoussou vive in Francia da una ventina di anni. Ha cominciato la sua carriera come attore."}
{"id": "2390481", "revid": "2036605", "url": "https://it.wikipedia.org/wiki?curid=2390481", "title": "Christian Hermann Weisse", "text": "Studi\u00f2 all'universit\u00e0 di Lipsia, aderendo inizialmente alla scuola hegeliana per poi mutare orientamento e giungere a condividere le idee di Schelling. Svilupp\u00f2 un nuovo teismo speculativo, divenendo avversario dell'idealismo panteistico di Hegel. Nel suo discorso sul futuro della Chiesa protestante (\"Reden \u00fcber die Zukunft der evangelischen Kirche\", 1849), individu\u00f2 l'essenza del cristianesimo nella concezione formulata da Ges\u00f9 del padre celeste, del Figlio dell'Uomo e del Regno dei Cieli. Nel suo lavoro sulla dogmatica filosofica (\"Philosophische Dogmatik oder Philosophie des Christentums\", 3 volumi, 1855-1862) tent\u00f2 di ridurre tutti i dogmi del cristianesimo a postulati naturali della ragione o della coscienza attraverso la loro idealizzazione.\nFu il primo teologo a proporre la teoria delle due fonti come soluzione del problema sinottico (1838), ovvero la teoria secondo la quale il \"Vangelo secondo Marco\" fu scritto per primo ed usato, assieme a una fonte perduta detta \u00abfonte Q\u00bb (dal tedesco \"Quelle\" = \"fonte\"), come documento di base per la compilazione indipendente sia del \"Vangelo secondo Matteo\" sia del \"Vangelo secondo Luca\"."}
{"id": "2390483", "revid": "28592", "url": "https://it.wikipedia.org/wiki?curid=2390483", "title": "Vici", "text": ""}
{"id": "2390484", "revid": "22475", "url": "https://it.wikipedia.org/wiki?curid=2390484", "title": "Consegna delle chiavi", "text": "La Consegna delle chiavi \u00e8 un rilievo marmoreo in stile \"stiacciato\" di Donatello, databile agli anni 1430 e oggi conservato nel Victoria and Albert Museum di Londra. L'opera ha forma rettangolare e misura 41x114,5\u00a0cm.\nStoria.\nNon si conosce la collocazione originaria del rilievo, che \u00e8 registrato nel 1492 nell'inventario di palazzo Medici alla morte di Lorenzo il Magnifico e nel 1591 a palazzo Salviati a Firenze.\nPresenta un soggetto alquanto inconsueto e forse fa parte di una serie di opere per la devozione privata scolpite in quegli anni, ma pi\u00f9 probabilmente decorava l'altare originale della Cappella Brancacci o forse la base della nicchia di Orsanmichele con il \"san Pietro\".\nDescrizione e stile.\nIl centro della scena mostra la figura di Cristo che sta ascendendo, circondato dagli apostoli disposti a semicerchio, dalla Vergine inginocchiata, da angeli e cherubini. Ai suoi piedi si trova Pietro che tende una mano per ricevere le chiavi del Paradiso.\nLa ricchezza dei dettagli, dagli alberi alle notazioni atmosferiche del cielo, creano una superficie vibrante di tratti, che conferisce drammaticit\u00e0 alla scena.\nLa cornice quattrocentesca, se non originale, \u00e8 comunque probabilmente quella ricordata nell'inventario del 1492."}
{"id": "2390487", "revid": "767487", "url": "https://it.wikipedia.org/wiki?curid=2390487", "title": "Africa Paradiso", "text": "Africa Paradiso \u00e8 un film del 2006 diretto da Sylvestre Amoussou, prodotto in Benin e in Francia. Presentato al 27\u00ba Festival del Cinema Africano di Verona.\nTrama.\nLa carta geografica del mondo \u00e8 stata messa per errore a rovescio: il nord \u00e8 prigioniero di una dura crisi economica, il sud diventa un eden, una terra agognata dagli immigrati.\nIl film \u00e8 il ritratto che il regista Sylvestre Amoussou fa di un'epoca futura, in cui l'Africa ha consolidato la sua unit\u00e0 ed ha dato vita agli Stati Uniti d'Africa, mentre l'Occidente \u00e8 costretto a confrontarsi con la povert\u00e0, la fuga di cervelli, l'emigrazione.\nRiconoscimenti.\nAfrica Paradis, primo lungometraggio del regista, ha vinto il premio speciale \"Semb\u00e8ne Ousmane\" al Fespaco 2007. Ha vinto anche il premio della giuria ufficiale del 27\u00ba Festival del Cinema Africano di Verona nel 2007."}
{"id": "2390488", "revid": "729019", "url": "https://it.wikipedia.org/wiki?curid=2390488", "title": "Legamento largo dell'utero", "text": "Nell'anatomia umana il legamento largo \u00e8 la porzione di peritoneo che portandosi lateralmente all'utero va a rivestire le tube uterine di Falloppio. In basso, al livello della cervice uterina, si continua in avanti con il peritoneo parietale anteriore ed indietro con quello parietale posteriore. Visto dall'alto, esso ha forma triangolare con base in basso ed ospita il passaggio dei vasi uterini, vasi vaginali, dell'uretere, del legamento rotondo dell'utero, del legamento cardinale (che avvolge le formazioni vascolonervose che si portano all'utero ed alla vagina).\nAnatomia.\nIl legamento largo dell'utero si divide in una porzione superiore, una posteriore e una inferiore come di seguito:"}
{"id": "2390497", "revid": "921573", "url": "https://it.wikipedia.org/wiki?curid=2390497", "title": "Jean-Pierre Bekolo", "text": "Biografia.\nJean-Pierre Bekolo Obama \u00e8 un autore, regista e produttore cinematografico. Ha insegnato cinema all'University of Carolina del Nord di Chapel Hill, alla Virginia Polytechnic Institute e alla Duke University negli Stati Uniti, dove risiede, alternando i suoi soggiorni anche tra il Camerun e la Francia.\nSi \u00e8 fatto conoscere al festival di Cannes nel 1992 con il film \"Quartier Mozart\", vincendo successivamente anche numerosi premi ai Festival di Locarno, Montr\u00e9al, e al Fespaco di Ouagadougou. \nPer festeggiare i 100 anni di cinema, ha diretto la \"Conspiration d'Aristote\", un film appartenente a una serie commissionata dal British Film Institute, a cui hanno partecipato Martin Scorsese, Stephen Frears, Bernardo Bertolucci e Jean-Luc Godard.\nIl film \"Les Saignantes\" del 2005 riscuote un successo internazionale, vincendo l'Etalon d'argento al Fespaco nel 2007 e il premio per\nla migliore interpretazione femminile alle due attrici. La storia vede infatti protagoniste due giovani donne che si trovano invischiate in una vicenda complicata, sul cui sfondo si staglia una classe politica marcia e corrotta."}
{"id": "2390498", "revid": "118024457", "url": "https://it.wikipedia.org/wiki?curid=2390498", "title": "Georges Devereux", "text": "Biografia.\nSeguace di G\u00e9za R\u00f3heim e allievo di Marcel Mauss, Georges Devereux si \u00e8 formato prima come etnologo in Francia e successivamente come psicoanalista negli Stati Uniti.\nHa effettuato studi sul campo fra le popolazioni indigene in California, Australia, Nuova Zelanda, Nuova Guinea e Vietnam, studiandone le formazioni culturali al fine di individuare le invarianti strutturali comuni ad ogni cultura.\n\u00c8 considerato uno dei pionieri della etnopsichiatria.\nNella cultura di massa.\nNel 2013, il regista francese Arnaud Desplechin nel suo film \"Jimmy P.\" ha utilizzato in modo fedele, e spesso letteralmente, il \"report\" di Georges Devereux del 1951, relativo alla sua terapia psicoteraupeutica per Jimmy Picard, un amerindio della trib\u00f9 dei Piedi Neri, intitolato \"Psychoth\u00e9rapie d'un Indien des plaines\". Il ruolo di Georges Devereux \u00e9 interpr\u00e9tato da Mathieu Amalric e quello di Jimmy Picard da Benicio Del Toro."}
{"id": "2390506", "revid": "767487", "url": "https://it.wikipedia.org/wiki?curid=2390506", "title": "Les Saignantes", "text": "Les Saignantes \u00e8 un film del 2005 diretto da Jean-Pierre Bekolo.\nPellicola prodotta da Camerun e Francia; \u00e8 stata presentata anche al 27\u00ba Festival del Cinema Africano di Verona.\nTrama.\nCamerun, 2025. Nel corso di un incontro erotico fra la protagonista Majolie ed un importante politico, l'uomo ha un attacco di cuore e muore. La ragazza decide di chiamare subito la fedele amica Chouchou per cercare un modo di liberarsi del cadavere e cercare una via d'uscita dall'inferno di una societ\u00e0 intrisa di politica, sesso, morte e corruzione.\nProduzione.\nRegia.\nIl regista camerunese Bekolo punta il dito contro la corruzione dilagante nel sistema politico del suo paese e tratteggia uno scenario pessimistico in cui sono annullate le speranze di miglioramento della situazione.\nAccoglienza.\nNonostante la censura subita da parte del governo camerunese, (che accusava Bekolo di attacco diretto al regime del Camerun e pornografia), il film ha riscosso un successo internazionale e partecipato a numerosi festival in selezione ufficiale, come il Fespaco in Burkina Faso, il Festival di Bruxelles, il Festival di Barcellona, il Durban International Film Festival in Sudafrica, il Festival International du Film de Quartier di Dakar, il Festival Internazionale del Film di Torino, il Festival del Cinema Africano di Verona e il Toronto International Film Festival in anteprima mondiale nel 2005.\nRiconoscimenti.\nLes Saignantes si \u00e8 aggiudicato il secondo premio, Etalon d'argent al Fespaco nel 2007 e il Premio per la miglior interpretazione femminile, vinto dalle due protagoniste. Si \u00e8 anche aggiudicato una menzione sperciale della Giuria al Festival Internazionale del Film di Torino nel 2005."}
{"id": "2390508", "revid": "486946", "url": "https://it.wikipedia.org/wiki?curid=2390508", "title": "Big bands", "text": ""}
{"id": "2390512", "revid": "287204", "url": "https://it.wikipedia.org/wiki?curid=2390512", "title": "Blood Brothers (album)", "text": ""}
{"id": "2390515", "revid": "599013", "url": "https://it.wikipedia.org/wiki?curid=2390515", "title": "Ariane Ehrat", "text": "Biografia.\nSciatrice specialista della discesa libera, Ariane Ehrat fece parte della forte nazionale elvetica che negli anni ottanta domin\u00f2 il Circo bianco; ottenne il suo primo risultato di rilievo in Coppa del Mondo il 14 dicembre 1979 sulle nevi italiane di Limone Piemonte, giungendo 13\u00aa in combinata.\nNel 1982 venne convocata per i Mondiali di Schladming, in Austria, dove si piazz\u00f2 14\u00aa nella discesa libera. Il 5 febbraio 1983 conquist\u00f2 il suo primo podio in Coppa del Mondo, il 3\u00ba posto nella discesa libera disputata a Sarajevo, in Jugoslavia (ora Bosnia ed Erzegovina), dietro alla connazionale Maria Walliser e all'austriaca Elisabeth Kirchler. Sullo stesso tracciato l'anno seguente partecip\u00f2 ai XIV Giochi olimpici invernali di , classificandosi 4\u00aa nella discesa libera vinta dalla sua compagna di squadra Michela Figini; in precedenza, il 7 dicembre a Val-d'Is\u00e8re, aveva ottenuto sempre in discesa libera il suo miglior piazzamento in Coppa del Mondo (2\u00aa).\nIl 9 gennaio 1985 a Bad Kleinkirchheim in Austria ottenne il suo terzo e ultimo podio in Coppa del Mondo, il 3\u00ba posto alle spalle delle compagne di squadra Figini e Brigitte Oertli. Un mese pi\u00f9 tardi ai Mondiali di Bormio si aggiudic\u00f2 la medaglia d'argento nella discesa libera, vinta ancora dalla Figini, e l'8 marzo 1986 ottenne l'ultimo piazzamento della sua attivit\u00e0 agonistica, il 10\u00ba posto nella discesa libera di Coppa del Mondo disputata a Sunshine in Canada."}
{"id": "2390516", "revid": "1305772", "url": "https://it.wikipedia.org/wiki?curid=2390516", "title": "Tecnologo", "text": "Il termine tecn\u00f2logo pu\u00f2 riferirsi a:"}
{"id": "2390519", "revid": "834", "url": "https://it.wikipedia.org/wiki?curid=2390519", "title": "The Blood Brothers", "text": ""}
{"id": "2390523", "revid": "834", "url": "https://it.wikipedia.org/wiki?curid=2390523", "title": "Fratelli di sangue (film 1973)", "text": ""}
{"id": "2390527", "revid": "1305772", "url": "https://it.wikipedia.org/wiki?curid=2390527", "title": "Scarred for Life", "text": ""}
{"id": "2390529", "revid": "287204", "url": "https://it.wikipedia.org/wiki?curid=2390529", "title": "Davide Vigano", "text": ""}
{"id": "2390539", "revid": "7336", "url": "https://it.wikipedia.org/wiki?curid=2390539", "title": "Scott Lafaro", "text": ""}
{"id": "2390544", "revid": "785616", "url": "https://it.wikipedia.org/wiki?curid=2390544", "title": "Guniw tools", "text": ""}
{"id": "2390546", "revid": "729019", "url": "https://it.wikipedia.org/wiki?curid=2390546", "title": "Kisvars\u00e1ny", "text": "Kisvars\u00e1ny \u00e8 un comune dell'Ungheria di 982 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2390548", "revid": "133248", "url": "https://it.wikipedia.org/wiki?curid=2390548", "title": "Camerunese", "text": ""}
{"id": "2390552", "revid": "123926151", "url": "https://it.wikipedia.org/wiki?curid=2390552", "title": "Giulia Di Quilio", "text": "Biografia.\nSi trasferisce a Roma, non ancora maggiorenne, per seguire i corsi di recitazione presso il laboratorio teatrale \"Ribalte\" di Enzo Garinei. Nel 2005 prosegue nella sua preparazione professionale con una borsa di studio finanziata dalla Regione Lazio nella specializzazione di \"Actors for screen\".\nIl suo primo ruolo di rilievo al cinema, dopo qualche esperienza teatrale, \u00e8 del 2006 con \"Le ferie di Licu\" di Vittorio Moroni. Subito dopo arriva la partecipazione al film \"La sconosciuta\" di Giuseppe Tornatore nel ruolo della segretaria degli Adacher, successivamente partecipa al film \"Amore 14\" diretta da Federico Moccia, e alla serie di \"Crimini\" nell'episodio \"Cane Nero\" per la regia di Claudio Bonivento.\nNel 2011 scopre l'arte del burlesque, iniziando cos\u00ec un percorso parallelo, che la porter\u00e0 a diventare una delle performer italiane pi\u00f9 riconosciute in questa arte performativa, partecipando prima al talent televisivo in onda su Sky Uno \"Lady Burlesque\" (dove sar\u00e0 tra le finaliste) accanto a Giampaolo Morelli, e successivamente come \"prima donna\" del musical \"BURLESQUE Dalla foglia alla Voglia\", diretto dal maestro dello spettacolo leggero Gino Landi, in scena nella primavera del 2012 al Salone Margherita (Roma), oltre a esibirsi nei maggiori eventi legati a questa forma di intrattenimento, e in diversi festival in Europa (Stoccolma, Ginevra, Istanbul, Nizza, Berlino) e in Australia (Brisbane, Melbourne, Sydney).\nParallelamente prosegue il suo percorso di attrice in teatro: nel giugno del 2012 \u00e8 in tourn\u00e9e con il \"Miles Gloriosus\" di Plauto, per la regia di Alvaro Piccardi nel ruolo di Acroteleuzia, accanto all'attore Edoardo Siravo.\nNel 2013 viene scelta da Paolo Sorrentino per un ruolo nel film premio Oscar \"La grande bellezza\", in cui interpreta, insieme a Lorenzo Gioielli, una coppia scambista che cerca di inserire nel proprio m\u00e9nage il protagonista Toni Servillo. \nNel 2014 interpreta a teatro il ruolo di Linda Ash, la protagonista dell'adattamento teatrale del film La dea dell'amore di Woody Allen, ottenendo buone critiche .\nNel 2016 pubblica per Gremese editore il libro \"Eros e Burlesque\", dove racconta la sua esperienza di diva del burlesque, insieme alla storia delle pioniere di questa arte (Gypsy Rose Lee, Lili St. Cyr, Bettie Page ecc.) firmando l'opera con il nome d'arte, scelto per la professione burlesque, di \"Vesper Julie\" .\nSuccessivamente viene scelta come \"femme fatale\" nel cortometraggio \"The Red Stain\" prodotto da Roman Coppola per l'azienda vinicola di famiglia, diretto da Rodrigo Savedra e presentato al Sundance Film Festival 2018. Sempre nel 2018 \u00e8 tra i protagonisti della commedia \"Non \u00e8 vero ma ci credo\" ed inoltre entra come \"Guest\" in \"Un posto al sole\" interpretando il ruolo di Clara Fiorito.\nVita privata.\n\u00c8 sposata e madre di due gemelli."}
{"id": "2390553", "revid": "28592", "url": "https://it.wikipedia.org/wiki?curid=2390553", "title": "Africa paradis", "text": ""}
{"id": "2390559", "revid": "599013", "url": "https://it.wikipedia.org/wiki?curid=2390559", "title": "Suore carmelitane di Santa Teresa (Firenze)", "text": "Le suore carmelitane di Santa Teresa sono un istituto religioso femminile di diritto pontificio: i membri di questa congregazione, dette popolarmente bettine, pospongono al loro nome la sigla C.S.T.F.\nStoria.\nLa congregazione venne fondata a San Martino di Campi Bisenzio da Teresa Manetti (1846-1910) che, nel 1872, si riun\u00ec assieme a due compagne per condurre vita comune: la comunit\u00e0 venne ascritta al terz'ordine carmelitano il 15 luglio 1874 e nel 1877 le donne iniziarono ad accogliere nella loro casa (il cosiddetto convento delle \"Bettine\") le orfane del paese e a curarne l'educazione.\nL'istituto, intitolato a santa Teresa di Ges\u00f9, ricevette il pontificio decreto di lode il 13 marzo 1900 e venne approvato dalla Santa Sede, assieme alle sue costituzioni, il 27 febbraio 1904: \u00e8 aggregato all'Ordine dei carmelitani scalzi dal 15 ottobre 1903.\nLa fondatrice \u00e8 stata beatificata da papa Giovanni Paolo II nel 1986.\nAttivit\u00e0 e diffusione.\nLe carmelitane di Santa Teresa si dedicano all'istruzione e all'educazione cristiana della giovent\u00f9, alle opere parrocchiali e all'apostolato missionario.\nSono presenti in Italia (Toscana, Lazio, Veneto), in alcuni paesi del Medio Oriente (Libano, Israele), in Egitto, in Brasile e in Repubblica Ceca: la sede generalizia \u00e8 a Firenze.\nAl 31 dicembre 2005 l'istituto contava 191 religiose in 20 case."}
{"id": "2390561", "revid": "287204", "url": "https://it.wikipedia.org/wiki?curid=2390561", "title": "Tomas Spidlik", "text": ""}
{"id": "2390563", "revid": "228587", "url": "https://it.wikipedia.org/wiki?curid=2390563", "title": "Charles de Gaulle (disambigua)", "text": ""}
{"id": "2390564", "revid": "28592", "url": "https://it.wikipedia.org/wiki?curid=2390564", "title": "Africa Paradis", "text": ""}
{"id": "2390570", "revid": "28592", "url": "https://it.wikipedia.org/wiki?curid=2390570", "title": "EZRA", "text": ""}
{"id": "2390572", "revid": "320578", "url": "https://it.wikipedia.org/wiki?curid=2390572", "title": "Nigeriano", "text": ""}
{"id": "2390574", "revid": "1305772", "url": "https://it.wikipedia.org/wiki?curid=2390574", "title": "Vittoria di Sassonia-Coburgo-Gotha", "text": ""}
{"id": "2390578", "revid": "767487", "url": "https://it.wikipedia.org/wiki?curid=2390578", "title": "Kr\u00e1\u013eovi\u010dove Kra\u010dany", "text": "Kr\u00e1\u013eovi\u010dove Kra\u010dany (in ungherese \"Kir\u00e1lyfiakarcsa\") \u00e8 un comune della Slovacchia facente parte del distretto di Dunajsk\u00e1 Streda, nella regione di Trnava."}
{"id": "2390580", "revid": "2187", "url": "https://it.wikipedia.org/wiki?curid=2390580", "title": "San Massimiano di Beauvais", "text": ""}
{"id": "2390583", "revid": "51323", "url": "https://it.wikipedia.org/wiki?curid=2390583", "title": "Kir\u00e1lyfiakarcsa", "text": ""}
{"id": "2390586", "revid": "287204", "url": "https://it.wikipedia.org/wiki?curid=2390586", "title": "Kiralyfiakarcsa", "text": ""}
{"id": "2390587", "revid": "287204", "url": "https://it.wikipedia.org/wiki?curid=2390587", "title": "Kralovicove Kracany", "text": ""}
{"id": "2390588", "revid": "2208023", "url": "https://it.wikipedia.org/wiki?curid=2390588", "title": "Pinella (gioco)", "text": "La Pinella (anche chiamata Pinnacolo o anche Pinnacolone nella versione a 15 carte) \u00e8 un gioco di carte, nel quale si utilizzano le carte francesi.\nMazzo.\nIl mazzo di pinella \u00e8 composto da 2 mazzi francesi da 54 carte. Si tolgono i 2 rossi (il 2 di quadri e il 2 di cuori). I 2 neri (il 2 di picche e il 2 di fiori, chiamati pinelle) e i jolly vengono lasciati nel mazzo. \n\u00c8 caratterizzata da un gioco veloce dove i giocatori mirano a chiudere nel pi\u00f9 breve tempo possibile, anche senza realizzare alti punteggi; di fatto si cerca di impedire alla coppia avversaria di realizzare a sua volta, possibilmente cercando di mandarla a punteggio negativo (vedi pi\u00f9 avanti il significato dei punti positivi e negativi). Questa variante in genere ha un punteggio di vittoria di 1.500 punti e considerata la dinamicit\u00e0 delle partite pu\u00f2 essere giocata in torneo.\nLa seconda variante, chiamata anche \"Pinnacolone\" o \"Pinellone\", si gioca a 15 carte ed \u00e8 caratterizzata da un gioco pi\u00f9 lento, che richiede come condizione preliminare alla chiusura la \"calata\" di una \"sesta\", ossia sei carte in sequenza senza l'uso di Jolly o Pinelle (chiamati anche \"pezzi\"), e porta alla realizzazione di un maggior numero di punti per manche. Questa variante in genere ha un punteggio di vittoria di 3.000 punti o superiore, ma per la lentezza intrinseca delle manches (non si chiude se non si raggiungono punteggi adeguati) non pu\u00f2 essere giocata in torneo. Tale versione pu\u00f2 anche essere giocata da sei giocatori, divisi in tre coppie, utilizzando tre mazzi di carte.\nDistribuzione delle carte.\nDopo averle mischiate, vengono distribuite 13 carte (15 nel Pinnacolone) a ogni giocatore, in senso orario (Il senso di distribuzione varia in alcune regioni) e una viene lasciata a terra vicino al mazzo (gli scarti, o \"pozzo\"). \nGli scarti vengono posizionati uno sopra l'altro, restando visibili ma senza essere mischiati. Quando un giocatore decide di pescare una carta dal pozzo \u00e8 obbligato a prendere anche tutte le altre carte scartate dopo di quella, lasciando a terra solo quelle scartate in precedenza; la prima carta pescata sar\u00e0 anche obbligatoriamente calata.\nProprio turno.\n(In alcune varianti della Pinella a 15 carte si usa calare solo combinazioni di scale escludendo tris e poker).\n(In alcune varianti si usa bloccare la prima carta scartata nel pozzo, questa quindi non potr\u00e0 essere attaccata a una combinazione gi\u00e0 calata ma potr\u00e0 essere utilizzata solo per creare nuove combinazioni).\nChiusura.\nSi definisce chiusura quel momento in cui un giocatore buttando una carta negli scarti a fianco al mazzo rimane con 0 carte in mano (si deve per forza scartare una carta per chiudere). \nNella Pinella a 13 carte, caratterizzata da un'intrinseca velocit\u00e0 di gioco, non \u00e8 previsto alcun requisito preliminare per la chiusura; essa pu\u00f2 essere pertanto realizzata anche dalla prima mano, ossia subito dopo aver dato le carte, e anche prima che gli altri giocatori abbiano concluso il loro giro (in tal caso prende il nome convenzionale di \"fotografia\"). Nel caso in cui la chiusura avvenga senza aver calato nei giri precedenti alcuna carta (\"chiusura in mano\") e pescando dal mazzo essa viene accreditata di 200 punti. In ogni altro caso la chiusura viene accreditata di 100 punti.\nNel Pinnacolone a 15 carte, versione pi\u00f9 lenta e volta alla realizzazione di punteggi pi\u00f9 elevati, si pu\u00f2 chiudere solo nel momento in cui si ha gi\u00e0 sceso una Sesta.\nDopo la chiusura si calcolano i punti. Chi non avesse aperto (ossia non avesse calato alcuna carta al momento della chiusura da parte di un altro giocatore) \u00e8 soggetto ad una penalizzazione pari al doppio dei suoi punti. In alternativa, per convenzione tra i giocatori, si pu\u00f2 accreditare a chi non avesse aperto un punteggio negativo a forfait di -200 punti, senza contare quello che ha in mano.\nSe si gioca in coppie, non \u00e8 possibile chiudere se non \u00e8 stato calato prima dalla squadra un poker o una \"sesta\" o \"doppia\" (una scala con almeno sei carte in sequenza senza jolly o pinelle in mezzo).\nPunteggio.\nSono punti positivi quelli calati in tavola e punti negativi quelli nelle carte in mano. Il calcolo dei punteggi si effettua alla chiusura da parte di uno dei giocatori.\nValori delle carte.\nOgni tris, poker o scala calati o scesi valgono punteggi diversi.\nNella versione \"lenta\" a 15 carte vale 1500 punti. \u00c8 molto ricercata in questa versione perch\u00e9 decisiva al raggiungimento degli alti punteggi richiesti dalla partita, che si chiude a 3000 punti.\nCose da non fare.\nLe pinelle - i due neri possono essere presi dalla calata solo da chi li cala e dal compagno se si gioca a quattro sostituendole con le carte corrispondenti nella calata stessa. \u00c8 buona regola calare le pinelle al posto di carte non uscite, per darsi la possibilit\u00e0 di poterle spostare il pi\u00f9 possibile. \nI jolly - a differenza delle pinelle i jolly possono essere presi da qualsiasi giocatore. \u00c8 buona regola, dal momento che i jolly sono molto ambiti (valgono 25 punti e sono le carte pi\u00f9 alte in termini di punteggio) ma possono essere presi da tutti, calarli al posto di carte gi\u00e0 uscite per ridurre il rischio di presa da parte degli avversari o meglio ancora \"bruciarli\", ossia inserirli al posto di una carta gi\u00e0 calata due volte (e pertanto non pi\u00f9 utilizzabili). \nI poker comuni (poker di carte comprese tra A e K) raddoppiano il punteggio delle carte (1K=10 punti; 4K=80 punti; 4A=120 punti). I tris/poker di Jolly o di Pinelle, pur teoricamente possibili, sono estremamente sconsigliati in quanto i \"pezzi\" servono per movimentare il gioco sostituendo carte mancanti. Volendo comunque calare tris di pinelle o di jolly, vanno sempre dichiarati valore e colore delle carte che questi pezzi vanno a sostituire. \nLe scale dello stesso seme che comprendono almeno 6 carte non intervallate da Jolly o Pinelle si chiamano \"seste\" o \"doppie\" e raddoppiano il punteggio di tutte le carte in sequenza (non eventuali altre carte aggiunte con jolly o pinella).\nNella versione \"veloce\" a 13 carte l'obiettivo \u00e8 chiudere in fretta, pertanto le scale reali di difficile e lunga realizzazione rappresentano uno svantaggio e non vanno mai cercate. \nNella versione \"lenta\" a 15 carte invece la scala reale, ovvero la scala che parte dall'asso e termina con un altro asso dopo il K (13 carte in tutto dello stesso seme), deve essere assolutamente ricercata se si vuole raggiungere il punteggio di 3000 punti.\nNon sono ammesse scale con carte di semi diversi fra loro. Le scale si fanno solo con lo stesso seme e devono avere un minimo di 3 carte. Inoltre, non sono ammessi tris o poker composti con due carte di seme uguale. In nessun caso se non obbligati si pu\u00f2 favorire la chiusura ad un concorrente che lo precede."}
{"id": "2390589", "revid": "767487", "url": "https://it.wikipedia.org/wiki?curid=2390589", "title": "K\u00fatniky", "text": "K\u00fatniky (in ungherese \"Hegy\u00e9te\") \u00e8 un comune della Slovacchia facente parte del distretto di Dunajsk\u00e1 Streda, nella regione di Trnava."}
{"id": "2390590", "revid": "287204", "url": "https://it.wikipedia.org/wiki?curid=2390590", "title": "Kutniky", "text": ""}
{"id": "2390591", "revid": "51323", "url": "https://it.wikipedia.org/wiki?curid=2390591", "title": "Hegy\u00e9te", "text": ""}
{"id": "2390592", "revid": "51323", "url": "https://it.wikipedia.org/wiki?curid=2390592", "title": "Hegyete", "text": ""}
{"id": "2390593", "revid": "834", "url": "https://it.wikipedia.org/wiki?curid=2390593", "title": "Rewind (Vasco Rossi)", "text": ""}
{"id": "2390597", "revid": "3115", "url": "https://it.wikipedia.org/wiki?curid=2390597", "title": "Kvetoslavov", "text": "Kvetoslavov (in ungherese \"\u00daszor\") \u00e8 un comune della Slovacchia facente parte del distretto di Dunajsk\u00e1 Streda, nella regione di Trnava."}
{"id": "2390599", "revid": "51323", "url": "https://it.wikipedia.org/wiki?curid=2390599", "title": "\u00daszor", "text": ""}
{"id": "2390600", "revid": "287204", "url": "https://it.wikipedia.org/wiki?curid=2390600", "title": "Uszor", "text": ""}
{"id": "2390602", "revid": "287204", "url": "https://it.wikipedia.org/wiki?curid=2390602", "title": "Chiesa di San Giuda Taddeo", "text": "La chiesa di San Giuda Taddeo \u00e8 una chiesa di Roma, nel quartiere Trieste, in via Gradisca.\nLa piccola chiesa fu costruita agli inizi degli anni trenta del XX secolo, ed aperta al culto il 2 agosto 1931. \u00c8 annessa all'Istituto delle Suore Carmelitane di Santa Teresa di Firenze, che qui possiedono una casa di accoglienza (\"\u201cpiccola casa di san Giuda Taddeo\u201d\") per ragazzi e ragazze appartenenti a famiglia in difficolt\u00e0.\nLa chiesa si presenta in forme molto semplici: a navata unica, con due altari laterali, e un'abside, dominata da una tela di E. Ballerini, del 1940, raffigurante il santo titolare, l'apostolo Giuda Taddeo, mentre compie il miracolo della guarigione del re di Edessa, Abgar."}
{"id": "2390606", "revid": "116711578", "url": "https://it.wikipedia.org/wiki?curid=2390606", "title": "Nicola Monti", "text": "Biografia.\nStudia canto fin da bambino, esordendo in concerto a Firenze nel 1941 e cantando nello stesso anno in \"Rigoletto\" a Cagliari.\nA causa dello scoppio della Seconda guerra mondiale \u00e8 costretto poi a interrompere la carriera, riprendendo lo studio del canto nel 1950 presso l'Accademia del Teatro alla Scala e debuttando nuovamente l'anno successivo al Teatro San Carlo di Napoli come Elvino ne \"La sonnambula\", che diverr\u00e0 il suo ruolo prediletto.\nDa allora canta in tutti i principali teatri italiani, tra cui pi\u00f9 volte La Scala, e in numerosi teatri esteri (Wexford, Parigi, Bruxelles, Amsterdam, San Francisco, Leningrado).\n, affronta un repertorio lirico-leggero sette e ottocentesco che ben si adatta alle sue qualit\u00e0 vocali, imponendosi sia in ruoli comici che in parti elegiache, fra cui in particolare, come detto, il personaggio di Elvino, affidato due volte al disco.\n\u00c8 sepolto a Milano al cimitero di Bruzzano."}
{"id": "2390607", "revid": "38120", "url": "https://it.wikipedia.org/wiki?curid=2390607", "title": "JUJU FACTORY", "text": ""}
{"id": "2390608", "revid": "729019", "url": "https://it.wikipedia.org/wiki?curid=2390608", "title": "Battaglia di Olivento", "text": "La battaglia di Olivento \u00e8 stata combattuta nella omonima pianura il 17 marzo 1041, a breve distanza dalle rive del fiume Olivento, uno dei principali affluenti della riva destra dell'Ofanto, ai confini tra la Capitanata ed il territorio di Melfi, dai Bizantini contro gli alleati Normanni e Longobardi. \u00c8 la prima delle grandi battaglie campali nell'Apulia contro i Bizantini.\nQuadro storico.\nIl Meridione in questo periodo \u00e8 abitato da popolazioni che professano religioni eterogenee. La coesistenza fra musulmani, Bizantini e Longobardi determina conflitti politici, strappi nel tessuto etnico, variazioni nella vita della societ\u00e0. Le popolazioni del Catapanato bizantino d'Italia e della Campania conservano il Cristianesimo Romano. I principi longobardi amministrano Capua, Benevento e Salerno. Il Ducato di Sorrento e le Citt\u00e0 Stato di Napoli e di Gaeta manifestano autonomia. I fedeli della Calabria praticano il Cristianesimo d'Oriente e gli emiri arabi dominano la Sicilia, con popolazione che pratica il culto Islamico, e piccoli nuclei latini d'ispirazione cristiana Romana.\nQuesta situazione favorisce la penetrazione dei Normanni, che hanno una forte coesione tra loro e sfruttano l'antagonismo fra i potenti. L'armigero Arduino di Milano valuta che il territorio dell'Apulia \u00e8 quasi sguarnito di truppe bizantine, perch\u00e9 le stesse sono impegnate in Sicilia contro i Saraceni, e si procura l'appoggio del principe Guaimario V di Salerno, il quale intravede la possibilit\u00e0 di liberarsi dal giogo bizantino. Arduino, di conseguenza, passa al fronte dei rivali Normanni e si reca ad Aversa. Qui incontra Rainulfo Drengot, conte di Aversa e padrone della Terra di Lavoro, che ha riunito trecento cavalieri normanni e un migliaio di fanti.\nEssi rispondono a dodici condottieri alleati, tra cui i normanni Guglielmo d'Altavilla, Drogone d'Altavilla, Umfredo d'Altavilla e il condottiero Ugo Tutabovi; il longobardo Atenolfo di Benevento e Argiro (figlio di Melo di Bari). A costoro Arduino propone di cacciare i Bizantini dalla regione, promette la met\u00e0 delle terre conquistate e propone Melfi come quartier generale.\nA questi eventi reagisce il Catapano Michele Dukeianos, che muove da Bari con le poche forze di cui dispone il Catapanato d'Italia. Il nerbo delle truppe \u00e8 costituito da distaccamenti che appartengono ai reggimenti di \u00e9lite dell'Impero Bizantino, tra cui il contingente dei Vareghi (Vichinghi), il \"Tagma\" dell'Opsikion e un \"Meros\" dei Traci. Egli si precipita a sedare la rivolta antibizantina. In un primo momento il Catapano sconfigge gli insorti e li insegue fino ad Ascoli Satriano ma qui gli abitanti si ribellano ai Bizantini.\nSchieramenti degli eserciti.\nLa mattina del 17 marzo 1041, sempre presso Ascoli Satriano, Michele Dokeianos intercetta un esercito di settecento cavalieri e cinquecento fanti al comando di Rainulfo I Drengot, di Arduino e di Guglielmo d'Altavilla.\nGuglielmo di Puglia testimonia gli schieramenti: l'esercito dei Bizantini e Vareghi \u00e8 guidato dal catapano d'Italia Michele Dokeianos (o Dulchiano); il loro schieramento ricalca i manuali militari, con la cavalleria che si dispone su tre linee: una frontale d'attacco; la seconda di supporto, offrente il vantaggio d'ispirare fiducia nei soldati in prima linea che combattono con le spalle coperte dai compagni, pronti ad appoggiarli e a permettere il riformare dello schieramento; dietro a tutti, la terza linea in riserva. Le forze bizantine, con superiorit\u00e0 numerica, stabiliscono il campo sulla riva del fiume. Suddivise in pi\u00f9 contingenti, esse includono il \"tagma\" dell'Opsikion, un \"meros\" dei Traci ed i Vareghi.\nI Normanni e Longobardi contrappongono uno schieramento snello e leggero, che prevede l'impiego tattico della fanteria. Esso \u00e8 costituito da tre settori, dispiegati su di una sola linea frontale, con compiti tattici delineati. Il corpo centrale \u00e8 il nerbo della cavalleria che, forte di 700 elementi \u00e8 .\ndestinato all'urto frontale; alle due ali \u00e8 sistemata la fanteria con due schiere laterali, destinate alla copertura dei fianchi; i fanti sono appoggiati da alcuni cavalieri appiedati, al fine di garantire maggiore tenuta e pronti a confluire al centro. Le ali sono schierate quale eventuale rifugio per la cavalleria, nel caso di ritirata. Pochi dei cavalieri sono muniti di equipaggiamento completo, ma la superiorit\u00e0 tattica appare schiacciante.\nI militari normanni e longobardi eleggono al comando supremo il fratello del principe longobardo di Benevento, Atenolfo. I cavalieri normanni sono guidati da Guglielmo d'Altavilla e da Argiro.\nSvolgimento della battaglia.\nLa battaglia di Olivento dura una giornata. Le forze bizantine attaccano ad ondate successive, allo scopo di indebolire la cavalleria rivale. Il catapano lancia l'assalto con le truppe scelte. Guglielmo di Puglia riferisce di un \"cuneus' di cavalleria, lanciato dai Bizantini alla carica, contro il quale muove un \"cuneus\" normanno.\nI Normanni reggono l'impatto, respingono la cavalleria bizantina e varaghia, contrattaccano e sbaragliano le forze bizantine. Secondo Goffredo Malaterra, i Normanni combattono con slancio irresistibile e risoluto nella carica, sempre \u201cfortiter agendo, fortiter congredientes\u201d e lo scontro si risolve con la prima decisiva carica di cavalleria.\nMolti Greci tentano la fuga ed annegano nel fiume, lo stesso catapano non scampa alla morte. La superiorit\u00e0 strategica dei Normanni \u00e8 dovuta al fatto che essi combattono per la conquista: vincere una battaglia significa guadagnare terre e bottino. Gli avversari, invece, combattono per la paga, senza miraggi di carriera e di onori. I Normanni raccolgono un ricco bottino. Vincitore assoluto della battaglia \u00e8 Guglielmo d'Altavilla.\nSi combatte cos\u00ec la prima di tre battaglie, a cui seguiranno nel giro di sei mesi, la battaglia di Montemaggiore presso Canne e la battaglia di Montepeloso (Irsina).\nConseguenze della battaglia.\nLa vittoria nella battaglia di Olivento costituisce la prima tappa per la conquista del Meridione d'Italia. Guglielmo si installa ad Ascoli Satriano, prende anche Venosa ed occupa Gravina.\nArduino, Argiro, i fratelli Altavilla ed i contingenti Longobardi arrivano sul monte Vulture e, nottetempo, per non creare allarme tra gli abitanti, cingono Melfi d'assedio. Il 28 di marzo, Arduino offre ai cittadini che aprino le porte e lascino entrare come amici i Normanni per liberare la citt\u00e0 dai Bizantini. I Normanni s'insediano a Melfi \"ricca citt\u00e0 che li fa grandi\" e vi stabiliscono la loro capitale, appena dieci giorni dopo la battaglia. I fratelli Altavilla ottengono Melfi da Guaimario, come ricompensa per l'aiuto offerto contro Capua e Benevento.\nSecondo Amato di Montecassino i Normanni giungono anche a Venosa, situata su di un colle tra due valli, seminano la paura nella popolazione e raccolgono un immenso bottino. Guaimario affida il controllo della citt\u00e0 - famosa per avere dato i natali a Orazio Flacco - a Guglielmo d'Altavilla. Questa, con cinta di mura con tre porte, \u00e8 al punto d'incontro della via consolare Appia da Benevento per Brindisi, con la via Herculea per la Calabria. Arduino s'impadronisce altrettanto di Lavello ed Ascoli Satriano."}
{"id": "2390611", "revid": "247222", "url": "https://it.wikipedia.org/wiki?curid=2390611", "title": "Dive (album Sarah Brightman)", "text": "Dive \u00e8 un album registrato dal soprano inglese Sarah Brightman, il primo prodotto da Frank Peterson."}
{"id": "2390612", "revid": "3115", "url": "https://it.wikipedia.org/wiki?curid=2390612", "title": "Kyselica", "text": "Kyselica (in ungherese \"Kesz\u00f6lc\u00e9s\") \u00e8 un comune della Slovacchia facente parte del distretto di Dunajsk\u00e1 Streda, nella regione di Trnava."}
{"id": "2390613", "revid": "51323", "url": "https://it.wikipedia.org/wiki?curid=2390613", "title": "Kesz\u00f6lc\u00e9s", "text": ""}
{"id": "2390615", "revid": "51323", "url": "https://it.wikipedia.org/wiki?curid=2390615", "title": "Keszolces", "text": ""}
{"id": "2390616", "revid": "36426", "url": "https://it.wikipedia.org/wiki?curid=2390616", "title": "Vaso di Portland", "text": ""}
{"id": "2390617", "revid": "287204", "url": "https://it.wikipedia.org/wiki?curid=2390617", "title": "Sagra della Pesca (Bivona)", "text": ""}
{"id": "2390618", "revid": "1543377", "url": "https://it.wikipedia.org/wiki?curid=2390618", "title": "Henri Decoin", "text": "Biografia.\nIn giovent\u00f9 partecip\u00f2 ai giochi olimpici di Londra 1908 nel nuoto e quelli di Stoccolma 1912 nella pallanuoto.\nDopo essersi distinto durante la Prima guerra mondiale in alcune missioni aeree che gli valsero importanti riconoscimenti come la Legion d'onore, si dedic\u00f2 al giornalismo, soprattutto sportivo. Fu anche autore di racconti d'appendice e di un romanzo. Mise a frutto la sua profonda conoscenza del mondo dello sport nella sceneggiatura di tre film prodotti tra il 1925 e il 1927 e interpretati da Georges Biscot, vedette del cinema muto francese (\"Le roi de la p\u00e9dale\", \"Le p'tit parigot\" e \"La folle volata\"). Anche uno dei primi film da lui diretti, \"Toboggan\" (1934), avr\u00e0 come oggetto il mondo della boxe.\nAll'attivit\u00e0 di sceneggiatore affianc\u00f2 quella di regista delle versioni francesi di alcuni film italiani, come \"T'amer\u00f2 sempre\" (1933) di Mario Camerini, e tedeschi, come \"Unsichtbare Gegner\" (1933) di Eugen Sch\u00fcfftan. In questo periodo incontr\u00f2 pi\u00f9 volte la giovane attrice Danielle Darrieux, con cui si spos\u00f2 nel 1935. Nel 1937 segu\u00ec negli USA la moglie alla quale, dopo alcuni successi europei (\"Mayerling\" di Anatole Litvak e \"Katia\" di Maurice Tourneur), la Universal Pictures aveva offerto un contratto settennale. A dispetto delle delusioni professionali della Darrieux, il soggiorno americano permise a Decoin di approfondire le sue conoscenze in materia di tecnica narrativa e di organizzazione della produzione. Cos\u00ec, quando, con largo anticipo rispetto alla scadenza del contratto, i due tornarono in Francia, fu lui a dirigere la moglie in \"Ritorno all'alba\" (1938), commedia di indagine psicologica sulle vicissitudini di una giovane contadina ungherese abbagliata e sedotta dalle lusinghe della grande citt\u00e0, e nella successiva commedia leggera \"Piccola ladra\" (1940).\nIl sodalizio professionale tra i due continu\u00f2 anche dopo il divorzio, avvenuto nel 1940. Del 1941 \u00e8 \"Primo appuntamento\", prodotto dalla Continental, succursale dell'UFA tedesca per il mercato francese. Il lavoro per la Continental, al termine della guerra, sarebbe costato a Decoin l'accusa di collaborazionismo con l'occupante, accusa dalla quale, tuttavia, riusc\u00ec a sottrarsi abbastanza facilmente. Per la sceneggiatura del film, tra l'altro, si era avvalso della collaborazione di Max Kolp\u00e9, autore messo all'Indice dalla censura tedesca.\nDel periodo bellico e della Continental \u00e8 anche il primo film della trilogia tratta da racconti di Georges Simenon, \"Giovent\u00f9 traviata\" (1942), cui seguirono l\"'Homme de Londres\" (1942), inedito in Italia, e \"La follia di Roberta Donge\" (1952), interpretato, insieme a Danielle Darrieux, da Jean Gabin. Nel 1955, l'attore, nei panni di un poliziotto infiltrato, fu protagonista di un altro polar diretto da Decoin, \"La grande razzia\", un drammatico reportage sul traffico della droga, dalle grosse centrali, con i loro metodi gangsteristici, sino all'esplorazione degli ambienti del piccolo spaccio e consumo. Nell'ambito di questo genere, in particolare col sorprendente \"Tra le undici e mezzanotte\" (1949), per cui pot\u00e9 attingere al bagaglio di osservazioni e conoscenze acquisite come cronista, il regista produsse le sue opere migliori. Ed anche quando affront\u00f2 altri generi, come nella leggera commedia neorealista \"Nulla \u00e8 dovuto al fattorino\" (1950), elemento distintivo dei suoi film pi\u00f9 apprezzati fu l'acuta registrazione e riproduzione di figure e caratteri."}
{"id": "2390620", "revid": "287204", "url": "https://it.wikipedia.org/wiki?curid=2390620", "title": "Tyco International", "text": "Tyco International Ltd. \u00e8 una multinazionale con sede legale in Svizzera e sede operativa a Princeton, nel New Jersey (USA).\nFondata nel 1960 da Arthur J. Rosenburg, la Tyco Inc. \u00e8 stata concepita come societ\u00e0 di investimento su due principali ambiti di mercato, i semiconduttori e la ricerca sui materiali. Nel 2016 si fonde con la Johnson Controls.\nStoria.\nFondata da Arthur J. Rosenberg nel 1960, nei primi due anni l'interesse dell'azienda si \u00e8 focalizzato principalmente su sperimentazioni per il Governo degli Stati Uniti negli ambiti privati.\nDue anni dopo, nel 1962, tale interesse si \u00e8 andato a spostare sulle ricerche sui materiali ad alta tecnologia, e su prodotti per la conservazione dell'energia.\nMa \u00e8 negli anni '70 che si verifica il vero e proprio boom per la Tyco, realizzando un giro d'affari di diversi milioni di dollari. Nel 1972, Tyco entra a far parte delle aziende quotate al New York Stock Exchange (NYSE).\nCon la fine del decennio, Tyco raggiunge le pi\u00f9 alte quote di mercato e acquisisce aziende del calibro di Simplex Technology, Grinnell Fire Protection Systems, Armin Plastics e la Ludlow Corporation.\nDopo tale periodo in cui l'azienda si \u00e8 dimostrata molto aggressiva sul mercato, il management viene focalizzato nella riorganizzazione delle acquisizioni. Tyco suddivide quindi il proprio processo produttivo in tre principali categorie: dispositivi antincendio, elettronica e packaging.\nAl termine di questa riorganizzazione, l'azienda riprende con la sua strategia di crescita basata su nuove acquisizioni, questa volta con Grinnell Corporation, Allied Tube and Conduit, e con la Mueller Company. Di nuovo, Tyco riorganizza nuovamente se stessa in quattro divisioni: Componentistica elettrica ed elettronica, healthcare e prodotti specialistici, dispositivi antincendio e controllo traffico aereo. Quest'ultima categorizzazione rimarr\u00e0 invariata fino all'anno 2007, quando l'allora CEO Ed Breen decide di rimuovere i primi due settori per andare a creare tre nuove aziende indipendenti.\nNel 1992, Dennis Kozlowski diviene CEO della Tyco International, mentre l'azienda continua con la sua politica aggressiva di acquisizioni: tra il 1999 ed il 2001 si stima che abbia inglobato oltre 1000 altre aziende.\nLe principali acquisizioni negli anni '90 includono: Wormald International Limited, Neotecha, Hindle/Winn, Classic Medical, Uni-Patch, Promeon, Preferred Pipe, Kendall International Co., Tectron Tube, Unistrut, Earth Technology Corporation, Professional Medical Products, Inc., Thorn Security, Carlisle, Watts Waterworks Businesses, Sempell, ElectroStar, American Pipe &amp; Tube, Submarine Systems Inc., Keystone, INBRAND, Sherwood Davis &amp; Geck, United States Surgical, Wells Fargo Alarm, AMP, Raychem, Glynwed, Temasa e la Central Sprinkler designs.\nAl fine di ribadire la presenza globale di Tyco e delle sue acquisizioni, nel 1993 il nome dell'azienda viene sostituito, da Tyco Laboratories Inc. a Tyco International Ltd. Inoltre, Tyco pubblica \"The Pipeline\", una pubblicazione interna per i suoi dipendenti; verr\u00e0 poi rinominata in Tyco World fino al suo ultimo numero, quello di aprile-maggio 2006.\nNel 1996, la Tyco viene inclusa nello Standard &amp; Poor's S&amp;P 500 Composite Index, che consiste in un elenco delle 500 aziende degli Stati Uniti di maggior rilievo azionario. Nel 1999 vengono acquisite due aziende incluse nella S&amp;P 500, la AMP Inc. per 12,22 miliardi di US$ e la Raychem Corp. per 1,4 miliardi di US$. Poi, nel 2000, l'azienda conclude un accordo con la AT&amp;T per la stesura di cavi sottomarini a fibra ottica.\nLa politica aggressiva fatta di acquisizioni strategiche si protrae anche dopo il 2000, con General Surgical Innovations, Siemens Electrochemical Components, AFC Cable e con Praegitzer. Poi nel 2001 viene acquisita inoltre la Mallinckrodt Inc. e la Simplex Time Recorder Company che nel frattempo si era fusa con la Grinnell Fire Protection formando una controllata, la SimplexGrinnell LP, la pi\u00f9 importante azienda di dispositivi antincendio del mondo. Alla fine di settembre 2001 il valore di mercato oltrepassa i 110 miliardi di dollari, anche se intanto il debito dell'azienda era pi\u00f9 che raddoppiato, raggiungendo gli 80 miliardi di dollari. Nell'ottobre 2001, la divisione Products and Services acquisisce la Century Tube Corp, seguita poi a novembre dalla Water &amp; Power Technologies e dalla Transpower Technologies. A novembre, \u00e8 la volta di LINQ Industrial Fabrics, Inc.\nA seguito della complessa gestione di tutte le aziende acquisite, nel gennaio 2002 viene presentato un progetto di scissione in quattro diverse aziende, progetto che verr\u00e0 in seguito abbandonato dopo la significativa caduta del valore di mercato delle azioni Tyco.\nAlla fine del mese vengono acquisite la Communications Instruments, la Paragon Trade Brands, la Clean Air Systems, la SBC/Smith Alarm Systems, la DSC Group e la Sensormatic Electronics Corp.\nA fronte di tutte le acquisizioni del 2002, Tyco incorre per\u00f2 in significative perdite. Le aziende non reggono ed hanno bisogno di riorganizzazioni interne molto costose, specie quelle raggruppate nella sezione elettronica. In totale, le perdite dell'anno ammontano a 9 miliardi di dollari. Il valore di mercato collassa.\nOltre a questo, Tyco viene coinvolta in un grosso scandalo finanziario per abuso d'ufficio da parte del CEO L. Dennis Kozlowski e dei suoi amministratori delegati. Kozlowski decide di dimettersi ed il ruolo provvisorio di CEO viene assegnato a John F. Fort. Come conseguenza, il 17 giugno 2002, Tyco presenta un esposto contro il capo del consiglio di amministrazione Mark H. Swartz e contro il direttore delegato Frank E. Walsh.\nA luglio 2002, il ruolo di CEO viene assegnato ad Edward D. Breen, con un mandato iniziale triennale. Breen ha gi\u00e0 ricoperto in passato il ruolo di direttore di Motorola.\nIl nuovo CEO mette al timone dell'azienda il suo team di collaboratori, scalciando quella che era stata la vecchia guardia dell'azienda. Avvengono inoltre diverse ricollocazioni di personale a livello dirigenziale.\nIl 27 novembre 2002, lo stato del New Jersey fa causa alla Tyco per violazione dello statuto anticorruzione RICO. A fronte di questo, le rappresentanze dirigenziali dell'azienda vengono coinvolte in pi\u00f9 di venti diversi capi d'accusa derivanti da class-action.\nLa maggior parte di questi casi vengono trasferite alla Corte Distrettuale degli Stati Uniti per il distretto del New Hampshire.\nIl 16 febbraio 2006, un gruppo di investitori istituzionali, attori nella causa legale contro Tyco International, bloccano il piano di breakup. Nonostante il flusso di cassa molto forte, la crescita del fatturato e i debiti in calo, Tyco e il board di amministrazione decidono di separare Tyco in tre societ\u00e0 distinte. La separazione avviene nel luglio 2007 con la creazione di\nScandalo del 2002.\nIl presidente e chief executive officer Dennis Kozlowski e il chief financial officer Mark H. Swartz vengono accusati di furto per 150 milioni di US$ dalla societ\u00e0. Il 17 giugno 2005, Kozlowski e Swartz vennero condannati solo per un capo di imputazione su 30 iniziali. La sentenza poteva avere conseguenza fino a 25 anni di prigione ma Kozlowski e Swartz presero otto anni e quattro mesi. Nel maggio 2007, il giudice del New Hampshire Federal District Court Judge, Paul Barbadoro approv\u00f2 una class action verso Tyco che pag\u00f2 2,92 miliardi di US$ (assieme a 225 milioni di US$ da Pricewaterhouse Coopers, loro auditors) agli azionisti rappresentati da Grant &amp; Eisenhofer P.A., Schiffrin, Barroway, Topaz &amp; Kessler, e Milberg Weiss &amp; Bershad.\nIl 17 gennaio 2014, Kozlowski viene messo in libert\u00e0 condizionata, dal Lincoln Correctional Facility di New York City."}
{"id": "2390622", "revid": "770813", "url": "https://it.wikipedia.org/wiki?curid=2390622", "title": "Vzdu\u0161n\u00e9 s\u00edly arm\u00e1dy \u010cesk\u00e9 republiky", "text": "La Vzdu\u0161n\u00e9 s\u00edly arm\u00e1dy \u010cesk\u00e9 republiky, spesso abbreviata in CZAF, \u00e8 l'attuale aeronautica militare della Repubblica Ceca e parte integrante delle forze armate ceche. Nasce come erede dell'Aeronautica militare cecoslovacca (la \"\u010ceskoslovensk\u00e9 Vojensk\u00e9 Letectvo\") nel 1993.\nStoria.\nIl periodo interbellico.\nEssendo una nazione moderna, circondata da potenziali nemici e priva di uno sbocco sul mare, la Cecoslovacchia consider\u00f2 fin dal principio lo sviluppo di una aeronautica militare come un punto imprescindibile della propria politica militare. A questo fine il governo appoggi\u00f2 la costruzione, sul territorio nazionale, di importanti industrie aeronautiche, quali: la Walter Engines a.s., la Aero Vodochody, la Avia (facente parte del colosso industriale \u0160koda) e la statalizzata Letov.\nLa seconda guerra mondiale.\nA partire dal 15 marzo 1939 la Cecoslovacchia venne divisa in due parti: a Ovest il Protettorato di Boemia e Moravia, direttamente sotto il controllo della Germania, e a Est la Repubblica Slovacca, uno stato fantoccio posto comunque sotto il controllo nazista.\nIn questo periodo molti piloti cecoslovacchi riuscirono a fuggire, riparando prima in Francia e Polonia e successivamente nel Regno Unito, contribuendo in modo sostanziale alla causa alleata. Ad esempio l'asso ceco Josef Franti\u0161ek si afferm\u00f2 come il miglior pilota alleato durante la Battaglia d'Inghilterra.\nLa guerra fredda.\nDopo la fine della Seconda Guerra Mondiale, nel 1955, la Cecoslovacchia entr\u00f2 a far parte del Patto di Varsavia; di conseguenza l'aeronautica militare venne organizzata secondo la struttura sovietica e gli aerei utilizzati furono principalmente MiG. In particolare i caccia MiG-15, MiG-19 e MiG-21F vennero prodotti direttamente in Cecoslovacchia su licenza, mentre i MiG-23 e i MiG-29 vennero acquistati dall'Unione Sovietica, rispettivamente nel corso degli anni Settanta e Ottanta.\nDal 1993 ad oggi.\nIl primo aereo da caccia di nuova concezione acquistato dalla Repubblica Ceca fu il MiG-29; tuttavia gli alti costi di mantenimento (lievitati a causa della speculazione compiuta da parte russa) portarono la Repubblica Ceca a scambiare questi mezzi con la Polonia, ricevendo in cambio alcuni elicotteri da soccorso W-3 Sokol.\nAlcuni MiG-23 della Repubblica Ceca presero parte ad esercitazioni congiunte con altri paesi, venendo cos\u00ec confrontati con i loro equivalenti di matrice occidentale. Nel corso di questi test i MiG risultarono migliori dei Mirage III, F1, 2000 e degli F-4 Phantom II nelle manovre verticali e in accelerazione, mentre vennero surclassati in ogni settore dai pi\u00f9 moderni F-16 Fighting Falcon.\nI MiG-23 vennero ritirati nel 1994, sostituiti dai MiG-21 per quello che doveva essere un periodo di transizione in attesa dell'acquisto di un nuovo caccia multiruolo (successivamente individuato nel Saab JAS 39 Gripen). Tuttavia il progetto di acquisto venne accantonato, dato che 10 Saab JAS 39 Gripen vennero presi in leasing per 10 anni dalla Svezia.\nNel dicembre 2008 la Repubblica Ceca manifest\u00f2 l'interesse di addestrare i suoi piloti di elicotteri a volare in un ambiente desertico, in vista dell'imminente partecipazione della Repubblica Ceca alla missione ISAF in Afghanistan; tuttavia nessuno Stato accett\u00f2 di ospitare queste esercitazioni sul proprio territorio nazionale, ad eccezione di Israele.\nAeromobili in uso.\n\"Sezione aggiornata annualmente in base al World Air Force di Flightglobal del corrente anno. Tale dossier non contempla UAV, aerei da trasporto VIP ed eventuali incidenti accorsi durante l'anno della sua pubblicazione. Modifiche giornaliere o mensili che potrebbero portare a discordanze nel tipo di modelli in servizio e nel loro numero rispetto a WAF, vengono apportate in base a siti specializzati, periodici mensili e bimestrali. Tali modifiche vengono apportate onde rendere quanto pi\u00f9 aggiornata la tabella.\""}
{"id": "2390623", "revid": "599013", "url": "https://it.wikipedia.org/wiki?curid=2390623", "title": "Heidi Wiesler", "text": "Biografia.\nSciatrice specialista delle prove veloci, Heidi Wiesler ottenne il primo risultato della sua carriera vincendo la medaglia di bronzo nello slalom gigante agli Europei juniores di Kranjska Gora 1977 e il primo risultato di rilievo in Coppa del Mondo l'11 marzo 1978 sulle nevi di Bad Kleinkirchheim, giungendo 9\u00aa in discesa libera.\nIl 15 dicembre 1982 conquist\u00f2 il suo unico podio di carriera nel massimo circuito internazionale, il 3\u00ba posto nella discesa libera disputata a San Sicario alle spalle delle francesi Caroline Attia e Claudine Emonet. Ai XIV Giochi olimpici invernali di , sua unica presenza olimpica, si classific\u00f2 14\u00aa nella discesa libera. L'ultimo piazzamento della sua carriera agonistica fu il 14\u00ba posto ottenuto nella discesa libera disputata a Calgary l'8 marzo 1987."}
{"id": "2390624", "revid": "767487", "url": "https://it.wikipedia.org/wiki?curid=2390624", "title": "Rikk Agnew", "text": "Biografia.\nNel 1979 Rikk ha suonato per un breve periodo con l'amico Casey Royer, nei Social Distortion e nei The Detours. Si un\u00ec agli Adolescents nel 1980 insieme a Royer e partecip\u00f2 nel 1981 al celebre \"The Adolescents\" pubblicato da Frontier Records. Agnew lasci\u00f2 la band nel 1981, poco dopo la pubblicazione di questo album, a causa di incomprensioni personali e musicali con gli altri membri della band. Lo rimpiazz\u00f2 per breve tempo Pat Smear dei The Germs, in seguito chitarrista nei Nirvana e nei Foo Fighters. \nAgnew pubblic\u00f2 il suo primo album da solista nel 1982, intitolato \"All by Myself\", nel quale suon\u00f2 tutti gli strumenti. Poi entr\u00f2 per un breve periodo nei Christian Death, con cui pubblic\u00f2 \"Only Theatre of Pain\". Nel 1983 si un\u00ec ai D.I., con Casey Royer e il fratello minore Alfie Agnew. Nel 1986, in occasione della reunion degli Adolescents Agnew lasci\u00f2 i D.I. e rimase con la band fino al successivo scioglimento datato 1989. \nIn seguito Agnew torn\u00f2 ad occuparsi della sua carriera solista, pubblicando \"Rikk Agnew's Yard Sale\" e \"Turtle\". Nel 2000 si riun\u00ec nuovamente agli Adolescents e continu\u00f2 a suonare fino al 2003. Agnew \u00e8 anche stato in tour con la formazione rinuita dei 45 Grave, al posto del chitarrista originale Paul Cutler, nel 2004 e nel 2005. Al momento \u00e8 chitarrista nei PooP di Scott Hoogland, ex front-man dei The Mechanics. Agnew suona anche nei The Detours e nell'ultimo album dei Voodoo Church.\nVita privata.\nAttualmente Rikk Agnew \u00e8 sposato con Gitane DeMone gi\u00e0 vocalist e tastierista dei Christian Death dal 1984 al 1989."}
{"id": "2390628", "revid": "115533", "url": "https://it.wikipedia.org/wiki?curid=2390628", "title": "Aeronautica militare della Repubblica Ceca", "text": ""}
{"id": "2390629", "revid": "273939", "url": "https://it.wikipedia.org/wiki?curid=2390629", "title": "Czech Air Force", "text": ""}
{"id": "2390630", "revid": "1305772", "url": "https://it.wikipedia.org/wiki?curid=2390630", "title": "Tracks", "text": ""}
{"id": "2390632", "revid": "32760", "url": "https://it.wikipedia.org/wiki?curid=2390632", "title": "Litvinenko", "text": ""}
{"id": "2390639", "revid": "24252069", "url": "https://it.wikipedia.org/wiki?curid=2390639", "title": "Dassault Group", "text": ""}
{"id": "2390647", "revid": "39224", "url": "https://it.wikipedia.org/wiki?curid=2390647", "title": "OCDE", "text": ""}
{"id": "2390648", "revid": "461628", "url": "https://it.wikipedia.org/wiki?curid=2390648", "title": "Chiesa dei Sacri Cuori di Ges\u00f9 e Maria (Roma)", "text": "La chiesa dei Sacri Cuori di Ges\u00f9 e Maria \u00e8 un luogo di culto cattolico di Roma, situato nel quartiere Trieste, in via Magliano Sabina.\nStoria.\n\u00c8 stata costruita durante gli anni cinquanta del XX secolo su progetto degli architetti Mario Paniconi e Giulio Pediconi, e consacrata dall'arcivescovo Luigi Traglia, vicegerente della diocesi di Roma, il 18 marzo 1957.\nLa chiesa \u00e8 sede della parrocchia omonima, eretta il 13 luglio 1950 con il decreto del cardinale vicario Francesco Marchetti Selvaggiani \"\u201cUniverso gregi\u201d\". Il 17 maggio 1985 la chiesa ha ricevuto la visita di Giovanni Paolo II.\nDal 14 febbraio 2015 insiste su di essa il titolo cardinalizio dei Sacri Cuori di Ges\u00f9 e Maria a Tor Fiorenza.\nDescrizione.\nLa facciata \u00e8 in mattoni a vista, suddivisa in tre ordini da fasce orizzontali di travertino. Caratteristico \u00e8 il protiro stilizzato, con una terracotta sullo sfondo opera di Alfio Castelli, raffigurante la \"Crocifissione\". In cima alla facciata \u00e8 lo stemma di papa Pio XII.\nL'interno \u00e8 a navata unica, molto alta, a croce latina: caratteristico \u00e8 il soffitto a capriate in cemento armato. Nell'abside, sopra il moderno tabernacolo, \u00e8 posto un mosaico policromo, con la raffigurazione di \"Ges\u00f9 e Maria che mostrano i loro cuori\". L'altar maggiore, come l'ambone, \u00e8 stato da poco installato ed \u00e8 in un vistoso stile moderno. La \"Via Crucis\" alle pareti \u00e8 di Sergio Marcelli."}
{"id": "2390649", "revid": "486946", "url": "https://it.wikipedia.org/wiki?curid=2390649", "title": "AREVA", "text": ""}
{"id": "2390650", "revid": "287204", "url": "https://it.wikipedia.org/wiki?curid=2390650", "title": "Jos\u00e9 Sarmiento y Valladares", "text": "Biografia.\nSpos\u00f2 Mar\u00eda Jer\u00f3nima Moctezuma y Jofre de Loaiza, terza contessa di Moctezuma, discendente dell'ultimo imperatore azteco. Fu grazie a lei che ricevette il titolo nobiliare di conte. La moglie gli diede due figlie prima di morire. In seguito spos\u00f2 una nipote del marchese di Villamanrique. La seconda moglie lo accompagn\u00f2 in Nuova Spagna.\nAll'arrivo in Nuova Spagna incontr\u00f2 il predecessore, il vescovo Juan Ortega y Monta\u00f1\u00e9s, ad Otumba, sulla strada da Veracruz a Citt\u00e0 del Messico. Entr\u00f2 in incognito nella capitale nel pomeriggio del 18 dicembre 1696, e giur\u00f2 alle 7 di quella sera davanti alla Audiencia. Durante l'entrata formale a Citt\u00e0 del Messico il 2 febbraio 1697 il suo cavallo cadde, provocando ilarit\u00e0 nella folla.\nFece quello che era nelle sue capacit\u00e0 per aiutare la popolazione durante la carestia del 1697. Ordin\u00f2 di stipare nei pubblici granai le scorte di mais e grano per prevenire future carestie, ed ordin\u00f2 lo stoccaggio di grandi quantit\u00e0 di altri alimenti. Ordin\u00f2 alle Filippine di mandare via nave del mercurio alla Nuova Spagna. Molte miniere erano state chiuse per la mancanza del mercurio necessario per l'estrazione dell'argento. Legalizz\u00f2 il consumo del pulque, una bevanda leggermente alcolica prodotta dai nativi.\nFece restaurare il palazzo del vicer\u00e9, parzialmente distrutto dalle rivolte e dall'incendio del 1692. Fu in grado di tornare ad abitarci il 25 maggio 1697. Una delle sue figlie, Fausta Dominga, mor\u00ec di vaiolo poco dopo.\nIl 9 febbraio 1697 part\u00ec per le Californie la spedizione dei padri gesuiti Eusebio Francesco Chini e Juan Mar\u00eda Salvatierra.\nNell'ottobre del 1697 erutt\u00f2 il vulcano Popocat\u00e9petl, causando un gran panico a Citt\u00e0 del Messico ma senza danni.\nNel 1700 istitu\u00ec la guardia notturna a Citt\u00e0 del Messico per combattere il crimine. La citt\u00e0 fu divisa in otto reparti, ed ogni reparto aveva assegnato un poliziotto di ronda notturna. I delinquenti sarebbero stati pubblicamente frustati al primo crimine, e marcati sulla schiena al secondo. Nel caso di un terzo crimine gli sarebbe stato tagliato un orecchio. Per ordine del 6 marzo 1700, coloro che assaltavano il Camino Real sarebbero stati condannati a morte. Sarmiento y Valladares ordin\u00f2 anche che criminali e delinquenti fossero trasportati a Porto Rico.\nIl 22 agosto 1700 mor\u00ec a Citt\u00e0 del Messico l'illustre scienziato e letterato messicano Carlos de Sig\u00fcenza y G\u00f3ngora.\nUna nave giunta a Veracruz il 6 marzo 1701 port\u00f2 la notizia della morte di re Carlo II di Spagna, avvenuta il 1\u00ba novembre 1700. Carlo II non aveva lasciato eredi. La guerra di successione spagnola, combattuta da Spagna e Francia da un lato, contro Austria, Inghilterra ed Olanda dall'altro, avrebbe deciso il successore. Sarmiento y Valladares era noto per essere un sostenitore degli Asburgo, ma furono i Borbone a vincere lo scontro. Il vicer\u00e9 fu rimosso dal suo incarico e gli fu ordinato di tornare in Spagna. Il vescovo Juan Ortega y Monta\u00f1\u00e9s fu di nuovo chiamato a ricoprire ad interim l'incarico.\nNonostante tutto, al suo ritorno in Spagna Sarmiento y Valladares ricevette una pensione e molti onori, tra cui i titolo di duca di Atlixco e grande di Spagna. Ricette quest'ultimo titolo il 25 novembre 1704. Mor\u00ec a Madrid nel 1708."}
{"id": "2390651", "revid": "6923", "url": "https://it.wikipedia.org/wiki?curid=2390651", "title": "Il mio agente Sasha", "text": "Il mio agente Sasha. La Russia di Putin e l'Italia di Berlusconi ai tempi della seconda guerra fredda \u00e8 un libro scritto da Paolo Guzzanti pubblicato nel maggio 2009 edito da Aliberti editore.\n\u00c8 stato presentato alla fiera del libro di Torino il 16 maggio 2009, insieme a Sabina Guzzanti.\nContenuto.\nIl libro tratta dell'omicidio Litvinenko e dei suoi risvolti italiani."}
{"id": "2390652", "revid": "287204", "url": "https://it.wikipedia.org/wiki?curid=2390652", "title": "Jose Sarmiento y Valladares", "text": ""}
{"id": "2390662", "revid": "767487", "url": "https://it.wikipedia.org/wiki?curid=2390662", "title": "G\u00e9za R\u00f3heim", "text": "Fu il primo psicoanalista che, su incarico diretto di Sigmund Freud, cerc\u00f2 di dimostrare sul campo la validit\u00e0 delle teorie psicoanalitiche attraverso l'analisi dei sogni delle popolazioni non occidentali, in particolare di quelle australiane. In questo modo mise in evidenza l'universalit\u00e0 del complesso di Edipo, per controbattere alle tesi di chi come Bronis\u0142aw Malinowski ne negava la presenza nelle culture matrilineari.\nNel 1919 gli fu affidata, presso l'Universit\u00e0 di Budapest, la prima cattedra in antropologia psicoanalitica.\nIl presupposto pi\u00f9 importante del suo pensiero \u00e8 che tutti i prodotti culturali possono essere interpretati in termini psicologici. La mente umana, alla sua massima profondit\u00e0, resta costante nel corso di tutta la storia. Pur essendovi in questa posizione delle analogie con le teorie sull'inconscio collettivo di Carl Gustav Jung, a differenza che in quest'ultimo, tuttavia, le motivazioni erotiche ed aggressive appaiono come nettamente prevalenti."}
{"id": "2390668", "revid": "59937", "url": "https://it.wikipedia.org/wiki?curid=2390668", "title": "Olivento", "text": "L\u2019Olivento \u00e8 un fiume che scorre ai confini tra la Capitanata ed i territorio di Melfi e Lavello, al centro della pianura che ne prende il nome.\nSorgenti e percorso.\n\u00c8 uno dei principali affluenti della riva destra dell'Ofanto, al limite tra la Puglia e la Basilicata. La sorgente si trova sul monte Vulture, da cui scende; attraversa una pianura e, quindi, confluisce nell'Ofanto, di fronte ai piedi del Monte Maggiore.\nIl fiume ha carattere marcatamente torrentizio, caratterizzato da piene impetuose durante il periodo delle piogge, in autunno ed in inverno, e letto asciutto con magre notevolissime durante le altre stagioni.\nNel fiume Olivento confluiscono la fiumara Arcidiaconata (lunga 20\u00a0km), che scende dal monte Mezzano e la fiumara di Venosa, alimentata dal torrente Vallone.\nInvaso idrico.\nAll'interno del bacino dell'Olivento \u00e8 presente un invaso idrico, indispensabile per la popolazione e per l'economia della zona, a causa della scarsit\u00e0 d'acqua. Esso \u00e8 detto Rendina. Il fiume Olivento prende, per questo motivo, anche il nome di Rendina.\nLa confluenza delle due fiumare avviene all'altitudine di 200 metri sul livello del mare; qui il corso del fiume Olivento \u00e8 stato sbarrato nel 1957, con la costruzione della diga di \"Abate Alonia\", in terra con nucleo impermeabilizzato, alta 24 metri. Essa genera il lago o invaso del Rendina, un serbatoio artificiale della capacit\u00e0 di 21\u201422 milioni di metri cubi.\nIl serbatoio ha trasformato l'attivit\u00e0 agricola nei territori di Lavello e nell'agro di Canosa di Puglia. Tuttavia la capacit\u00e0 di accumulo del serbatoio \u00e8 andata diminuendo nel tempo, per cui nel 1999 \u00e8 occorso un intervento di ripristino della funzionalit\u00e0. I lavori sono terminati nel 2001 ed hanno consentito di recuperare la capacit\u00e0 d'invaso della diga, a beneficio del Consorzio di Bonifica \"Vulture - Alto Bradano\", che gestisce l'opera.\nNel corso del 2002, emersero tuttavia nuovi problemi, con la formazione di nuove crepe. L'ivaso fu nuovamente svuotato e, ad oggi (2017) rimane vuoto ed inutilizzato.\nIl SIC/ZPS \"Lago del Rendina\" (codice IT9210201) \u00e8 parte del Parco Naturale Regionale del Vulture.\nL'alveo del fiume Olivento \u00e8 stato completamente pavimentato, per evitare l'azione di erosione, tipica dei corsi d'acqua posti a valle degli invasi, ove i sedimenti trasportati si sono depositati e, di conseguenza, la corrente tende a caricarsi nuovamente di sedimenti e li preleva dall'alveo stesso.\nLa stazione di prelievo, della Regione Basilicata, della rete di monitoraggio delle acque superficiali, si trova nel territorio di Lavello, al ponte della strada per Candela sullo stesso fiume.\nStoria.\nL'Olivento \u00e8 famoso soprattutto per la battaglia di Olivento, combattuta nella omonima pianura il 17 marzo 1041, a breve distanza dalle rive del corso d'acqua, dai Bizantini contro gli alleati Normanni e Longobardi. \u00c8 la prima delle grandi battaglie campali vinte nell'Apulia contro i Bizantini.\nFauna.\nNel 2017, secondo le indagini dell'Arpa Basilicata, vivono nel fiume alborelle, anguille, barbi e cavedani."}
{"id": "2390672", "revid": "915722", "url": "https://it.wikipedia.org/wiki?curid=2390672", "title": "Conclave del 1830-1831", "text": "Il conclave del 1830-1831 venne convocato a seguito della morte del papa Pio VIII, avvenuta a Roma il 30 novembre 1830. Si svolse al Palazzo del Quirinale dal 14 dicembre 1830 al 2 febbraio 1831, e, dopo ottantatr\u00e9 scrutini, venne eletto papa il cardinale Bartolomeo Alberto Cappellari, Prefetto della Congregazione De Propaganda Fide, che assunse il nome di Gregorio XVI. L'elezione venne annunciata dal cardinale protodiacono Giuseppe Albani.\nSede vacante.\nAll'inizio di novembre del 1830, Pio VIII, che mai godette di buona salute, cadde gravemente infermo. Il 18 non fu in grado di partecipare alla cerimonia per l'anniversario della dedicazione della Basilica vaticana. Gli apparvero fistole sul collo e sulle ginocchia, mentre il suo intero corpo si copr\u00ec di pustole e queste cominciarono a manifestarsi all'interno del petto rischiando di soffocarlo. I dottori riuscirono a tenere sotto controllo le secrezioni delle pustole, ma il 23 novembre il pontefice peggior\u00f2 tanto che il cardinal Zurda ordin\u00f2 le preghiere \"pro summo pontifice infirmo\" da recitarsi in tutte le chiese. Il 28 novembre, alle 14, Pio VIII ricevette il viatico, mentre in serata gli fu impartita l'estrema unzione da Monsignor. Augustoni, il sacrestano papale, alla presenza del cardinale Penitenziere maggiore Emmanuele de Gregorio e dei padri generali degli Ordini mendicanti. Dopo una breve agonia il pontefice spir\u00f2 la mattina del 30 novembre all'et\u00e0 di 69 anni e 10 giorni, dopo un regno di un anno e 8 mesi.\nNella mattinata successiva, 1\u00ba dicembre 1830, il cardinale camerlengo Pietro Francesco Galleffi venne ufficialmente informato della morte del papa e si rec\u00f2 al Quirinale. Dopo le preghiere e le procedure di rito, il camerlengo accert\u00f2 ufficialmente il decesso. Recitato il \"de profundis\", il Segretario della Camera Apostolica lesse il Rogito e consegn\u00f2 l'anello piscatorio al Camerlengo che si apprest\u00f2 a ordinare il suono della grande campana del Campidoglio affinch\u00e9 il popolo romano apprendesse della morte del papa.\nNella serata il cardinale Pacca, Decano del Sacro Collegio, tenne un incontro con i cardinali Dandini (per l'ordine dei preti), Albani (per l'ordine dei diaconi), Galleffi e Monsignor Polidori, Segretario del Sacro Collegio in cui si stilarono le procedure per l'organizzazione del funerale di Pio VIII. Allo stesso tempo il corpo del defunto pontefice venne imbalsamato mentre le \"praecordia\" vennero sepolte come di consueto nella Chiesa dei Santi Vincenzo e Anastasio al tramonto del 3 dicembre.\nIl conclave del 1830-31 si posiziona nel contesto delle rivoluzioni che nel corso del 1830 avevano sconvolto la Francia, il Belgio, la Polonia, Modena, Parma e lo stesso Stato Pontificio. Alla congregazione generale del 5 dicembre il cardinale Pacca present\u00f2 una lettera, scritta dal defunto pontefice, in cui si invitavano le truppe austriache ai confini con le legazioni per prevenire possibili disordini durante la sede vacante. Lo stesso cancelliere Metternich esprimeva viva preoccupazione per la situazione italiana, considerando la penisola il pi\u00f9 grande focolaio della rivoluzione e una maggiore presa di coscienza degli italiani circa la lotta per l'indipendenza.\nIl 10 dicembre si verificarono disordini a Roma: un gruppo di circa 400 persone penetr\u00f2 nell'arsenale portando via fucili e munizioni con i quali liber\u00f2 i prigionieri politici incarcerati dal governo pontificio e l'intera citt\u00e0 cadde in sommossa. Ma il tradimento di uno dei rivoltosi permise alla polizia di procedere all'arresto dei cospiratori: il conclave cominciava in un'atmosfera di tangibile tensione e alto sospetto.\nCon la morte di papa Pio VIII decaddero automaticamente nove cardinali nominati in pectore il 15 marzo 1830, ma mai svelati. Inoltre, fra la morte di Pio VIII (30 novembre 1830) e l'inizio del conclave mor\u00ec uno dei cardinali, Pietro Gravina. Erano perci\u00f2 54 i porporati che avevano diritto di accedere alle votazioni. Fra di loro, 9 non parteciparono o per motivi di salute, o per lontananza.\nInizialmente i candidati pi\u00f9 forti erano i cardinali Emmanuele De Gregorio e Bartolomeo Pacca, papabili anche nel conclave del 1829, e Giacomo Giustiniani, contro il quale per\u00f2 si abbatt\u00e9 il veto del re Ferdinando VII di Spagna.\nLe votazioni.\nApparve chiaro subito che nessun candidato avrebbe potuto ottenere l'appoggio dei due terzi dei cardinali. Il principe Klemens von Metternich voleva un papa reazionario per frenare l'ondata di giacobinismo che scuoteva nuovamente l'Europa. Egli perci\u00f2 propose il cardinale Vincenzo Macchi come suo candidato, ma i porporati non lo ritennero idoneo al papato.\nNel pomeriggio del 14 dicembre i 35 cardinali presenti in quel momento in Roma procedettero verso il Palazzo del Quirinale per il conclave. Nella giornata successiva, dopo la messa del Santo Spirito, si ebbe il primo scrutinio: Pacca ricevette 8 voti pi\u00f9 5 all\u2019\"accessus\", De Gregorio 12 pi\u00f9 3 all\u2019\"accessus\". Il 16 dicembre giunse il cardinale Ruffo da Napoli, mentre altri cardinali giunsero tra il 17 e il 22 dicembre compreso Gaysruck, arcivescovo di Milano.\nAnche i cardinali Pedicini e Oppizoni risultarono tra i pi\u00f9 votati nei primi giorni, ma non erano in grado di manovrare pi\u00f9 di 18 voti. Il 20 dicembre l'ambasciatore austriaco, Graf Von Lutzow, venne ricevuto dai cardinali.\nIl 28 dicembre Giustiniani ricevette sette voti pi\u00f9 nove nell\"'accessus\". Il 1\u00ba gennaio 1831 i cardinali ricevettero l'ambasciatore portoghese straordinario, mentre giunsero i cardinali francesi Fesch e d'Isoard, immediatamente ammessi al conclave.\nGiustiniani e Pacca apparvero ancora tra i pi\u00f9 votati nei primi giorni del 1831 e nello scrutinio del 3 gennaio ottennero rispettivamente 13 e 14 voti. ma apparve chiaro che le possibilit\u00e0 per Pacca di ascendere al soglio pontificio si erano spente, poich\u00e9 la sua fazione aveva raggiunto il massimo dei suffragi e non riusciva a ottenere altri voti. Macchi sembr\u00f2 offrire una valida alternativa ma era duramente avversato dai francesi. Il 6 gennaio Giustiniani ottenne 18 voti che salirono a 24 grazie all\"'accessus\". Il 7 gennaio Giustiniani raggiunse i 21 suffragi, ma nel pomeriggio dell'8, prima del secondo scrutinio, il cardinale della corona Juan Marco-y-Catalan si alz\u00f2 e recit\u00f2 la lettera, ricevuta dall'ambasciatore Labrador, con la quale il re di Spagna Ferdinando VII poneva il veto contro il cardinal Giustiniani. Questi era stato nunzio in Spagna, ma era stato espulso in seguito alla rivoluzione liberale del 1827. Tornato sotto Ferdinando VII, si oppose alla successione al trono della figlia Isabella e per questo la Regina Maria Cristina se ne risent\u00ec e fu fautrice del veto. Nel pomeriggio del 9 gennaio l'arcivesco di Rouen de Croy giunse in conclave, che raggiunse cos\u00ec il numero di 45 partecipanti.\nL'11 gennaio, per risolvere la situazione di stallo, venne proposto il nome del cardinale Cappellari, che incontrava il favore della corte austriaca, e in breve le sue quotazioni salirono: il 15 gennaio ricevette 23 voti, seguito da Macchi con 12.\nIl 21 gennaio il cardinale d'Isoard, parlando per conto della corte francese, rese noto che il suo governo non potrebbe accettare il cardinale Macchi come Romano pontefice, senza tuttavia porre formale veto. Tuttavia l'intento ebbe effetto e il porporato perse tutte le sue pur residue possibilit\u00e0 di ascendere al papato. Le ragioni addotte furono la troppa vicinanza con il compromesso Luigi XVIII e con l'Austria. Il 22 gennaio giunse in conclave il cardinale Ribera, arcivescovo metropolita di Toledo.\nIl 29 gennaio risult\u00f2 che la fazione di De Gregorio, che supportava il cardinal Benvenuti, controllava 18 voti, mentre quella del cardinal Pacca ne controllava 22. Tuttavia apparve chiaro che non sarebbero riusciti a smuovere ulteriori voti n\u00e9 tantomeno a puntare sui propri candidati, ormai bruciati nei precedenti tentativi. L'Austria intanto, per mezzo del proprio ambasciatore, esercitava pressioni affinch\u00e9 venisse eletto un candidato che risultasse accondiscendente data la delicata situazione italiana. Accantonata l'ipotesi del cardinal Albani, duramente avversata dalla fazione di De Gregorio, si raggiunse un compromesso su Cappellari, gi\u00e0 ben indicato dagli austriaci a patto che nominasse alla Segreteria di Stato un conservatore e favorevole all'Austria. \nNel tardo pomeriggio del 2 febbraio, all'83\u00ba scrutinio, Cappellari venne infine eletto con 32 voti e assunse il nome di Gregorio XVI. Dopo 62 giorni la sede vacante venne finalmente occupata.\nFu l'ultimo conclave che elesse un papa non vescovo (Cappellari dovette infatti essere consacrato vescovo subito dopo l'elezione)."}
{"id": "2390684", "revid": "901389", "url": "https://it.wikipedia.org/wiki?curid=2390684", "title": "Biblioteca palatina", "text": ""}
{"id": "2390685", "revid": "838137", "url": "https://it.wikipedia.org/wiki?curid=2390685", "title": "Formula 2 australiana", "text": "La Formula 2 australiana (\"Australian Formula 2\"), abbreviata in AF2 o ANF2, \u00e8 una formula automobilistica che si corre in Australia. Questa \u00e8 una delle serie motoristiche pi\u00f9 antiche del paese, essendo nata nel 1964. Il formato corrente del campionato \u00e8 stato introdotto nel 1978. Brian Shead della Cheetah Racing Cars e Garrie Cooper della Elfin Racing Cars sono i principali artefici dello sviluppo della categoria, nata per consentire a giovani piloti australiani di correre senza incorrere in spese gravose.\nLa categoria \u00e8 un amalgama delle precedenti categorie di Formula 2 e Formula 3 australiane: utilizza infatti vetture di queste categorie o vetture di nuova concezione, spinte da motori di serie con 2 valvole per cilindro, con capacit\u00e0 tra i 1100\u00a0cm\u00b3 e i 1600\u00a0cm\u00b3. I motori inizialmente utilizzati furono i Toyota 2T, i Ford Kent e gli Holden Gemini. Pi\u00f9 recentemente hanno avuto utilizzo i motori della Volkswagen Golf, grazie al loro buon rapporto peso/potenza.\nLa AF2 ha ottenuto un notevole successo, tanto da diventare la pi\u00f9 frequentata categoria automobilistica del paese. Questo ha fatto sviluppare un certo numero di costruttori locali. Spesso, poi, gli stessi costruttori si cimentavo alla guida. Dopo la scomparsa della F5000 nazionale l'AF2 divenne la pi\u00f9 importante categoria motoristica d'Australia. Accanto al campionato nazionale vennero organizzati anche campionati nei singoli Stati. Con l'introduzione della Formula Pacific, l'AF2 perse per\u00f2 questo primato.\nAnche negli anni ottanta la AF2 rimase estremamente popolare, tanto che l'Australian Drivers' Championship fu assegnato con gare con vetture di questa serie nel 1987 e nel 1988.\nNel 1989 la CAMS introdusse, in Australia, la Formula 3 internazionale. L'AF2 divenne una categoria ancella della Formula 3, essendo cos\u00ec destinata alla sparizione, e la CAMS cess\u00f2 di riconoscere il titolo nazionale al campionato di AF2 dopo il 1988. Malgrado questo, l'AF2 non spar\u00ec ma rimase una formula molto seguita, anche grazie alla sua economicit\u00e0 rispetto alla Formula 3 e alla Formula Holden.\nDall'epoca il seguito \u00e8 comunque diminuito tanto da perdere la caratteristica di essere disputata in tutta la Nazione. Attualmente l'AF2 viene corsa nel Nuovo Galles del Sud, sebbene vi sia il progetto di portarla anche nello stato di Victoria.\nSpecifiche tecniche.\nNegli anni 1989-2002 ammessi anche motori di cilindrata massima 2000\u00a0cm\u00b3 purch\u00e9 secondo le regole della Formula 3 FIA\nMotore.\nCol regolamento corrente il motore dev'essere derivato dalla serie. I pi\u00f9 utilizzati sono il Toyota 2T, il Ford Kent, l'Holden Gemini. Il pi\u00f9 popolare risulta per\u00f2, attualmente, quello derivato dalla Volkswagen Golf. I motori devono utilizzare carburatori per l'induzione della benzina: il pi\u00f9 comune \u00e8 il carburatore \"Weber\". I motori sono ora limitati a 8500 giri al minuto, anche se in passato erano rari i propulsori con pi\u00f9 di 10000 giri al minuto. La potenza di questi propulsori \u00e8 tra i 180 e i 200 cavalli.\nTelai.\nLa maggior parte dei telai costruiti negli anni settanta e ottanta erano in monoscocca d'alluminio, esattamente come la vetture di F1 del periodo. Il loro peso era spesso inferiore ai 400\u00a0kg; il regolamento prevedeva che, col pilota, potessero arrivare al massimo a 510\u00a0kg.\nLe vetture costruite negli anni novanta da costruttori come Reynard o Dallara erano in fibra di carbonio, ed erano pi\u00f9 pesanti di quelle precedenti ma avevano una migliore aerodinamicit\u00e0. Hanno un peso massimo di 530\u00a0kg, tanto da avere \"performance\" simili a quelle del periodo precedente. Le ruote hanno un diametro di 33\u00a0cm, quelle anteriori sono larghe 23\u00a0cm mentre quelle posteriori sono larghe 28.\nCambio.\nCome molte altre vetture da corsa, il cambio si trova sul retro della monoposto, dietro a motore e pilota. Il pi\u00f9 utilizzato \u00e8 il cambio in monoscocca d'alluminio a cinque velocit\u00e0, \"Hewland Mk9 transaxle\" assieme al \"Mk8\" e al pi\u00f9 resistente \"FT200\". Altri cambi utilizzati, soprattutto sulle vetture costruite dalla Cheetah Racing Cars, sono quelli prodotti dalla \"Holinger Engineering\".\nLe pi\u00f9 recenti Dallara e Reynard utilizzano cambi fatti in proprio.\nPerformance.\nGrazie a una potenza \u00e8 prossima ai 200 Hp, combinata al peso tra i 510 e 530\u00a0kg, le vetture possiedono un rapporto peso/potenza simile alle V8 Supercar. Questo consente un'accelerazione dall'uscita delle curve molto potente e il raggiungimento di velocit\u00e0 interessanti. Il tempo che una vettura di AF2 impiega da 0 a 160\u00a0km/h \u00e8 di circa 5 secondi. Le vetture generano un livello molto alto di Forza G nelle curve e in frenata.\nRegolamento attuale\u2014 Australian Formula 2 Club Inc..\nIl motore deve avere una cilindrata non superiore a 1600\u00a0cm\u00b3, essere derivato dalla serie, con due valvole per cilindro, un singolo albero a camme e con carburatore a induzione di benzina. Come detto, i giri al minuto non possono superare la soglia dei 8500.\nLa vettura dev'essere a ruote scoperte, ma non vi sono limitazioni n\u00e9 sulla posizione n\u00e9 sulla dimensione degli alettoni.\nLa monoposto deve avere un fondo piatto tra l'asse delle ruote anteriori e quello delle ruote posteriori. Il peso, compreso il pilota, dev'essere tra i 510 e i 530\u00a0kg, a seconda dell'anzianit\u00e0 della vettura.\nLa serie utilizza pneumatici della Dunlop.\nAlbo d'Oro.\nLa CAMS non riconosce pi\u00f9 la validit\u00e0 di titolo nazionale al campionato di AF2 dopo il 1988\nCostruttori della AF2.\nCostruttori australiani.\nArbyen, Argus, ASP, Avanti, B.A.E., Birrana, Bowin, CBS, Cheetah, Crabtree, CRD, Elfin, Fielding, Hardman, HTG, Kaditcha, Liston, Macon, Mantis, Mildren, PBS, Rennmax, Richards, SAM, Sirch, Wren.\nCostruttori internazionali.\nBrabham, Chevron, Dallara, Lola, Lotus, Magnum, March, McLaren, Ralt, Reynard, Tiga, Van Diemen\nPiloti famosi (non campioni).\nJohn Bowe, Peter Brock, Alfredo Costanzo, Glenn Seton."}
{"id": "2390692", "revid": "1318658", "url": "https://it.wikipedia.org/wiki?curid=2390692", "title": "Biblioteca Palatina Lorenese", "text": "La Biblioteca Palatina Lorenese, che aveva sede a Palazzo Pitti, a Firenze, fu costituita nel 1790 da Ferdinando III di Toscana e arricchita dal suo successore Leopoldo II di Toscana, ultimo Granduca di Toscana.\nNel 1861 la Biblioteca Palatina Lorenese fu unificata alla Biblioteca Magliabechiana (che divent\u00f2 la Biblioteca nazionale centrale di Firenze, BNCF), con decreto del 22 dicembre, firmato dal ministro Francesco De Sanctis.\nPatrimonio librario.\nComprendeva, al momento della fusione, la raccolta \"Poggiali\" di testi in lingua italiana, utilizzati per la redazione del Vocabolario della Crusca, manoscritti galileiani e manoscritti dell'Accademia del Cimento e anche consistenti fondi librari di archeologia e di storia antica."}
{"id": "2390695", "revid": "6923", "url": "https://it.wikipedia.org/wiki?curid=2390695", "title": "Raymond Roussel", "text": "Roussel \u00e8 considerato uno dei padri spirituali della Patafisica, della letteratura potenziale e della letteratura combinatoria.\nBiografia.\nRoussel era il cadetto di una famiglia molto agiata: aveva due fratelli, Georges e Germaine, ed era figlio di Marguerite Moreau-Chaslon e di Eug\u00e8ne Roussel, agente di cambio. La fortuna di famiglia si costituiva dall'unione dei patrimoni provenienti dal ramo della borghesia di provincia e dal ramo dell'alta borghesia degli affari parigina.\nAlcune date significative della sua vita:\nL'altro Roussel.\nRoussel non fu solo un calembourista e un testardo cesellatore di parole e frasi; ebbe anche un atteggiamento dandistico nei confronti della vita, dovuto forse alla sua enorme ricchezza. Se per le opere cartacee preferiva edizioni di pregio su carta giapponese, a tiratura limitata, per le rappresentazioni delle sue opere affittava i teatri a sue spese, per tenervi poi solo poche repliche. Il suo atteggiamento nei confronti della fama era dunque duplice: da un lato ne soffriva la mancanza, dall'altro ostentava un atteggiamento snobistico nei confronti del pubblico che non la agevolava. Alcuni suoi comportamenti erano l'ostentazione della sua fortuna: consumava cinque pasti al giorno, abusava di psicotropi dell'epoca, viveva in un hotel e si circondava di opere d'arte straordinarie, pur frequentando poco la societ\u00e0. Quando mor\u00ec aveva dissipato tutta la sua ricchezza.\nEppure Roussel resta una personalit\u00e0 complessa, non liquidabile con l'etichetta di dandy: ben lo sapeva Michel Foucault quando volle indagare su questo personaggio scomparso suicida a Palermo. Roussel fu anche un appassionato scacchista, Non ammise mai la sua omosessualit\u00e0, anche se il suo biografo ufficiale Fran\u00e7ois Caradec vi ha implicitamente accennato a pi\u00f9 riprese.\nOpere.\nI suoi primi libri, \"La Doublure\", \"La Vue\", \"Impressions d'Afrique\", non ebbero alcun successo e in generale la sua opera letteraria \u00e8 stata ignorata dai suoi contemporanei, per poi essere riscoperta solo dopo la sua morte.\nNel 1932 pubblic\u00f2 le \"Nouvelles Impressions d'Afrique\", illustrate da 59 disegni di Henri-Achille Zo: come in un mosaico cesellato finemente, le tavole dei disegni si incastravano e si imponevano in punti precisi delle pagine del libro, secondo un complesso disegno progettato a priori dall'autore, seppure enigmatico per il lettore. La necessit\u00e0 di questa struttura per Roussel era cos\u00ec forte che per la stesura delle quaranta pagine del libro impieg\u00f2 sette anni.\nIn realt\u00e0, la tecnica letteraria usata da Roussel in \"Nouvelles Impressions d'Afrique\" era semplicemente l'esasperazione in complessit\u00e0 di un procedimento che egli aveva inventato e che applic\u00f2 per tutta la vita. Questa tecnica, ignorata dai suoi contemporanei, condizion\u00f2 fortemente lo stile e il contenuto dei suoi libri, rendendoli in molti punti astrusi e allucinati, di difficile lettura, come in codice.\n\"Come ho scritto alcuni dei miei libri\".\nNel saggio \"Come ho scritto alcuni dei miei libri\", uscito postumo, Raymond Roussel spieg\u00f2 i meccanismi con cui progettava i suoi libri, basati sull'omofonia delle frasi e la relativa distorsione fonetica, e sullo sdoppiamento semantico del linguaggio:\nRoussel costruiva il suo rompicapo e si impegnava a risolverlo nelle pagine tra la prima e l'ultima frase.\nLocus Solus.\n\"Locus Solus\", uscito nel 1914, \u00e8 l'opera pi\u00f9 conosciuta di Roussel. Nel 1922 venne rappresentata a teatro: la reazione del pubblico fu furibonda, similmente a ci\u00f2 che accadeva per le rappresentazioni degli avanguardisti.\nNel 1964, Gae Aulenti, prendendo ispirazione da quest'opera, realizza una serie di mobili da giardino chiamata appunto Locus Solus.\nInfluenze.\nI primi a scoprire il genio di Roussel furono i surrealisti, che dei suoi libri ammirarono soprattutto la capacit\u00e0 di rielaborare in modo creativo immagini e parole che venivano dall'inconscio, con uno stile descrittivo che ricordava molto la scrittura automatica. In particolare fu ammirato da Andr\u00e9 Breton, che lo defin\u00ec \u00abil pi\u00f9 grande magnetizzatore moderno\u00bb, e poi da Jean Cocteau, Louis Aragon, Michel Leiris, Paul \u00c9luard, e successivamente da Georges Perec.\nDopo un lungo oblio venne riscoperto negli anni Cinquanta del Novecento da Alain Robbe-Grillet, e venne considerato il precursore della \"letteratura potenziale\", cara alla corrente letteraria OuLiPo: l'idea fondante \u00e8 che il darsi regole o schemi a priori, ossia delle costrizioni (\"contrainte\") artificiali, sia uno stimolo alla creativit\u00e0 spesso molto pi\u00f9 efficace della \"libert\u00e0\", considerata comunque illusoria: poich\u00e9 non \u00e8 possibile prescindere da alcune imposizioni culturali, vale la pena esplorarne le potenzialit\u00e0 dandosi dei vincoli scelti tra i pi\u00f9 efficaci per l'elaborazione di un'opera d'arte. Confrontando questa visione del mondo con l'approccio alla scrittura di Roussel si pu\u00f2 vedere la somiglianza. \nAnche la letteratura combinatoria ha avuto in Roussel un riferimento importante.\nRoussel influenz\u00f2 anche gli autori del \"nouveau roman\", e nel mondo anglosassone possiamo ricordare la scuola dei poeti newyorkesi: John Ashbery, Harry Mathews, James Schuyler, e Kenneth Koch, quest'ultimo autore del magazine \"Locus Solus\".\nOggi Roussel \u00e8 considerato un importante sperimentatore di inizio Novecento e si pensa abbia avuto un'influenza effettiva su alcune correnti artistiche, in particolare letterarie. \nIn tempi recenti, nel 1989, un faldone contenente numerosi documenti e manoscritti di Raymond Roussel \u00e8 stato ritrovato: si sono scoperti testi inediti dell'autore e in particolare \"La Seine\", che divenne oggetto di un adattamento teatrale al Festival di Avignone, opera trasmessa in differita da France Culture.\nBibliografia.\nSegue una bibliografia parziale delle opere tradotte in italiano, per la bibliografia completa si rimanda alla voce in francese."}
{"id": "2390696", "revid": "647919", "url": "https://it.wikipedia.org/wiki?curid=2390696", "title": "Biblioteca Palatina (Vaticano)", "text": ""}
{"id": "2390712", "revid": "125140390", "url": "https://it.wikipedia.org/wiki?curid=2390712", "title": "Conclave del 1829", "text": "Il conclave del 1829 venne convocato il 24 febbraio 1829 a seguito della morte del papa Leone XII, avvenuta il 10 febbraio, e si concluse il 31 marzo con l'elezione del cardinale Francesco Saverio Castiglioni che, con il nome di Pio VIII, divenne il 253\u00ba papa della Chiesa cattolica.\nSituazione generale.\nIl cardinale Emmanuele De Gregorio venne proposto come candidato gradito ai francesi, mentre il cardinale Bartolomeo Pacca venne proposto dall'ala pi\u00f9 moderata, ma contro di lui si abbatt\u00e9 il veto del re Carlo X di Francia.\nIl conclave concentr\u00f2 allora i voti su Francesco Saverio Castiglioni, cercando un candidato di compromesso. Castiglioni era stato vicino all'elezione nel conclave del 1823 come rappresentante dei moderati, ma venne messo da parte a causa delle sue cattive condizioni di salute.\nIl 31 marzo 1829 Castiglioni venne eletto papa e assunse il nome di Pio VIII.\nAlla morte di Leone XII i cardinali erano 59, ma il cardinale Giovanni Francesco Marazzani Visconti mor\u00ec nel periodo di interregno. In conclave entrarono 50 cardinali; gli altri 8 non parteciparono per motivi di distanza o di salute.\nDistribuzione geografica.\nItalia.\nTotale: 44 cardinali (75,8% del Sacro Collegio)\nEuropa.\nTotale: 14 cardinali (24,1% del Sacro Collegio)"}
{"id": "2390713", "revid": "124635444", "url": "https://it.wikipedia.org/wiki?curid=2390713", "title": "Musica contemporanea", "text": "Nella storia della musica, la musica classica contemporanea, o pi\u00f9 semplicemente musica contemporanea, \u00e8 la musica composta dalla fine della Seconda guerra mondiale a oggi. Pu\u00f2 essere considerato come un genere di musica colta, a sua volta suddiviso in diversi sottogeneri e correnti che si sono sviluppati a partire dagli anni '40 fino ai giorni nostri, alla ricerca di vie al di fuori del sistema tonale in uso in Occidente dal XVII secolo.\nAffonda le sue radici nella musica romantica, alla quale si contrappone, e nella musica moderna di inizio XX secolo (atonalit\u00e0, dodecafonia, Seconda scuola di Vienna ecc.), della quale costituisce uno sviluppo.\nIl dibattito sull'uso della definizione \u00e8 ancora aperto, in quanto alcuni comprendono in questa categoria tutta la musica composta ai giorni nostri, indipendentemente dallo stile adottato, mentre altri ne focalizzano l'uso sulla musica d'avanguardia. Un'altra differenza consiste nell'includere nella musica contemporanea tutta la musica composta nel XX e nel XXI secolo, o solo quella composta da autori viventi.\nAlla musica contemporanea sono dedicati numerosi festival specializzati, come il Festival di Musica Contemporanea di Donaueschingen, la stagione concertistica dell'Ensemble InterContemporain, il Festival di Aix-en-Provence, quello di Lucerna, la rassegna \"Wien Modern\", il Festival \"Ultima\" di Oslo, il Festival di Musica Contemporanea di Huddersfield, il Festival musicale di Aspen, il Festival di Musica Contemporanea della Sydney Symphony, il Festival della Societ\u00e0 Internazionale per la Musica Contemporanea (\"SIMC\"), la \"Biennale Musica\" di Venezia, il \"Festival della Musica Contemporanea Italiana\" di Forl\u00ec, le rassegne \"Milano Musica\" e \"Traiettorie\" di Parma, il \"Festival Pontino\" di Latina, il festival \"Tempo Reale\" di Firenze e il festival \"Nuovi Spazi Musicali\" originariamente di Roma, spostato recentemente ad Ascoli Piceno.\nAlcuni compositori di musica contemporanea hanno scritto anche musiche per il cinema, per il teatro e per la danza.\nSottogeneri.\nPossiamo dividere la musica contemporanea in due grandi periodi:\nStoria.\nIl secondo dopoguerra.\nIl secondo dopoguerra vide la nascita dei \"Corsi estivi di composizione per la Nuova Musica\", che si tenevano ogni due anni presso l'Istituto Internazionale per la Musica della cittadina tedesca di Darmstadt, e che rivoluzionarono il linguaggio musicale del XX secolo. A dominare i corsi furono le tecniche di composizione seriale, sotto il segno del nume tutelare Anton Webern. Uno degli insegnanti pi\u00f9 influenti nei primi anni a Darmstadt fu il francese Olivier Messiaen, che nelle sue opere accoglieva anche tecniche musicali prese a prestito da culture musicali extraeuropee, le quali venivano a fare parte del suo personale linguaggio compositivo.\nFra gli allievi di Olivier Messiaen si possono annoverare alcuni tra i maggiori compositori della seconda met\u00e0 del XX secolo, come:\nVa segnalato che l'archivio dell'Istituto di Darmstadt conserva molto materiale importante, tra cui un'importante documentazione fotografica dei primi incontri. Le fotografie sono disponibili, a partire dal 1986, in forma digitale.\nGli anni attorno al 1950 costituiscono un altro punto di discontinuit\u00e0 nella storia della musica. Il critico Karl Schumann ricorda che la \"Wirtschaftswunder\" condusse ad un autentico miracolo culturale. A partire dagli anni cinquanta, la musica imbocca numerose strade alternative, tra cui ricordiamo le seguenti:\nGli anni Sessanta.\nGli anni sessanta ampliano enormemente il vocabolario musicale a disposizione dei compositori. La forma di ogni opera \u00e8 nuova, nata spesso insieme all'opera stessa. Le tecniche strumentali vengono portate agli estremi, e si pu\u00f2 parlare con buone ragioni di \"musica sperimentale\".\nGrazie alla ventata di novit\u00e0 portata in Europa da John Cage, l\"'alea\" e l'indeterminazione entrano a far parte dei materiali utilizzabili in fase di composizione e di interpretazione. La \"Trosi\u00e8me sonate pour piano\" di Boulez, il \"Mobile\" di Henri Pousseur, \"Quadrivium\" e \"Aura\" di Bruno Maderna sono \"opere aperte\" (secondo la felice definizione di Umberto Eco), parzialmente ricomponibili dall'interprete.\nSe Cage fa derivare dal misticismo dell'Estremo Oriente la sua poetica dell'indeterminazione e dell'ascolto, alla filosofia indiana del tempo attingono Terry Riley e LaMonte Young, padri del \"minimalismo\", le cui opere, spesso prive di un evidente punto di inizio e di fine, sconvolgono la concezione tradizionale di ritmo e durata.\nQuesta \"decostruzione\" della forma tradizionale raggiunge forse il culmine, come osservavano alcuni critici al momento della prima, con \"Atmosph\u00e8res\" di Gy\u00f6rgy Ligeti, un brano attraversato da una \"micropolifonia\" cos\u00ec fitta da risultare in una fascia sonora brulicante e luccicante (questo modo di comporre sar\u00e0 da alcuni definito \"musica atmosferica\", proprio in conseguenza del titolo di quest'opera). Ligeti impiega la micropolifonia anche in altre opere, come \"Lux Aeterna\" e \"Lontano\".\nIl nuovo modo di comporre richiede anche il ricorso a tecniche strumentali inedite, come modi di emissione particolari dei fiati e degli archi, arco sul ponticello, armonici, multifonici eccetera. Un campionario esemplare di nuovi suoni \u00e8 contenuto nelle opere del periodo di Krzysztof Penderecki, in particolare in lavori quali \"De natura sonoris\", \"Anaklasis\", \"Utrenja\". Nella \"Trenodia per le vittime di Hiroshima\", la parte dei 52 strumenti ad arco non \u00e8 pi\u00f9 scritta in notazione tradizionale, ma in fasce, in cui spesso \u00e8 data solo un'indicazione di massima dell'altezza.\nIn Italia ha il via quella che Mario Bortolotto definisce in un suo famoso libro la \"Fase seconda\" della Nuova Musica, con autori quali Luigi Nono, Luciano Berio, Bruno Maderna, Sylvano Bussotti, Aldo Clementi, Franco Donatoni, Niccol\u00f2 Castiglioni, Franco Evangelisti, con il supporto autoriale e culturale di Franco Nonnis.\nSpesso formatisi a Darmstadt, oppure influenzati dai contatti con i musicisti americani residenti a Roma, i compositori italiani tornano protagonisti della scena mondiale, dando vita a Palermo alla prima rassegna di respiro internazionale.\nGli anni Settanta.\nA partire dagli anni settanta, prende il via una spiccata tendenza all'individualismo, che permette ai compositori di differenziare gli stili e di muoversi liberamente tra generi e materiali eterogenei, in un'inedita riflessione sul mondo e le culture. Si pu\u00f2 quindi parlare di un'epoca dominata da una \"pluralit\u00e0 di stili\", niente affatto monolitica, in cui \u00e8 forte l'impegno sociale e intellettuale dei compositori.\nAd esempio, Gy\u00f6rgy Ligeti inizia a fondere influenze tratte dalla musica di culture ed epoche diverse, in un \"pastiche\" stilistico non privo di ironia. Mauricio Kagel porta la teatralit\u00e0 in una musica spesso estremamente godibile. Salvatore Sciarrino adotta un linguaggio rarefatto, come imbastito di silenzi, in contrasto con il linguaggio, normalmente fittissimo, dell'avanguardia. Franco Donatoni, conclusa la fase di dedizione all'Alea (o indeterminazione), si avvia verso la riscoperta dell'invenzione attraverso l'uso di codici combinatori e di permutazione. Luciano Berio, infine, riprende il discorso di Bart\u00f3k, arricchendolo con le riflessioni di Claude L\u00e9vi-Strauss e James Joyce, e fa confluire elementi provenienti da svariate culture (inclusa quella popolare) in un linguaggio musicale estremamente nuovo e complesso.\nNegli Stati Uniti, il gruppo dei minimalisti (Steve Reich, Terry Riley, Philip Glass, LaMonte Young) percorre una strada nuova, del tutto originale, in cui la musica \u00e8 basata sulla ripetizione di brevi frasi che tendono a raggelare il tempo (come nel caso di Glass, che collabora spesso con il regista teatrale Robert Wilson e il regista cinematografico Godfrey Reggio) o a sottolineare l'idea di una trasformazione continua, mettendo cos\u00ec in primo piano il processo musicale (come nelle opere di Reich).\nNel minimalismo statunitense si ritrovano sia le influenze dell'India e dell'Estremo Oriente, con le loro concezioni del tempo cos\u00ec diverse da quelle dell'Occidente, che un certo meccanicismo modernistico tipico delle avanguardie della prima met\u00e0 del secolo (Mossolov, Prokof'ev, Honegger, Bart\u00f3k...).\nNelle sue continue sperimentazioni, anche Gy\u00f6rgy Ligeti arriva a risultati simili nelle sue opere del periodo, in particolare nel \"Kammerkonzert\", e nel \"Secondo Quartetto\" per archi. Episodi di ripetitivit\u00e0 si trovano anche nelle opere di Harrison Birtwistle e Luciano Berio (\"Points on the curve to find\", \"Coro\").\nGli anni Ottanta.\nIl decennio che vede la fine del sistema politico dell'Europa Orientale e l'apertura dell'Occidente ad altre culture segna l'avvio di un periodo di crisi generale, che indebolisce le idee e le ideologie nate nel secondo dopoguerra. I protagonisti della Neue Musik (nati a met\u00e0 degli anni venti) sono ormai anziani, e consolidano il loro linguaggio senza pi\u00f9 fornire nuovi stimoli. Allo stesso tempo non sembra verificarsi un ricambio generazionale capace di porre fine alla crisi e di dare alla musica quel forte impulso di rinnovamento che sembra essere ormai necessario.\nFin dai tardi anni settanta, Boulez \u00e8 fortemente impegnato nella direzione dell'IRCAM, il centro di ricerche sulla musica e l'acustica fondato a Parigi insieme a Luciano Berio (gi\u00e0 impegnato presso lo studio di Fonologia della Rai di Milano) e Andrew Gerszo. Le sue opere nate dalla collaborazione con l'istituto, \"R\u00e9pons\" e \"Dialogue de l'ombre double\", vedono l'utilizzo dello \"spazio\" come parametro compositivo, quasi un'ideale prosecuzione dei procedimenti policorali sviluppati dai Veneziani nel tardo Rinascimento. In \"R\u00e9pons\" il dialogo tra strumenti reali e computer assume una forma modernamente \"responsoriale\".\nIl collegamento ideale con un passato, rimeditato insieme al filosofo e librettista Massimo Cacciari, \u00e8 tanto pi\u00f9 forte nell'opera elettroacustica del veneziano Luigi Nono, in particolar modo in \"Prometeo - Tragedia dell'ascolto\". In quest'opera, in cui interpreti e pubblico sono racchiusi in una struttura lignea progettata da Renzo Piano, che funge da ambiente di ascolto \"virtuale\", il suono viene emesso da vari punti e si propaga attraverso percorsi preordinati nell'aria e nei solidi, mediante il movimento costante degli interpreti, e i sistemi elettroacustici elaborati dal CSC (Centro di sonologia computazionale) di Padova.\nAl contrario, il pioniere dell'elettronica Karlheinz Stockhausen, sfuggito dalle gabbie di un freddo razionalismo fin dai primi anni settanta, continua ad approfondire i suoi rapporti con il misticismo e le religioni, dando il via alla composizione del gigantesco ciclo di teatro musicale \"Licht\", quasi una sorta di novello \"Ring\" wagneriano.\nAnalogo ripiegamento in un mondo interiore, seppur meno appariscente di quello messo in opera da Stockhausen, avviene negli italiani Franco Donatoni ed Aldo Clementi. Se il primo si avventura in un labirinto alchemico-matematico dove scrittura automatica e complesse formule costruttive si fondono in un linguaggio insieme criptico e ironico, il secondo prosegue nella sua strenua ricerca sui procedimenti a canone con opere dalla polifonia intricatissima e di durata molto estesa.\nLa ricerca di una \"nuova chiarezza\".\nLa crisi degli anni ottanta porta, nel decennio successivo, alcuni autori ad un tentativo di ritorno al passato, invocando il fallimento delle esperienze dell'avanguardia. Negli Stati Uniti fin dai primi anni settanta era nato il movimento Neoromantico, parallelamente alla Nuova Semplicit\u00e0 (Neue Einfacheit) tedesca, di cui Wolfgang Rihm \u00e8 il rappresentante di punta. Interprete assai originale di questa riscoperta dell'espressivit\u00e0 \u00e8 il franco-canadese Claude Vivier, gi\u00e0 allievo di Stockhausen e autore di musiche di particolare lirismo.\nIn Italia si assiste allo sviluppo di un neotonalismo relativamente integrale che vede i suoi pi\u00f9 noti rappresentanti in alcuni compositori della generazione della met\u00e0 degli anni '50 quali il torinese Lorenzo Ferrero e i milanesi Marco Tutino e Giampaolo Testoni.\nUna strada particolare percorre altres\u00ec George Benjamin, che riporta nella musica seriale il concetto di intelleggibilit\u00e0 armonica. Nel suo \"At first lights\", due accordi e una nota \"polare\" danno la forma all'intera opera, creando un percorso armonico trasparente e chiaramente comprensibile.\nIn Francia, fin dai tardi anni settanta Hugues Dufourt, G\u00e9rard Grisey, Micha\u00ebl L\u00e9vinas e Tristan Murail, in opposizione alla scuola seriale guidata da Pierre Boulez, fondano il movimento spettrale, basando il loro linguaggio sull'analisi dei fenomeni fisici del suono piuttosto che su rapporti numerici astratti. Anche in questo caso viene riabilitata l'intelleggibilit\u00e0 delle verticalit\u00e0 (ovvero degli agglomerati armonici).\nIn Italia, Salvatore Sciarrino recupera alla musica una sua fisicit\u00e0, una materialit\u00e0 del suono che la sottrae al rischio dell'astrattezza.\nGli anni Novanta.\nA caratterizzare il decennio \u00e8 sicuramente l'acquisizione di nuove tecniche e tecnologie, grazie alla diffusione del computer. Il software musicale esce dai grandi centri di ricerca (quali i CCRMA o l'Ircam, il GRM o il CSC) e permette ad ogni compositore di realizzare nel proprio studio opere di musica elettronica. La stessa modalit\u00e0 compositiva ne viene influenzata, con un largo impiego dell'improvvisazione.\nMolte tecniche della \"computer music\" \"colta\" passano a giovani musicisti di estrazione \"pop\", non di rado \"disc jockey\" con il gusto della sperimentazione, che si esibiscono con un computer portatile in serate di \"laptop music\", in cui vengono fusi diversi generi musicali. Questo movimentismo trova la sua espressione anche in forme di impegno sociale che si collegano sempre pi\u00f9 indissolubilmente a musicisti e cantanti, anche in difesa della propria creativit\u00e0.\nParallelamente, proprio nel decennio in cui muore uno dei suoi padri, G\u00e9rard Grisey, si diffonde la \"musique sp\u00e9ctrale\" (corrente nata in Francia in cui gli autori si servono del computer per l'analisi dei timbri, che \u00e8 alla base delle opere) fino al punto di diventare oggetto di un nuovo accademismo, con annessi e connessi. I nuovi autori fondono diverse esperienze per creare una musica nuova, come Marc-Andr\u00e9 Dalbavie, partito dalla musica spettrale e passato attraverso il minimalismo e la serialit\u00e0, o Kaija Saariaho, che sembra riscoprire il gusto timbrico degli impressionisti in special modo nella sua produzione operistica.\nIn Italia va ricordato Fausto Romitelli, allievo di G\u00e9rard Grisey e di Hugues Dufourt, che elabora il linguaggio spettrale appreso in Francia alla luce di suggestioni provenienti dall'area della dance elettronica, dapprima collaborando con il festival milanese Nuove Sincronie, insieme al compositore Pietro Borradori, poi fondando nel 2002 l'Associazione Sincronie insieme ai compositori Riccardo Nova, Massimiliano Viel e Giovanni Verrando ai quali si aggiunge in seguito il direttore d'orchestra Giorgio Bernasconi.\nTra i compositori italiani attivi negli anni novanta e nel decennio successivo vanno anche ricordati i compositori Luca Francesconi (fondatore del centro milanese per la musica elettronica Agon e direttore della Biennale Musica di Venezia dal 2008), Ivan Fedele (direttore della Biennale Musica di Venezia dal 2012), Giorgio Battistelli, Marco Betta, Carlo Boccadoro, Fabrizio De Rossi Re, Lucio Garau, Stefano Gervasoni, Alessandro Solbiati e Fabio Vacchi.\nDidattica musicale.\nLa musica contemporanea nasce con una vocazione didattica, partendo dalle esperienze di Sch\u00f6nberg, passando per Darmstadt, per arrivare alle forti esperienze formative dell'Ircam, del centro Acanthes ad Avignone, dell'Accademia Musicale Chigiana (Siena), della Julliard School a New York, di Aspen e Tanglewood.\nIn Italia si rivela particolarmente attivo Franco Donatoni, che forma una schiera di giovani autori dal solido mestiere, in particolare nella cornice dell'Accademia Musicale Chigiana, quali Paolo Aralla, Roberto Carnevale, Pascal Dusapin, Armando Gentilucci, Stefano Gervasoni, Sandro Gorli, Ruggero Lagan\u00e0, Magnus Lindberg, Giuseppe Sinopoli, Alessandro Solbiati, Fausto Romitelli, Pietro Borradori, Esa-Pekka Salonen, Javier Torres Maldonado, Giovanni Verrando.\nDonatoni segue le tracce del suo maestro Goffredo Petrassi, per le cui mani passano lo stesso Solbiati, Claudio Ambrosini, Ivan Fedele e i pi\u00f9 anziani Aldo Clementi, Robert W. Mann ed Ennio Morricone.\nUn altro insigne didatta \u00e8 Giacomo Manzoni, tra gli allievi del quale si annoverano Adriano Guarnieri, Fabio Vacchi, Pietro Borradori, Riccardo Nova.\nBruno Bettinelli \u00e8 considerato, oltre che uno dei maggiori compositori del '900 italiano, con una grande produzione che va dalla musica strumentale a quella sinfonica e alla musica corale a cappella, anche uno dei maggiori didatti italiani: molti sono i massimi musicisti del secondo Novecento da lui formati, come Claudio Abbado, Bruno Canino, Aldo Ceccato, Riccardo Chailly, Azio Corghi, Armando Gentilucci, Riccardo Muti, Angelo Paccagnini, Maurizio Pollini, Uto Ughi e molti altri, non solo nell'ambito della musica colta. Sua allieva \u00e8 stata anche la cantautrice italiana Gianna Nannini.\nA New York, nell'ambito della Julliard School, sotto la guida di Luciano Berio si formano Steve Reich, Luca Francesconi."}
{"id": "2390725", "revid": "19933", "url": "https://it.wikipedia.org/wiki?curid=2390725", "title": "Republic F-84", "text": ""}
{"id": "2390738", "revid": "125886741", "url": "https://it.wikipedia.org/wiki?curid=2390738", "title": "Abderrahmane Sissako", "text": "Biografia.\nNato a Kiffa in Mauritania, vive in Mali dove \u00e8 nato suo padre. Il trasferimento avviene quando \u00e8 ancora giovane, e in Mali compie parte dei suoi studi primari e secondari. Dopo un breve ritorno in Mauritania nel 1980, parte per l'Unione Sovietica, a Mosca, dove studia cinema al VGIK (Istituto federale di stato del cinema) dal 1983 all'89.\nA inizio anni '90, Sissako si trasferisce in Francia. Nel 1994 ottiene, nel quarto Festival del cinema africano di Milano, il premio del miglior cortometraggio per il suo film \"Octobre\". Nel 1999, nella nona edizione dello stesso festival, riceve il premio del miglior lungometraggio per \"La vie sur terre\", girato l'anno precedente.\nAbderrahmane Sissako \u00e8, con Ousmane Semb\u00e8ne, Souleymane Ciss\u00e9, Idrissa Ouedraogo e Djibril Diop Mambety, uno dei pochi registi dell'Africa subsahariana ad aver ottenuto notoriet\u00e0 internazionale.\nSissako \u00e8 anche consigliere culturale del capo di Stato mauritano Mohamed Ould Abdel Aziz.\nAbderrahmane Sissako \u00e8 anche presidente di Cin\u00e9 Fabrique, scuola di cinema e multimedia a Lione."}
{"id": "2390754", "revid": "28592", "url": "https://it.wikipedia.org/wiki?curid=2390754", "title": "Guineano", "text": ""}
{"id": "2390755", "revid": "726373", "url": "https://it.wikipedia.org/wiki?curid=2390755", "title": "Confessioni di un peccatore impeccabile", "text": "Confessioni di un peccatore impeccabile \u00e8 un romanzo di James Hogg pubblicato nel 1824, scritto in una miscela di scozzese e inglese, con lo scozzese usato soprattutto nei dialoghi.\nIl romanzo \u00e8 stato citato come una delle fonti di ispirazione de \"Lo strano caso del dottor Jekyll e del signor Hyde\" di Robert Louis Stevenson, che esamina tema del doppio tra bene e male.\nAnalisi.\nIl romanzo, difficilmente classificabile, \u00e8 stato considerato un romanzo gotico, un caso di studio psicologico di un narratore inaffidabile, e un esame del pensiero totalitario. Esso \u00e8 stato oggetto di crescente attenzione critica negli ultimi anni, ed \u00e8 stato elogiato per la sua analisi sulla natura del fanatismo religioso e della predestinazione calvinista.\nSuperficialmente il romanzo \u00e8 un semplice racconto di un giovane uomo che incontra una sorta di diavolo, una prima manifestazione di un Doppelg\u00e4nger, e le varie disavventure che seguono. La figura diabolica, nota sola al lettore e a Robert Wringhim (talvolta 'Wringham') come \"Gil-Martin,\" appare a Robert dopo che a questi \u00e8 stato detto che egli \u00e8 uno degli Eletti, un gruppo di persone predestinato per la salvezza. Sulla base di questa ipotesi, che gli eviterebbe la dannazione eterna, Wringhim \u00e8 costretto da Gil-Martin a compiere omicidi e altri reati.\nStile letterario.\nL'utilizzo nel romanzo di narrazioni in conflitto, nonch\u00e9 la messa in discussione di una sola verit\u00e0 su eventi storici o di una singola visione razionale del mondo ha portato alcuni critici a vedere il romanzo come un'anticipazione delle idee associate al postmodernismo. Il primo racconto di Robert Wringhim, che comprende la sezione centrale del romanzo, \u00e8 preteso essere un manoscritto trovato nella tomba di un suicida. Questo racconto \u00e8 preceduto da una descrizione fattuale del folclore e della tradizione locale a nome dell'editore dello scritto. La sezione finale del romanzo descrive l'esumazione della salma del suicida e la scoperta del manoscritto. I diversi racconti offrono spiegazioni contraddittorie degli eventi del romanzo, che ruotano principalmente intorno all'assassinio di George Colwan, fratellastro di Robert. Progressivamente, ogni narrazione rivela ulteriori informazioni sulla storia del delitto e le circostanze che lo circondano."}
{"id": "2390757", "revid": "92723", "url": "https://it.wikipedia.org/wiki?curid=2390757", "title": "S\u00e3o Bonif\u00e1cio (Santa Catarina)", "text": ""}
{"id": "2390759", "revid": "115549", "url": "https://it.wikipedia.org/wiki?curid=2390759", "title": "VfL Wolfsburg", "text": ""}
{"id": "2390772", "revid": "2162374", "url": "https://it.wikipedia.org/wiki?curid=2390772", "title": "Hector Nava", "text": "Biografia.\nNato da una famiglia di facoltosi proprietari terrieri emigrati dalla Lombardia, di lontana origine spagnola, Nava si trasfer\u00ec a Roma nei primi anni del Novecento e successivamente viaggi\u00f2 molto, tornando in Argentina, percorrendo l'Europa e soggiornando anche in Francia dove partecip\u00f2 a numerose mostre collettive e personali.\nNel 1912 sposa la pittrice e designer italiana Emilia Zampetti Nava.\nNel 1915, grazie ad un'esposizione organizzata nei Salones del Retiro a Buenos Aires, H\u00e9ctor Nava ottenne un ottimo riconoscimento sia dalla critica che dalla stampa, le opere proposte raffigurano paesaggi del Veneto, del Porto di Buenos Aires e dei suoi dintorni.Raggiunta la celebrit\u00e0, venne chiamato all'Academia Nacional de Belles Artes de Buenos Aires, dove insegn\u00f2 sino al 1917, anno del suo ritorno in Europa.\nNel 1920, inaugura una mostra personale a Roma, nella \"Galleria Bragaglia\". La Casa d'Arte di Anton Giulio Bragaglia, il celebre organizzatore culturale, regista, critico cinematografico e saggista, era nata infatti due anni prima in Via Condotti e aveva esordito con una personale di Giacomo Balla cui seguirono nel \u201819, Giorgio De Chirico e Mario Sironi; nel 1920, lo stesso anno di Nava, avevano esposto Julius Evola e i dadaisti, Gustav Klimt ed Egon Schiele.\nTra il 1920 e il 1923, Nava soggiorna in Sardegna, visita e ritrae molti paesi (Alghero, Porto Torres, Olbia, Osilo, Orosei e Nuoro) realizzando una cinquantina di opere: di queste, una parte \u00e8 rimasta in Argentina, a Buenos Aires, e in altri musei Nord americani. \u00c8 assai probabile, al riguardo, che Nava abbia conosciuto e apprezzato la pittura di maestri sardi del tempo come Antonio Ballero e Giuseppe Biasi. Anzi si pu\u00f2 ipotizzare che il suo referente in Sardegna fosse proprio Antonio Ballero che aveva stretti contatti con il pittore spagnolo Ortiz Echague, che aveva soggiornato a lungo ad Atzara nel decennio precedente, e con l'altro pittore argentino Cesareo Bernaldo de Quiros, il vero responsabile della venuta di Nava in Sardegna.\nIl pittore, in compagnia della moglie, viagger\u00e0 in quasi tutta l'Europa, da Parigi a San Pietroburgo, da Roma a Venezia, dove ritrarr\u00e0 spesso i canali pieni di vita della vicina Chioggia.\nDopo un periodo di riflessione, che coincide con una voluta interruzione dell'attivit\u00e0, riprende a esporre in Argentina all'inizio degli anni Trenta. Quest'ultima fase si caratterizza soprattutto per i temi legati alle citt\u00e0 e ai porti.\nMuore a Roma nel 1940.\nStile e opere.\nPer i suoi olii, intensi e materici, predilige spesso supporti lignei, anche di grandi dimensioni, o tele;i suoi soggetti si alternano tra bucolici paesaggi spesso con nudi di donna, a suggestivi primi piani di personaggi ripresi davanti a bistrot parigini piuttosto che porti di citt\u00e0, figure femminili affacciate a finestre piuttosto che scene di famiglia in interno.\nDiverse mostre retrospettive sono state organizzate dopo la sua scomparsa, tra le pi\u00f9 importanti possiamo citare quella del 1973 al Palazzo Braschi, a Roma, e quella presso l'ex Collegio Gesuitico del Canopoleno a Sassari, in occasione della Settimana della Cultura 2006 con il Patrocinio dell'Istituto Italo-Latino Americano (IILA).\nIn maniera alquanto anomala per un pittore di tale importanza, gran parte della sua opera, congiuntamente a quella della moglie, Emilia Zampetti Nava, rimarr\u00e0 di propriet\u00e0 degli eredi per decenni prima di essere messa parzialmente in vendita presso la Casa D'Aste \"Babuino\" in Roma a partire dai primi mesi del 2009."}
{"id": "2390776", "revid": "115549", "url": "https://it.wikipedia.org/wiki?curid=2390776", "title": "VfB Stuttgart", "text": ""}
{"id": "2390784", "revid": "729019", "url": "https://it.wikipedia.org/wiki?curid=2390784", "title": "Antonio Gandolfi", "text": "Biografia.\nAntonio Gandolfi nacque il 20 febbraio 1835 a Carpi, da Giovanni Battista e da Elisabetta Ferrari Corbolani. Dopo aver completato gli studi ginnasiali e liceali, si dedic\u00f2 alle scienze matematiche, per le quali aveva dimostrato una forte inclinazione, presso l'Accademia militare di Modena, ove ottenne il grado di cadetto nel 1853. Dopo aver conseguito la laurea in Ingegneria presso l'Universit\u00e0 di Modena nel 1858, nel maggio del 1859 entr\u00f2, su consiglio del carpigiano generale Manfredo Fanti, alla Scuola di Ivrea. Dopo l'armistizio di Villafranca (8 luglio), sempre su consiglio del generale Fanti, il giovane Gandolfi si spost\u00f2 a Modena, ove ader\u00ec al governo provvisorio proclamato da Luigi Carlo Farini; in settembre fu nominato sottotenente del Genio nelle truppe dell'Emilia. Entr\u00f2 quindi nell'esercito del Regno di Sardegna, poi nazionale, partecipando alle campagne risorgimentali del 1860-1861, del 1866 e 1870 e percorrendo rapidamente i gradi della carriera militare.\nTra i pochi generali in possesso della laurea, Gandolfi non fu soltanto militare, ma anche politico. Fu eletto deputato della sinistra nel 1874 a Carpi, dopo la rinuncia del colonnello Antonio Araldi, che lo aveva raccomandato agli elettori. In seguito, fu eletto nella circoscrizione di Modena, dalla XII alla XVII legislatura. Nel programma reso pubblico nel 1874, all'epoca della prima candidatura, Gandolfi si faceva propugnatore del decentramento e di riforme dei sistemi tributario e amministrativo.\nStaccatosi dall'area governativa dopo il 1883, si schier\u00f2 contro il trasformismo di Agostino Depretis e con l'area della Pentarchia, entrando dal 1887 nell'area crispina. Nel giugno del 1890 Francesco Crispi, presidente del Consiglio, lo nomin\u00f2 Governatore dell'Eritrea. Durante il governatorato Gandolfi non ottenne buoni risultati n\u00e9 dal punto di vista politico-diplomatico n\u00e9 in campo amministrativo, cosicch\u00e9 il 28 febbraio 1892 ottenne di essere esonerato dall'incarico su sua stessa richiesta.\nNegli anni successivi alla conclusione del governatorato Gandolfi mantenne un silenzioso riserbo su tale esperienza e pi\u00f9 in generale sulla politica coloniale italiana, almeno fino al 1895 quando pubblic\u00f2 in forma anonima lo scritto \"La nostra politica africana. Timori e speranze di un ex funzionario eritreo\", che conteneva dure critiche alla politica espansionistica di Crispi e di Oreste Baratieri. Rimase invece inedito \u00abIl Governo Civile e Militare in Eritrea (dal giugno 1890 al marzo 1892). Lettere del generale A. Gandolfi\u00bb, un lungo memoriale sull'esperienza eritrea in forma di epistolario, scritto probabilmente dopo 1896.\nIl fallimento del governatorato in Eritrea non compromise per\u00f2 il proseguimento della carriera militare di Gandolfi, durante la quale ottenne medaglie ed onorificenze, e nemmeno di quella politica, che raggiunse il suo apice il 21 novembre 1901 con la nomina a senatore. Mor\u00ec a Bologna l'anno successivo, il 20 marzo 1902.\nUna parte dell'archivio di lavoro di Antonio Gandolfi si trova presso la Biblioteca Comunale dell'Archiginnasio di Bologna."}
{"id": "2390787", "revid": "115549", "url": "https://it.wikipedia.org/wiki?curid=2390787", "title": "Hamburger SV", "text": ""}
{"id": "2390789", "revid": "944090", "url": "https://it.wikipedia.org/wiki?curid=2390789", "title": "Domenico Lorenzo Ponziani", "text": "Biografia.\nAll'et\u00e0 di ventitr\u00e9 anni si laure\u00f2 in Diritto presso l'Universit\u00e0 di San Carlo ed all'et\u00e0 di ventisei anni gi\u00e0 insegnava Diritto civile all'Universit\u00e0 degli studi di Modena.\nAll'et\u00e0 di quarantacinque anni nel 1764 decise di darsi al sacerdozio, divenendo nel 1766 canonico nel Duomo di Modena.\nPer le insistenze di Ercole Del Rio consent\u00ec nel 1769 a dare alle stampe il suo trattato sul gioco degli scacchi, e come Del Rio anche lui prefer\u00ec celarsi sotto uno pseudonimo di \"Autore Modenese\" la cui somiglianza con lo pseudonimo di Del Rio (\"l'Anonimo Modenese\") fu poi causa di non pochi equivoci.\nNel 1772 si ritir\u00f2 in pensione con il titolo di professore onorario, nel 1784 divenne vicario generale e l'anno successivo vicario capitolare.\nMor\u00ec a Modena nel 1796 ed \u00e8 sepolto nel Duomo di Modena."}
{"id": "2390796", "revid": "254059", "url": "https://it.wikipedia.org/wiki?curid=2390796", "title": "Jos\u00e9 Sol\u00eds Folch de Cardona", "text": "Giovent\u00f9.\nSol\u00eds y Folch de Cardona era figlio di Jos\u00e9 Sol\u00eds y Gante, terzo duca di Montellano, uno dei membri originali della Real Academia Espa\u00f1ola. Il fratello, Francisco de Sol\u00eds y Folch de Cardona (1713-1775) era cardinale della Chiesa cattolica. Jos\u00e9 fu un colonnello di cavalleria dal 1736 al 1747, al comando di un reggimento. Il re spagnolo Ferdinando VI lo nomin\u00f2 vicer\u00e9 della Nuova Granada.\nOperato da vicer\u00e9.\nInaugur\u00f2 un'era di ostentazioni cerimoniose sconosciute in precedenza nelle colonie spagnole. Rafforz\u00f2 la zecca, costru\u00ec strade, ponti ed acquedotti (compreso quello di Santa F\u00e9 di Bogot\u00e0) ed istitu\u00ec missioni. Ordin\u00f2 il primo censimento della colonia. Si impegn\u00f2 per la sottomissione degli indiani Motilon, Chimila e Cunacuna del Dari\u00e9n. Riorganizz\u00f2 il servizio postale migliorando il sistema della riscossione fiscale e l'efficienza della Audiencia. Tent\u00f2 di organizzare l'industria mineraria ed il commercio interno. Ristabil\u00ec la cattedra di medicina presso il Colegio del Rosario. Inoltre form\u00f2 una commissione per stabilire i confini con la colonia portoghese del Brasile.\nFond\u00f2 l'Ospedale San Juan de Dios aiutando molte persone durante un'epidemia di morbillo.\nEra famoso per la sua meticolosit\u00e0, la giustizia e l'integrit\u00e0, ed era quindi amato dai sudditi. Si innamor\u00f2 di Mar\u00eda Lugarda Ospina, nota come \"la Marichuela\". Ebbero molti figli che ebbero come ultimo nome \"Cel\u00eds\". Sia il cabildo che l'arcivescovo di Bogot\u00e0 chiesero al re di estendere il suo mandato quando, dopo tre anni, scadde.\n\"Juicio de residencia\".\nEbbe alcuni scontri con la \"Audiencia\". I suoi avversari lo accusarono di varie irregolarit\u00e0 presso il \"juicio de residencia\" che ne seguiva l'amministrazione. Si trattava di un processo quasi di routine alla fine di un mandato da vicer\u00e9. Quello di Sol\u00eds, per\u00f2, era tutt'altro che routine. Furono ascoltate testimonianze per sei mesi, ed al Consiglio delle Indie fu inviato un resoconto di oltre 20\u00a0000 pagine. Il giudice incaricato era Miguel de Santisteban, considerato dal vicer\u00e9 come il proprio migliore amico, e che aveva ricoperto alte cariche nel vicereame. La corte riconobbe il vicer\u00e9 colpevole di 22 accuse, tutte relative a frodi o malgoverno del tesoro del vicereame. Il giudizio fu emesso il 25 agosto 1762, ma Sol\u00eds in quel momento era gi\u00e0 entrato in monastero.\nLa causa fu impugnata presso di Consiglio delle Indie, che scagion\u00f2 completamente Sol\u00eds il 29 agosto 1764. Il consiglio ne sottoline\u00f2 \"l'amore, il fervore, l'efficacia e la tempestivit\u00e0\" esibite durante i sette anni in cui rest\u00f2 in carica.\nVita religiosa.\nDopo aver lasciato l'incarico al successore, Pedro Mess\u00eda de la Cerda, divenne frate in un convento francescano (25 febbraio 1761). Era stato un membro del Terzo Ordine dei Francescani prima di diventare vicer\u00e9. Aiut\u00f2 a finanziare la costruzione di una chiesa del Terzo Ordine a Bogot\u00e0, e don\u00f2 la campana e l'orologio alla Chiesa di San Francisco. Don\u00f2 tutte le sue propriet\u00e0 ai poveri, vivendo in clausura fino alla morte giunta nel 1770, a Bogot\u00e0. Fra' Jos\u00e9 de Jes\u00fas Mar\u00eda (come era conosciuto dopo aver vestito l'abito) divenne sacerdote nel 1769. Quello stesso anno fu raccomandato al re dal capo religioso e politico di Bogot\u00e0 come possibile successivo arcivescovo.\nNon assunse mai questo titolo. Mor\u00ec il 27 aprile 1770 a Bogot\u00e0, per un raffreddore contratto a Pasqua. Il suo teschio \u00e8 conservato presso la sacrestia della chiesa di San Francisco di Bogot\u00e0."}
{"id": "2390799", "revid": "287204", "url": "https://it.wikipedia.org/wiki?curid=2390799", "title": "Jose Solis Folch de Cardona", "text": ""}
{"id": "2390801", "revid": "2068098", "url": "https://it.wikipedia.org/wiki?curid=2390801", "title": "Karaj", "text": "Karaj (persiano: ) \u00e8 una citt\u00e0 dell'Iran, capoluogo della provincia di Alborz e dello \"shahrest\u0101n\" di Karaj.\nGeografia.\n\u00c8 situata ai piedi dei monti Alborz, a 20\u00a0km a ovest di Teheran, dalla quale sta venendo inglobata.\nCon i suoi circa 1.600.000 abitanti Karaj \u00e8 la quarta citt\u00e0 pi\u00f9 popolosa dell'Iran dopo Teheran, Mashhad, Esfahan.\n\u00c8 dotata di un aeroporto civile, l'aeroporto di Karaj."}
{"id": "2390802", "revid": "28592", "url": "https://it.wikipedia.org/wiki?curid=2390802", "title": "Isola della Nuova Guinea", "text": ""}
{"id": "2390803", "revid": "2091899", "url": "https://it.wikipedia.org/wiki?curid=2390803", "title": "Hugh Walpole", "text": "Biografia.\nNacque ad Auckland, nel Nord della Nuova Zelanda, il 13 marzo 1884, dal reverendo George Henry Somerset Walpole (1854-1929), di religione anglicana, e da Mildred Helen Barham (1854-1925). Tuttavia fu educato nel Regno Unito: per due anni in Cornovaglia, presso la Truro School, poi nel Kent, presso la King's School di Canterbury, poi ancora a Durham, dove il padre era divenuto uno dei dirigenti del Bede College. A questi luoghi il futuro scrittore si rifece per gli sfondi dei suoi romanzi, spesso mutandone la topografia, come in \"The Inquisitor\" (1935). Poi frequent\u00f2 l'Emmanuel College di Cambridge. Il padre voleva che il giovane Hugh seguisse le sue orme prendendo i voti, per poi diventare anche un professore, qualora avesse voluto. George Walpole nel 1910 divenne vescovo di Edimburgo, incarico che mantenne sino al 1929, anno della sua morte.\nNel 1909 scrisse il suo primo romanzo, \"The Wooden Horse\", per il quale ricevette un discreto successo. Con \"Mr. Perrin and Mr. Traill\", romanzo pubblicato nel 1911, raggiunse presto una tale fama da interessare Benson, Henry James, Arnold Bennett e Joseph Conrad, i quali sostennero la sua opera favorendone la diffusione in tutto l'Impero.\nA causa della vista difettosa (portava infatti gli occhiali) pot\u00e9 astenersi dal servire l'esercito durante la Prima guerra mondiale, pur decidendo di partire per la Russia assieme alla Croce Rossa. Ricevette la \"Georgian Medal\" per aver salvato un soldato ferito durante i bombardamenti. Rimasto nel Paese, che nel frattempo si stava preparando per un cambiamento radicale, sostenne la Rivoluzione di Ottobre nel 1917. Raccont\u00f2 la sua esperienza russa nei romanzi \"The Dark Forest\" (1916) e \"The Secret City\" (1919) - quest'ultimo ottenne un successo maggiore in quanto trattava la Rivoluzione, che interessava particolarmente in Gran Bretagna. Per quest'ultimo gli fu conferito il James Tait Black Memorial Prize, assegnato per la prima volta nella sua storia; tra gli autori pi\u00f9 importanti che hanno ricevuto questo premio si ricordano Lawrence (1920), de la Mare (1921), Garnett (1922), Forster (1924), Priestley (1929), Huxley (1939), Joyce Cary (1941), Greene (1948), Evelyn Waugh (1952), Lawrence Durrell (1974), John le Carr\u00e9 (1977), Coetzee (1980), Salman Rushdie (1981), William Boyd (1990), Andrew Miller (1997) e Ian McEwan (2005).\nDi ritorno dalla Russia, scrisse \"The Cathedral\" (1922), di sfondo e argomentazione religioso, e \"Wintersmoon\" (1928), nel quale trattava la rottura inevitabile tra tradizionalismo e modernismo. Nel 1930 raggiunse l'apice della popolarit\u00e0 tra i lettori per il romanzo storico \"Rogue Herries\", ambientato nella contea di Cumberland nel XVIII secolo, che apre la \"saga di Cumberland\". A questo seguirono \"Judith Paris\" (1931), \"The Fortress\" (1932) e \"Vanessa\" (1933), che la chiude. Teneva nel frattempo conferenze nelle pi\u00f9 prestigiose universit\u00e0 britanniche e statunitensi.\nTrasferitosi, una volta raggiunta la fama, a Piccadilly, una delle strade pi\u00f9 famose di Londra, con i soldi ricavati dalle vendite dei suoi romanzi compr\u00f2 una casa nella cittadina di Brackenburn nella zona del Lake District. Secondo alcune indiscrezioni, che sosterrebbero l'omosessualit\u00e0 dell'autore, l\u00ec avrebbe cercato un compagno ideale, trovandolo nel poliziotto sposato Harold Cheevers; avrebbero fatto parte della sua vita amorosa anche il pittore Percy Anderson e il cantante d'opera danese Lauritz Melchior, pi\u00f9 volte suoi ospiti. Suo passatempo preferito era collezionare opere d'Arte: Walter Sickert, \u00c9douard Manet, Augustus John, Jean Renoir, Jacob Epstein, Picasso, Gauguin, C\u00e9zanne e Maurice Utrillo; tutti pittori, bene o male, all'epoca gi\u00e0 affermati. E l\u00ec si spense il 1\u00ba luglio 1941."}
{"id": "2390804", "revid": "486946", "url": "https://it.wikipedia.org/wiki?curid=2390804", "title": "Africa sud-orientale", "text": ""}
{"id": "2390809", "revid": "986213", "url": "https://it.wikipedia.org/wiki?curid=2390809", "title": "Ius exclusivae", "text": "La locuzione ius exclusivae (dalla lingua latina, \"diritto di esclusiva\", traducibile in italiano con diritto di veto) indica l'antico privilegio di alcuni sovrani cattolici europei di proibire l'elezione a pontefice di una determinata persona.\nEsso \u00e8 stato esercitato pi\u00f9 volte nel corso della storia dai re di Francia, di Spagna, dai sacri romani imperatori e dagli imperatori d'Austria contro papabili a loro sgraditi.\nStoria.\nLo \"ius exclusivae\", da parte del sovrano, consisteva nell'ordinare al cosiddetto cardinale della corona di far sapere all'assemblea cardinalizia riunita nel conclave che un determinato candidato non era gradito al sovrano stesso, rendendo cos\u00ec difficilissima, se non impossibile, la sua elezione. Tale diritto sembra essersi imposto stabilmente nel corso del XVII secolo, anche se precedentemente si ebbero delle azioni simili.\nNon sembra essere correlato all'antico diritto esercitato dagli imperatori bizantini e dai sacri romani imperatori di confermare l'elezione papale.\nLa Spagna oppose il veto contro un cardinale per la prima volta nel 1605. Nel 1644, nel conclave che elesse papa Innocenzo X Pamphilj, la Spagna pose il veto contro il cardinale Giulio Cesare Sacchetti. Il cardinale Giulio Mazzarino arriv\u00f2 troppo tardi per annunciare il veto della Francia contro Pamphilj, poich\u00e9 era gi\u00e0 stato eletto papa.\nPosizione della Chiesa.\nIl diritto di esclusiva non \u00e8 mai stato formalmente riconosciuto dal papato, anche se molti conclavi hanno ritenuto opportuno riconoscere tale obiezione nei confronti di alcuni papabili, accettando cos\u00ec l'interferenza laica. Con la bolla \"In eligendis\" del 9 ottobre 1562, papa Pio IV ordin\u00f2 ai cardinali di eleggere il papa senza alcun rispetto per il potere laico. La bolla \"Aeterni Patris Filius\" del 15 novembre 1621 vietava ai cardinali di cospirare contro un candidato. Questi documenti, tuttavia, non condannano il diritto di esclusiva. Nella costituzione \"In hac sublimi\" del 23 agosto 1871, papa Pio IX viet\u00f2 qualsiasi tipo di interferenza laica nelle elezioni papali.\nIl pi\u00f9 recente, e ultimo, utilizzo del veto si ebbe nel conclave del 1903, quando il cardinale della corona Jan Puzyna, a votazioni iniziate, si alz\u00f2 in piedi e annunci\u00f2 che l'imperatore Francesco Giuseppe I d'Austria non gradiva, a causa delle sue posizioni troppo filo-francesi e anti-austriache, il cardinale Mariano Rampolla del Tindaro:\nI cardinali rimasero stupiti (\u00abUn episodio disgustoso\u00bb comment\u00f2 il cardinale Andrea Carlo Ferrari; \u00abLa cosa in s\u00e9 stessa, e il modo, rec\u00f2 stupore e indignazione al Sacro Collegio. Grande e penosa l'impressione di tutti\u00bb, disse il cardinale Domenico Ferrata), ma accettarono l'interferenza imperiale e Rampolla, il quale era molto vicino all'elezione, perse i propri voti.\nPapa Pio X, a seguito di questo episodio, proib\u00ec espressamente il diritto di veto nella costituzione \"Commissum Nobis\" del 20 gennaio 1904:\nNessun potere laico ha pi\u00f9 cercato di esercitare il diritto di esclusiva dopo il 1903, anche a causa della caduta delle grandi monarchie europee a seguito della prima guerra mondiale."}
{"id": "2390812", "revid": "109697521", "url": "https://it.wikipedia.org/wiki?curid=2390812", "title": "Ali ibn Ridwan", "text": "Comment\u00f2 libri di antica medicina greca, e in particolare opere di Galeno. Il suo Commentario dell\u2019\"Ars Parva\" di Galeno fu pi\u00f9 tardi tradotta da Gherardo da Cremona. \u00c8 anche noto per la sua osservazione della supernova SN 1006 nell'anno 1006. Tale descrizione \u00e8 all'interno del suo Commentario di Claudio Tolomeo, noto come \"Tetrabiblos\".\nFu in seguito ampiamente ricordato come Haly, o Haly Abenrudian. Secondo A. C. Crombie contribu\u00ec anche alla teoria dell'induzione. Fu impegnato in una celebre polemica scientifica contro un altro medico, Ibn Butlan, ma in realt\u00e0 il suo carattere lo port\u00f2 spesso a polemizzare animosamente con altri scienziati, del passato e contemporanei, come Hunayn ibn Ishaq, al-R\u0101z\u012b, il tunisino Ibn al-Jazz\u0101r e Ibn al-\u1e6cayyib."}
{"id": "2390815", "revid": "115549", "url": "https://it.wikipedia.org/wiki?curid=2390815", "title": "Hertha Berlino", "text": ""}
{"id": "2390817", "revid": "729019", "url": "https://it.wikipedia.org/wiki?curid=2390817", "title": "Seconda guerra di Slesia", "text": "La Seconda guerra di Slesia (1744\u20131745) fu parte della guerra di successione austriaca e segu\u00ec la tregua momentanea costituita dal trattato di Berlino. Concluso a fine luglio 1742, esso riconosceva alla Prussia il possesso di buona parte della Slesia, esclusi il ducato di Teschen e gran parte di quelli di Troppau e J\u00e4gerndorf, che rimasero all'Austria.\nPremesse.\nLa pace ottenuta da Maria Teresa con i Savoia e i successi asburgici contro la Baviera e sulla frontiera renana inquietarono Federico II, che era certo che prima o poi gli austriaci avrebbero tentato di riacquistare la provincia slesiana da lui ottenuta con la forza nella prima guerra di Slesia. Concluse quindi in segreto un'alleanza con la Francia e diversi alleati minori e nel 1744 invase la Boemia, aprendo cos\u00ec una seconda fase della guerra.\nSvolgimento e conseguenze.\nL'offensiva prussiana in Boemia, condotta con 80.000 uomini, si svolse con successo. Dopo un assedio di sue settimane Praga dovette capitolare il 16 settembre. Nell'inseguimento agli austriaci in ritirata, le linee di rifornimento prussiane si allungarono pericolosamente. L'esercito austriaco ne approfitt\u00f2: anzich\u00e9 impegnare il nemico in battaglie su larga scala, scelse di impegnarsi in scontri minori e disturbarne i rifornimenti.\nQuesta tattica dilatoria ebbe successo, costringendo i prussiani a ritirarsi in Slesia. L'8 gennaio dell'anno successivo la situazione di Federico II era divenuta pi\u00f9 critica, allorch\u00e9 Gran Bretagna, Paesi Bassi, Austria e Sassonia stipularono la Quadruplice Alleanza.\nNel giugno del 1745 un esercito austro-sassone al comando di Carlo Alessandro di Lorena e di Giovanni Adolfo II di Sassonia-Wei\u00dfenfeld entr\u00f2 in Slesia. Il 4 giugno l'esercito prussiano, al comando di Federico II, lo costrinse alla battaglia notturna di Hohenfriedberg. Malgrado degli errori tattici e la confusione in cui si svolse lo scontro, la superiorit\u00e0 e l'aggressivit\u00e0 delle truppe prussiane permisero una chiara vittoria.\nI prussiani ottennero il 30 settembre una seconda vittoria a Soor e cos\u00ec tutti i tentativi nemici di raggiungere Berlino vennero respinti.\nIn dicembre il principe Leopoldo I di Anhalt-Dessau, che combatteva con i prussiani, entr\u00f2 in Sassonia ed il giorno 15 l'esercito austro-sassone, al comando del feldmaresciallo conte Federico Augusto Rutowski, fu sconfitto dai prussiani di Leopoldo a Kesselsdorf.\nIl 25 dicembre la guerra si concluse con la pace di Dresda. Con questa l'Austria ed i suoi alleati riconobbero definitivamente la sovranit\u00e0 prussiana sulla Slesia e Federico II riconobbe a sua volta il marito di Maria Teresa, Francesco I Stefano di Lorena, quale legittimo imperatore del Sacro Romano Impero."}
{"id": "2390823", "revid": "179980", "url": "https://it.wikipedia.org/wiki?curid=2390823", "title": "Athuro Henrique Bernhardt", "text": ""}
{"id": "2390827", "revid": "6923", "url": "https://it.wikipedia.org/wiki?curid=2390827", "title": "National Memorial", "text": "National Memorial (\"memoriale nazionale\") \u00e8, negli Stati Uniti d'America, la designazione di un'area destinata alla memoria storica di una persona o di un evento. Tali memoriali sono autorizzati dal Congresso degli Stati Uniti e non hanno l'obbligo di essere collocati in un luogo strettamente inerente al soggetto; addirittura alcuni, come il Lincoln Memorial, non hanno nemmeno il termine \"National\" nel nome.\nEsistono in totale 29 memoriali, posseduti e gestiti dal National Park Service, pi\u00f9 altri 5 amministrati da altre organizzazioni ma che ricevono assistenza dal National Park Service e sono considerate come loro aree affiliate. Il primo National Memorial ad essere eretto \u00e8 stato il Washington Monument, ultimato nel 1884 ed affidato al National Park Service nel 1933, mentre l'ultimo in ordine di tempo \u00e8 il Martin Luther King, Jr. National Memorial, inaugurato nel 2011. I memoriali sono dislocati in 14 stati USA; tra questi, quello che ne possiede di pi\u00f9 \u00e8 il Distretto di Columbia con 10, seguito da Pennsylvania e New York a quota 3.\nPer quanto riguarda i soggetti commemorati, 9 sono dedicati a presidenti degli Stati Uniti d'America, 4 alle guerre e 7 ad altre figure storiche. Cos\u00ec come tutte le aree storiche, i National Memorial sono automaticamente inseriti nel National Register of Historic Places; tuttavia, alcuni memoriali delle aree affiliate non fanno parte del registro."}
{"id": "2390833", "revid": "24254870", "url": "https://it.wikipedia.org/wiki?curid=2390833", "title": "Juvenes/Dogana", "text": ""}
{"id": "2390839", "revid": "24254892", "url": "https://it.wikipedia.org/wiki?curid=2390839", "title": "Pennarossa", "text": ""}
{"id": "2390841", "revid": "486946", "url": "https://it.wikipedia.org/wiki?curid=2390841", "title": "Eran trecento...", "text": ""}
{"id": "2390844", "revid": "76963", "url": "https://it.wikipedia.org/wiki?curid=2390844", "title": "Rachid Bouchareb", "text": "Biografia.\n\u00c8 nato a Parigi il 1\u00ba settembre del 1953, figlio di immigrati algerini. Dal 1977 al 1983, ha lavorato come assistente nel canale televisivo nazionale francese.\nFin dai suoi esordi da regista (\"B\u00e2ton rouge\", 1985), Rachid Bouchareb affronta i temi dell'immigrazione, dello sradicamento e le questioni relative alla doppia identit\u00e0 della generazione che vive a contatto di due culture. Il suo primo lungometraggio \"Poussi\u00e8res de vie\" nel 1995 viene nominato nella rosa dei candidati per l'Oscar al miglior film straniero, mentre nel 2001 \"Little Senegal\", girato nella comunit\u00e0 afro-americana di Harlem, a New York, riscuote un notevole successo di critica e di pubblico.\nLa consacrazione definitiva arriva per\u00f2 con \"Days of Glory\" (premio collettivo per la miglior interpretazione maschile a Cannes nel 2006, che totalizza nelle sale francesi tre milioni di entrate), che narra la storia delle migliaia di \"tirailleurs\" africani morti per la Francia durante i conflitti mondiali. Il film provoca molte discussioni in Francia e risveglia le autorit\u00e0 politiche: il presidente Jacques Chirac rivalorizza le pensioni dei vecchi combattenti africani da troppo tempo dimenticati e Rachid Bouchareb viene nominato Cavaliere della L\u00e9gion d'honneur.\nIl lungometraggio \"Uomini senza legge\", in competizione ufficiale a Cannes nel 2010, provoca nuovamente un grande fermento nella societ\u00e0 civile e politica francese. Bouchareb racconta la storia di tre fratelli algerini che, a partire dal 1925 e in un arco temporale di 35 anni, hanno vissuto le vicende storiche che hanno coinvolto l'Algeria e la Francia."}
{"id": "2390851", "revid": "24255148", "url": "https://it.wikipedia.org/wiki?curid=2390851", "title": "Il prestigio", "text": ""}
{"id": "2390852", "revid": "767487", "url": "https://it.wikipedia.org/wiki?curid=2390852", "title": "Enchiridion (Sesto Pomponio)", "text": "L'Enchiridion \u00e8 un'opera scritta da Sesto Pomponio, giurista dell'et\u00e0 adrianea-antonina, nella quale viene descritta la nascita e lo svolgimento dell'ordinamento giuridico romano sin dalla sua prima fase. Di esso ci rimangono pochi frammenti riportati dalla monumentale opera successiva di Giustiniano, il \"Corpus Iuris Civilis\", oltre che un lungo frammento delle prime 70 pagine circa riscritto da un sacerdote amanuense dell'XI secolo, sotto il nome di De originibus iuris.\nNel testo, Pomponio individua il nucleo fondante delle leggi romane, ovvero: le leggi delle dodici tavole, l'\"interpretatio\" e le \"legis actiones\", tutte del periodo romano arcaico, ricomponendo uno schema gi\u00e0 elaborato secoli prima nei \"Tripertita\" di Sesto Elio.\nPer Pomponio diritto, giurisdizione e giuristi hanno una relazione funzionale che agisce su un nucleo propulsivo del diritto stesso.\nLa \"visione enchiridian\"i \u00e8 dunque una visione dinamica il cui punto finale \u00e8 rappresentato dalle cosiddette \"costitutio principis\", ovvero le costituzioni emanate dal princeps come necessit\u00e0 per una societ\u00e0 in continua evoluzione.\nL'aggiunta di nuove \"partes iuris\" non rompe lo schema originario dell'Enchiridion, in quanto, per Pomponio, il vecchio nucleo \u00e8 comunque fonte dell'ordinamento romano nell'et\u00e0 in cui opera tale giurista.\nAll'interno dell'opera pomponiana \u00e8 quindi possibile riscontrare, nell'elencare le fonti, un nucleo pi\u00f9 antico, risalente allo schema eliano, rispetto al quale le successive innovazioni si vengono disponendo lungo l'asse della storia (un nucleo potremmo dire \"nuovo\"). Lo schema eliano \u00e8 antichissimo, ma Pomponio lo considera attuale e vigente tanto che lo ripropone alla visione pubblica."}
{"id": "2390854", "revid": "1776051", "url": "https://it.wikipedia.org/wiki?curid=2390854", "title": "U-627", "text": "U-627 \u00e8 un \"U-Boot\" della Marina militare tedesca Tipo VIIC, che entr\u00f2 in servizio nei primi anni della seconda guerra mondiale. Venne affondato con tutto l'equipaggio il 27 ottobre 1942.\nStoria.\nL'\"U-627\" fu ordinato per la marina tedesca il 18 agosto 1940, e venne impostato l'8 agosto dell'anno successivo. L'unit\u00e0 fu varata il 29 aprile 1942, ed entr\u00f2 in servizio il 18 giugno successivo. Fino al 1\u00ba ottobre 1942, fu inquadrato presso la \"5. Flottille\", in cui svolse attivit\u00e0 di addestramento.\nIl primo ottobre lasci\u00f2 Kiel per intraprendere la sua prima crociera operativa. Venne affondato da aerei B-17 Flying Fortress del 206\u00b0 Squadron britannico due settimane dopo, il 27 ottobre. Il relitto giace nelle acque a sud dell'Islanda, a 59.14N, 22.49W. Non ci furono superstiti tra l'equipaggio. Non risultano navi danneggiate o affondate da questo sottomarino."}
{"id": "2390857", "revid": "287204", "url": "https://it.wikipedia.org/wiki?curid=2390857", "title": "Proterotheriidae", "text": "I proteroteriidi (Proterotheriidae) erano una famiglia di litopterni vissuta in Sudamerica nel Cenozoico.\nLa diffusione di pianure aperte nel continente sudamericano favor\u00ec l'evoluzione di piccoli e snelli animali corridori. I proteroteri (\u00abprimi animali\u00bb) erano animali simili ai cavalli, vissuti dal Paleocene superiore al Pleistocene superiore. Sembra che i proteroteri abbiano subito molti dei cambiamenti adattativi che subirono anche i primi cavalli dell'America settentrionale."}
{"id": "2390861", "revid": "203463", "url": "https://it.wikipedia.org/wiki?curid=2390861", "title": "Laurent Fressinet", "text": "Ottenne il titolo di Grande maestro nel 2000, all'et\u00e0 di 19 anni.\nHa raggiunto il massimo rating Elo in giugno 2015, con 2720 punti. \u00c8 stato il terzo giocatore francese ad entrare nella lista dei \"Super-GM\" (con un rating di almeno 2700 punti).\n\u00c8 stato pi\u00f9 volte vicecampione del mondo in diversi campionati giovanili: nel 1995 (secondo nel campionato del mondo U14), nel 1997 (secondo nel campionato del mondo U16) e nel 1999 (secondo nel campionato del mondo U18).\nHa fatto parte della nazionale francese in otto Olimpiadi degli scacchi dal 2000 al 2016.\nAltri risultati:\nHa vinto due volte, nel 2003 e 2004, il campionato europeo per Club, con il circolo \"NAO Chess Club\" di Parigi.\n\u00c8 stato uno dei secondi del campione del mondo Magnus Carlsen durante il match mondiale svoltosi nel 2021 tra lo scacchista norvegese ed il russo Jan Nepomnja\u0161\u010dij.\n\u00c8 sposato con il Grande Maestro Femminile Almira Skripchenko."}
{"id": "2390882", "revid": "228587", "url": "https://it.wikipedia.org/wiki?curid=2390882", "title": "Massimiliano di Baviera", "text": ""}
{"id": "2390885", "revid": "125048173", "url": "https://it.wikipedia.org/wiki?curid=2390885", "title": "Shadow Man", "text": "Shadow Man \u00e8 un videogioco sviluppato dalla Acclaim Studios Teesside e pubblicato dalla Acclaim Entertainment. \u00c8 stato progettato da Guy Miller e Simon Phipps. \u00c8 in parte basato sul fumetto \"Shadowman\" pubblicato dalla Valiant Comics ed \u00e8 stato distribuito nel 1999 per Nintendo 64, Windows, PlayStation e Dreamcast. \nTrama.\nPremessa.\n\"Shadow Man\" narra la storia di Michael LeRoi, un uomo trasformato in uno Shadow Man, un guerriero voodoo. Dieci anni prima degli eventi del gioco, Mike abbandona i suoi studi universitari dopo aver esaurito i suoi fondi per il suo vizio del gioco d'azzardo e prende lavoro come tassista a Chicago, mantenendo il tutto segreto alla famiglia, che vive a New Orleans. Una notte, durante il suo turno, un suo passeggero viene ucciso da una macchina che spara in corsa, lasciando una valigetta contenente 20.000 dollari. Mike ne approfitta e prende il denaro per poterlo spendere poi per pagare l'operazione al fratello Luke. Tuttavia, la gang lo intercetta e comincia a ricattare la sua famiglia. Nella disperazione, Mike cerca un bokor da cui ricevere protezione dagli attacchi della gang. Questa protezione funziona, ma solo per Mike, poich\u00e9 durante una sparatoria viene uccisa tutta la sua famiglia tranne lui, che rimane vivo, ma comunque in condizioni critiche.\nDopo essersi ripreso da un coma, Mike scopre di aver perso la memoria. Il bokor riesce a rintracciarlo per riscuotere il debito per la protezione data e lo trasforma nel suo schiavo zombie, che lavora per lui con lo pseudonimo di 'Zero'. Intanto Mama Nettie, una sacerdotessa voodoo che sta per morire, giunge per vendicarsi del bokor, poich\u00e9 egli aveva agito contro alcuni membri della sua gang. La donna prende Mike e gli impianta la Maschera delle Ombre, un manufatto voodoo, nel suo petto. Mike diventa lo Shadow Man, il successore di una lunga dinastia di guerrieri voodoo africani benedetti dagli dei con poteri soprannaturali per proteggere sia le trib\u00f9 native che l'intero pianeta dalle minacce provenienti dalla Terra dei Morti - il posto in cui vanno tutti, senza eccezione, quando muoiono. Oltre all'acquisizione dei nuovi poteri, Mike riacquista anche la memoria, che inizia a tormentarlo senza fine. Incapace di poter porre fine alle sue sofferenze infinite a causa della sua immortalit\u00e0, Mike sceglie di entrare al servizio di Nettie.\nStoria.\nUna notte del 1888, un'entit\u00e0 chiamata \"Legione\" intercetta l'architetto John G. Pierce, che si scopre essere l'assassino seriale Jack lo Squartatore, nel suo nascondiglio situato nelle fognature di Londra per convincerlo a entrare nella Terra dei Morti e progettare l'\"Asylum\", un luogo che avrebbe arruolato tutte le anime delle persone che come loro due avrebbero preso parte alla distruzione del mondo. Persuaso dalle parole dell'entit\u00e0, Jack si trafigge il petto, togliendosi la vita.\nUna notte nel 1999, Nettie ha un sogno profetico in cui cinque serial killer conosciuti come 'I Cinque', sotto gli ordini di un essere immensamente malvagio conosciuto come Legione, tentano di portare l'Apocalisse sulla Terra trasportando un esercito di esseri dannati e immortali attraverso un'enorme costruzione nella Terra dei Morti, nota come 'Asylum'. Turbata, la donna sveglia Mike, gli parla del sogno e gli d\u00e0 il compito di scongiurare la disgrazia imminente. Riluttante, Mike accetta e usa il suo attaccamento emotivo all'orsetto del defunto fratellino come passaggio per la Terra dei morti per incontrare Jaunty, il collaboratore di Nettie.\nIvi, lo Shadow Man parla con Jaunty, che lo avverte che l'Armageddon \u00e8 vicino e gli spiriti maligni si stanno riunendo, quindi, su ordine di Mike, apre i cancelli della Terra dei Morti e vi si avventura, in cerca dell'Asylum.\nPersonaggi.\nAntagonisti.\nQuesto lascia intendere che il Legione del gioco sia lo stesso demonio esorcizzato da Ges\u00f9 nella \"Bibbia\". Legione inoltre cita e parafrasa spesso questo passaggio, riferendosi a lui come 'noi'. Le ultime parole del passaggio, \"perch\u00e9 noi siamo tanti\" sono usate come un mantra da 'I Cinque'. Legione veste una sorta di frac grigio, dei pantaloni a righe porpora e una camicia gialla, e porta una spada tipica dei ceti nobili. Tuttavia, la cosa pi\u00f9 inquietante \u00e8 la sua bocca, che sanguina senza fine. \u00c8 il boss finale del gioco.\nModalit\u00e0 di gioco.\n\"Shadow Man\" si presenta come un gioco di terza persona dotato di elementi di piattaforme e d'azione. Gli scenari del gioco hanno molti temi che variano, dalla palude appena fuori da New Orleans, alle aride terre della Terra dei Morti, dalla metropolitana di Londra, alle sale da gioco intrise di sangue dell'Asylum. In generale, l'atmosfera del gioco \u00e8 molto tetra e oscura, e spesso anche molto violenta. La musica \u00e8 di Tim Haywood.\n\"Shadow Man\" \u00e8 un gioco di avventura comparabile con \"Tomb Raider\" o la saga di \"The Legend of Zelda\". Gran parte del gioco \u00e8 svolta in terza persona, ma c'\u00e8 un'opzione che rende possibile il gioco in prima persona. Il giocatore pu\u00f2 correre, saltare, arrampicarsi, nuotare ed eseguire altre azioni. Il combattimento \u00e8 concentrato sull'uso di armi da fuoco, la pi\u00f9 importante delle quali la Shadowgun, una pistola che consente a Mike di incanalare la sua potenza ombra e di ottenere energia vitale dai nemici. Tuttavia sono presenti altre armi, che usano energia voodoo, armi ordinarie terrestri, e cos\u00ec via.\n\"Shadow Man\" \u00e8 inoltre uno dei pochi giochi del suo tempo che usano il target in 3D (usato specialmente da \"\" un anno prima). Questo permetteva ai giocatori di \"bloccare\" il mirino su un nemico e correre attorno a loro durante un combattimento. Un'altra caratteristica unica di \"Shadow Man\" al suo tempo, era la possibilit\u00e0 di controllare due armi diverse contemporaneamente e indipendentemente l'una dall'altra.\nLo scopo principale del gioco \u00e8 collezionare le \"Anime Prave\", ovvero 120 anime indistruttibili che rendono Mike pi\u00f9 forte quando vengono assorbite. Queste sono le anime che Legione vuole sfruttare per rendere il suo esercito immortale. Ogni volta che il giocatore prende un'anima prava, il livello di forza dell'ombra salir\u00e0 (fino a raggiungere il livello 10), e che inoltre serve per due cose fondamentali: aumentare la potenza della Shadowgun, in modo da sferrare attacchi sempre pi\u00f9 forti, e aprire i cancelli, che possono essere aperti solo quando si hanno un certo numero di anime raccolte. Inoltre la potenza voodoo aumenta, pertanto \u00e8 possibile tenere pi\u00f9 a lungo le armi che ne fanno uso.\nUno scopo secondario del gioco \u00e8 collezionare dei piccoli vasi cerimoniali chiamati 'cadeaux' ('doni' in francese). Quando il giocatore riesce a collezionare 100 cadeaux, questi possono essere portati nel 'Tempio della Vita' e quindi possono essere offerti ai 'Loa' (dei della Terra dei Morti) per incrementare di un'unit\u00e0 la vita. In tutto ci sono 512 cadeaux nel gioco, che una volta raccolti possono dare altre cinque unit\u00e0 di vita.\nUn altro aspetto interessante di \"Shadow Man\" \u00e8 il fatto che non c'\u00e8 bisogno seguire un ordine. Infatti il giocatore \u00e8 libero di sbloccare un livello o un altro, o sconfiggere prima un boss e poi un altro senza dover rispettare un ordine particolare, con l'unica limitazione delle Anime Prave.\nAccoglienza.\nLe versioni PC, N64 e Dreamcast hanno ricevuto recensioni favorevoli, mentre la versione per PlayStation ha ricevuto recensioni miste o medie. Ad oggi \"Shadow Man\" ha venduto un milione di copie circa su tutte le piattaforme per cui \u00e8 stato distribuito, rendendolo uno dei pi\u00f9 grandi successi della Acclaim di sempre.\nDifferenze tra il gioco e il fumetto.\nA parte il tema della mitologia voodoo presente in entrambi i \"Shadow Man\", hanno davvero poco in comune. L'unica connessione tra i due \u00e8 il personaggio principale del fumetto, Jack Boniface, che fa un piccolo cameo nel gioco come uno Shadow Man passato menzionato in un rapporto nel gioco visibile solo al giocatore.\nTuttavia, una seconda serie a fumetti di \"Shadowman\" (rinominata \"Shadow Man\", con lo spazio come quello del gioco, o \"Shadowman V2\") fu lanciata vicino alla distribuzione del gioco. Questa seconda serie e il gioco stesso sono praticamente identici, condividendo, tra le altre cose, Mike, Jaunty, e un remake di Nettie.\nSequel.\nUn sequel, intitolato \"\", \u00e8 stato distribuito in esclusiva per PlayStation 2 nel 2002. \nRemastered.\nIl 15 aprile 2021 \u00e8 stata pubblicata la remastered del gioco, sviluppata da Night Dive Studios e dalla stessa Acclaim per Microsoft Windows, il 13 gennaio 2022 per PlayStation 4 e Xbox One e il 17 gennaio 2022 per Nintendo Switch."}
{"id": "2390894", "revid": "287204", "url": "https://it.wikipedia.org/wiki?curid=2390894", "title": "Daniel Navarro Garcia", "text": ""}
{"id": "2390897", "revid": "115549", "url": "https://it.wikipedia.org/wiki?curid=2390897", "title": "FC Twente", "text": ""}
{"id": "2390901", "revid": "62004", "url": "https://it.wikipedia.org/wiki?curid=2390901", "title": "Luis Felipe Laverde Jimenez", "text": ""}
{"id": "2390904", "revid": "287204", "url": "https://it.wikipedia.org/wiki?curid=2390904", "title": "Victor Hugo Pena Grisales", "text": ""}
{"id": "2390907", "revid": "253269", "url": "https://it.wikipedia.org/wiki?curid=2390907", "title": "Ronee Blakley", "text": "\u00c8 anche compositrice, produttrice, sceneggiatrice e regista. Nel 1984 come co-regista ha realizzato con Wim Wenders, con cui \u00e8 stata sposata dal 1979 al 1981, il docu-drama biografico intitolato, appunto, \"Docu Drama\".\nBiografia.\nAttrice ed interprete del repertorio country della folk music americana, debutt\u00f2 nel cinema nel 1970 nel film \"Wilbur and the Baby Factory\" del regista Tom McGowan. Il suo secondo film, del 1975, fu \"Nashville\", di Robert Altman, nel quale imperson\u00f2 il ruolo di Barbara Jean, una cantante country. Alcune delle sue canzoni vennero incluse nella raccolta della colonna sonora. L'interpretazione le valse l'anno successivo il premio del National Board of Review Award alla miglior attrice non protagonista e la \"nomination\" sempre come migliore attrice non protagonista ai BAFTA, ai Golden Globe e al Premio Oscar.\nAutrice di canzoni destinate a colonne sonore, come cantante ha fatto parte della \"Rolling Thunder Revue\" di Bob Dylan cantando nel suo album \"Desire\". La \"tourn\u00e9e\" \u00e8 immortalata in \"\" e nel film \"Renaldo and Clara\", in cui la cantante appare nel ruolo di \"Mrs Dylan\". Ha collaborato anche con Ian Underwood, dei The Mothers of Invention.\nPer il cinema ha interpretato inoltre \"Driver l'imprendibile\" e \"Nightmare - Dal profondo della notte\" (doppiata da Angiola Baggi), ma la sua carriera cinematografica ha subito un calo ed \u00e8 finita a recitare in piccole produzioni, anche televisive."}
{"id": "2390917", "revid": "287204", "url": "https://it.wikipedia.org/wiki?curid=2390917", "title": "Riccardo Ricco", "text": ""}
{"id": "2390928", "revid": "1728", "url": "https://it.wikipedia.org/wiki?curid=2390928", "title": "Bratteati", "text": ""}
{"id": "2390931", "revid": "287204", "url": "https://it.wikipedia.org/wiki?curid=2390931", "title": "Faouzi Bensaidi", "text": ""}
{"id": "2390933", "revid": "262861", "url": "https://it.wikipedia.org/wiki?curid=2390933", "title": "Nokia 3315", "text": ""}
{"id": "2390938", "revid": "124994408", "url": "https://it.wikipedia.org/wiki?curid=2390938", "title": "Accento grave", "text": "L'accento grave ( ` ) \u00e8 un segno diacritico utilizzato in molti sistemi ortografici tra i quali quelli di italiano, greco, bretone, olandese, catalano, corso, francese, macedone, norvegese e cinese traslitterato.\nUsi.\nTonalit\u00e0.\nLingua greca.\nL'accento grave fu utilizzato per la prima volta nell'ortografia politonica del greco antico, per indicare una tonalit\u00e0 pi\u00f9 bassa rispetto a quella dell'accento acuto. Nell'utilizzo moderno viene usato per sostituire l'accento acuto nell'ultima sillaba di una parola, quando nella frase \u00e8 immediatamente seguita da un'altra. Gli accenti grave e circonflesso sono stati entrambi sostituiti da quello acuto nella moderna ortografia monotonica.\nAccento.\nIn italiano e catalano, l'accento grave \u00e8 un accento grafico che marca la vocale accentata nella parola.\nCome regola generale, in italiano, le parole tronche terminanti in -\"a\", -\"i\", -\"o\", -\"u\" devono essere marcate con un accento grave. Quelle terminanti in -\"e\" avranno un accento grave o un accento acuto, a seconda rispettivamente del suono aperto o chiuso che la e finale possiede. Alcuni esempi di parole con accento grave finale sono \"citt\u00e0\", \"mor\u00ec\", \"virt\u00f9\", \"Mos\u00e8\", \"port\u00f2\". Spesso, data l'assenza nella tastiera italiana delle lettere maiuscole accentate, molti sostituiscono l'accento con l'apostrofo (es: \"\" al posto di \"\u00c8\"), nonostante sia un errore.\nIn bulgaro l'accento grave \u00e8 utilizzato nelle vocali \u0430, \u043e, \u0443, \u0435, \u0438, \u044a per indicare la sillaba accentata. \u00c8 usato specialmente in libri per bambini o stranieri, per distinguere parole tra loro quasi omofone: \"\u043f\u0430\u0300\u0440\u0430\" (vapore) e \"\u043f\u0430\u0440\u0430\u0300\" (centesimo), \"\u0432\u044a\u0300\u043b\u043d\u0430\" (lana) e \"\u0432\u044a\u043b\u043d\u0430\u0300\" (onda).\nIn macedone l'accento \u00e8 ortograficamente richiesto per distinguere parole omonime e posto soprattutto sulle vocali \u0435 ed \u0438: ad esempio, la particella per la negazione \u043d\u0435 \u00e8 omonima alla versione abbreviata del pronome personale diretto \u043d\u0435 - diventando quindi \u043d\u0450.\nIn ucraino, ruteno, bielorusso e russo, un sistema simile era in uso fino alla prima met\u00e0 del XX secolo. Ora l'accento principale \u00e8 preferibilmente indicato con un acuto, e il ruolo del grave \u00e8 limitato alla segnalazione di accenti secondari in parole composte (in dizionari e letteratura linguistica).\nNelle lingue discendenti dal serbo-croato e dallo sloveno, la sillaba accentata pu\u00f2 essere corta o lunga, oltre ad avere una tonalit\u00e0 crescente o discendente. Per denotarlo, queste lingue utilizzano (in dizionari, ortografia e libri di grammatica, per esempio) quattro differenti accenti (grave, acuto, grave doppio e circonflesso). Il sistema \u00e8 identico in entrambe scritture latine e cirilliche.\nNel moderno slavo ecclesiastico, sono presenti tre differenti accenti (acuto, grave e circonflesso). Non vi \u00e8 differenza fonetica tra essi, bens\u00ec una pura differenza ortografica. L'accento grave \u00e8 generalmente utilizzato quando la vocale accentata \u00e8 l'ultima lettera di una parola.\nIn ligure, l'accento grave caratterizza la vocale corta accentata in una parola nei casi di \"\u00e0\" (suono [a]), \"\u00e8\" (suono [\u025b]), \"\u00ec\" (suono [i]) e \"\u00f9\" (suono [y]). Invece \"\u00f2\" non pu\u00f2 essere utilizzato alla fine di una parola, pur mantenendo la funzione delle altre vocali.\nAltri usi.\nInformatica.\nIn informatica viene spesso utilizzato nella programmazione; nonostante sia presente sulla tastiera inglese, su quella italiana \u00e8 un carattere nascosto. Per poterlo ottenere:"}
{"id": "2390941", "revid": "92752303", "url": "https://it.wikipedia.org/wiki?curid=2390941", "title": "That's Amore (reality show)", "text": "That's Amore \u00e8 un \"reality show\", \"spin-off\" del programma televisivo \"A Shot at Love with Tila Tequila\", andato in onda su MTV Stati Uniti e trasmesso in Italia da MTV Italia. Il protagonista \u00e8 Domenico Nesci, un ragazzo italiano che aveva precedentemente partecipato al programma con Tila Tequila.\nL'ultima puntata ha visto in scena un viaggio di Domenico con le due ultime concorrenti ad Acquaro, in provincia di Vibo Valentia, dalla sua famiglia d'origine.\nFormat.\nLo scopo del reality \u00e8 quello di trovare tra le quindici concorrenti l'anima gemella del protagonista: pu\u00f2 essere paragonato al programma italiano Uomini e Donne bench\u00e9 la struttura del gioco sia impostata in modo diverso. Ogni episodio si articola in una serie di sfide (individuali o a squadre) il cui premio consiste in un appuntamento con Domenico. Alla fine dell'episodio Nesci decide con il suo \"consigliere\" Ashley McNeely la/le concorrente/i da eliminare. Durante la cerimonia di eliminazione il protagonista fa avvicinare le donne che vuole portare avanti nel gioco ed espone loro la bandiera italiana chiedendo \"Will you be my bambina?\" (\"Vuoi essere la mia bambina?\")."}
{"id": "2390949", "revid": "115549", "url": "https://it.wikipedia.org/wiki?curid=2390949", "title": "SC Heerenveen", "text": ""}
{"id": "2390950", "revid": "320578", "url": "https://it.wikipedia.org/wiki?curid=2390950", "title": "Organizzazione non profit", "text": ""}
{"id": "2390953", "revid": "212348", "url": "https://it.wikipedia.org/wiki?curid=2390953", "title": "Coppa Italia Serie D 2002-2003", "text": "La Coppa Italia Serie D di calcio 2002-2003, quarta edizione della manifestazione, \u00e8 iniziata il 24 agosto 2002 ed \u00e8 terminata il 1\u00ba maggio 2003 con la vittoria del Sansovino.\nBreve regolamento.\nLa formula dell'edizione 2002-2003 della Coppa Italia Serie D \u00e8 rimasta invariata rispetto alla precedente. Vi partecipano 162 squadre di Serie D.\nNella prima fase le 162 squadre di Serie D vengono raggruppate sia in gare di andata e ritorno che in triangolari. In seguito Trentaduesimi, Sedicesimi, Ottavi, Quarti, Semifinali e Finale con gare di andata e ritorno.\nDurante la fase ad eliminazione diretta, nel caso di parita al termine dei due incontri, non verranno disputati i tempi supplementari ma si tireranno direttamente i calci di rigore."}
{"id": "2390957", "revid": "27723", "url": "https://it.wikipedia.org/wiki?curid=2390957", "title": "O.N.U.", "text": ""}
{"id": "2390971", "revid": "287204", "url": "https://it.wikipedia.org/wiki?curid=2390971", "title": "Panath\u012bna\u00efkos Athl\u012btikos Omilos 1971-1972", "text": "Questa voce raccoglie le informazioni riguardanti il Panath\u012bna\u00efkos Athl\u012btikos Omilos nelle competizioni ufficiali della stagione 1971-1972.\nStagione.\nAll'inizio della stagione il Panathinaikos ebbe la possibilit\u00e0 di partecipare alla Coppa Intercontinentale in sostituzione dell', che declin\u00f2 per via degli incidenti avvenuti nell'edizione precedente. I \"Tryfilli\", opposti ai campioni sudamericani del Nacional, si fecero raggiungere nella gara di andata giocata in casa e persero per 2-1 a Montevideo. A livello nazionale il Panathinaikos ritorn\u00f2 alla vittoria dell'undicesimo titolo e giunse sino alla finale di Coppa di Grecia, dove fu sconfitto dal .\nMaglie e sponsor.\nAlle divise introdotte nella stagione precedente se ne aggiunge una con le maniche bianche."}
{"id": "2390973", "revid": "27723", "url": "https://it.wikipedia.org/wiki?curid=2390973", "title": "Dangera Ul", "text": ""}
{"id": "2390979", "revid": "106456", "url": "https://it.wikipedia.org/wiki?curid=2390979", "title": "Jos\u00e9 Vel\u00e1squez (esploratore)", "text": "Biografia.\nVel\u00e1squez nacque a San Ildefonso de Ostimuri, Sonora. Nel 1751 si arruol\u00f2 come privato nelle forze militari stanziate a Loreto (Bassa California del Sud), e gestite dai missionari gesuiti.\nQuando i gesuiti furono espulsi dalla Bassa California, e francescani e governo della Nuova Spagna assunsero il comando della penisola nel 1768, Vel\u00e1squez fu promosso caporale maggiore. Sembra che fece parte del primo gruppo di terra a San Diego ed a Monterey in Alta California nel 1769-1770, comandato da Fernando Rivera y Moncada. A Monterey nel 1770 fu inviato a sud con dei documenti, viaggiando via terra fino alla Bassa California del Sud, e da qui fino a San Blas ed a Citt\u00e0 del Messico.\nVel\u00e1squez torn\u00f2 in Bassa California nel 1771 diventando sergente. Nel 1773 fu promosso di nuovo, al grado di \"alf\u00e9rez\", e messo al comando del distaccamento militare di Velicat\u00e1.\nLo stesso anno i domenicani sostituirono i francescani in Bassa California. Buona parte dei compiti di Vel\u00e1squez consistevano nel localizzare potenziali siti per le missioni domenicane nella zona di frontiera tra Velicat\u00e1 e San Diego. Guid\u00f2 le spedizioni che scoprirono i luoghi di El Rosario, Santo Domingo e San Vicente. Esplor\u00f2 anche il deserto che conduceva a est fino alla Sierra San Pedro M\u00e1rtir.\nNel 1780 Vel\u00e1squez fu trasferito presso il presidio di San Diego, dove fu secondo in comando. Nel luglio del 1781 gli indiani Quechan, che abitavano la parte bassa del fiume Colorado, si ribellarono uccidendo i missionari spagnoli, i coloni e i viaggiatori. Vel\u00e1squez era a capo del distaccamento di San Diego che fu mandato a punire i ribelli (con poco successo).\nNel 1783 Vel\u00e1squez guid\u00f2 l'esplorazione che effettu\u00f2 una ricognizione nell'entroterra di San Diego in cerca di una strada diretta per il fiume Colorado. Nel 1785 fu a capo di una spedizione pi\u00f9 ambiziosa che, partendo San Vicente, viaggi\u00f2 a nord-est fino al Colorado e alla Imperial Valley, per poi tornare a San Diego.\nVel\u00e1squez descrisse le sue esplorazioni in numerosi diari o resoconti che in seguito pubblic\u00f2. Si tratta di importanti fonti per lo studio storico ed etnografico della regione."}
{"id": "2390986", "revid": "1543377", "url": "https://it.wikipedia.org/wiki?curid=2390986", "title": "Regina dell'urlo", "text": "Regina dell'urlo (dall'inglese \"scream queen\") \u00e8 il termine con cui si identifica un'attrice che lavora a film horror, le cui apparizioni e capacit\u00e0 di recitazione nel genere le danno fama e il cui personaggio svolge un ruolo fondamentale nel film.\nDefinizione.\nGeneralmente, con regina dell'urlo si intende un'attrice che diventa particolarmente nota dopo aver interpretato il ruolo di \"damigella in pericolo\" in un film horror, o meglio ci\u00f2 che meglio si avvicina a questa figura classica nella tipica narrazione da film dell'orrore. Il regista e produttore cinematografico Lloyd Kaufman ha tuttavia affermato: \"una regina dell'urlo \u00e8 qualcosa che va al di l\u00e0 di un'attrice che piange e viene ricoperta di ketchup: bisogna risultare attraenti ed estremamente intelligenti al tempo stesso per diventarlo, saper apparire spaventate, tristi e romantiche davanti alla telecamera\".\nL'attrice Debbie Rochon, che definisce se stessa come una \"regina dell'urlo\", afferma: \"una vera regina dell'urlo non deve apparire come una donna perfetta. Una regina dell'urlo \u00e8 sexy, seducente ma soprattutto facile da conquistare per il ragazzo medio. O almeno \u00e8 questo ci\u00f2 che sembra: mentre le prime regine dell'urlo erano semplicemente delle ragazze che dovevano apparire belle e spaventate finch\u00e9 non venivano salvate dall'eroe di turno, le regine dell'urlo attuali sono donne che hanno qualcosa in pi\u00f9 di un ragazzo di cui preoccuparsi... a meno che lui non stia tentando di ucciderle\".\nEsempi di attrici fregiatesi del titolo.\nLa prima persona a cui venne dato questo titolo \u00e8 Fay Wray , presto seguita per fama e livello di recitazione nell'interpretazione dell\"'urlo\" da Jamie Lee Curtis nella saga slasher \"Halloween\" (anni 1978-2018) . Degli anni '60-'70 ricordiamo Barbara Steele che inizia la carriera horror con La maschera del demonio di Mario Bava. \nNegli anni '80 Barbara Crampton inizia la sua carriera di urlatrice in Re-Animator. Negli anni novanta entra a far parte della definizione l'attrice Neve Campbell (\"Scream\") negli anni 2000 sono state identificate come promettenti o comunque gi\u00e0 ad un buon livello di regina dell'urlo le attrici: Mary Elizabeth Winstead , Scout Taylor-Compton Shawnee Smith (saga di Saw), Sarah Michelle Gellar (\"Buffy L'ammazzavampir\"i, \"The Grudge\") e \"Jennifer Love Hewitt\" (\"So cosa hai fatto\", \"Ghost Whisperer\"). Negli anni 2010, altre attrici sono state identificate come detentrici dl titolo, tra cui Emma Roberts, Vera Farmiga e Maika Monroe. \nIn Italia, il titolo di scream queen \u00e8 stato dato ad Asia Argento, figlia del regista Dario Argento, che oltre ad aver recitato in molti film del padre annovera molte apparizioni in film horror dei maestri del brivido internazionali. Prima di lei il titolo fu dato anche a sua madre Daria Nicolodi, protagonista di vari film dell'allora compagno Dario Argento gi\u00e0 a partire dagli anni '70."}
{"id": "2390998", "revid": "1718925", "url": "https://it.wikipedia.org/wiki?curid=2390998", "title": "Marco Marzano", "text": "Carriera.\nScalatore, tra gli Under-23 riusc\u00ec a vincere per due volte il Giro della Valle d'Aosta, nel 2002 e nel 2003, eguagliando il record di Ivan Gotti e Jaroslav Popovy\u010d, e il Giro d'Italia dilettanti (o \"Giro Baby\") nel 2004.\nDal 2005 al 2012 gareggi\u00f2 per l'italiana Lampre, nella quale svolse il ruolo di gregario. Nel 2006 si classific\u00f2 secondo al Brixia Tour; tra i piazzamenti delle stagioni seguenti spiccano un terzo posto in una tappa al Giro d'Italia 2009 e un secondo posto ad una tappa alla Vuelta a Espa\u00f1a dello stesso anno.\nDiede l'addio alle competizioni agonistiche a fine 2012, senza mai aver colto successi tra i professionisti. Nel 2014 assunse l'incarico di direttore sportivo nella stessa Lampre, divenuta UAE Emirates a partire dal 2017."}
{"id": "2391005", "revid": "339392", "url": "https://it.wikipedia.org/wiki?curid=2391005", "title": "It Started With A Kiss (drama taiwanese)", "text": ""}
{"id": "2391010", "revid": "467420", "url": "https://it.wikipedia.org/wiki?curid=2391010", "title": "Monte Paschi Eroica", "text": ""}
{"id": "2391020", "revid": "367445", "url": "https://it.wikipedia.org/wiki?curid=2391020", "title": "Tubulo", "text": ""}
{"id": "2391024", "revid": "124123", "url": "https://it.wikipedia.org/wiki?curid=2391024", "title": "Xabier Zandio", "text": "Carriera.\nAtleta con caratteristiche di scalatore, \u00e8 passato professionista nel 2001 con la iBanesto.com, la squadra diretta da Eusebio Unzu\u00e9, rimanendovi fino alla fine del 2010, quando si \u00e8 accasato al team britannico Sky.\nTra i \"pro\" ha ottenuto due vittorie, una Cl\u00e1sica a los Puertos de Guadarrama e una Vuelta a Burgos. Nel 2005 si \u00e8 messo in evidenza al Tour de France concludendo la corsa al 22\u00ba posto e classificandosi inoltre secondo nella tappa con arrivo a Pau e quarto in quella con arrivo a Mende.\nHa concluso la propria attivit\u00e0 agonistica il 23 ottobre 2016 alla Japan Cup."}
{"id": "2391038", "revid": "254182", "url": "https://it.wikipedia.org/wiki?curid=2391038", "title": "Wunderkind", "text": ""}
{"id": "2391040", "revid": "446353", "url": "https://it.wikipedia.org/wiki?curid=2391040", "title": "Partner", "text": ""}
{"id": "2391046", "revid": "28592", "url": "https://it.wikipedia.org/wiki?curid=2391046", "title": "Imperi coloniali", "text": ""}
{"id": "2391050", "revid": "599013", "url": "https://it.wikipedia.org/wiki?curid=2391050", "title": "Christian Kalvenes", "text": "Biografia.\n\u00c8 il fratello di Morten Kalvenes, calciatore e successivamente allenatore.\nCarriera.\nClub.\nGli inizi.\nDopo aver giocato le prime due stagioni nel Varegg, Kalvenes inizi\u00f2 la sua carriera professionistica nel Brann, per cui debutt\u00f2 nell'Eliteserien il 28 maggio 1995, quando sostitu\u00ec Frank Strandli nel successo casalingo per 4-1 contro lo HamKam. Milit\u00f2 poi nello \u00c5sane, ma la svolta nel campionato norvegese arriv\u00f2 con il Sogndal. In questo club, infatti, disput\u00f2 67 partite ed sigl\u00f2 4 reti. Esord\u00ec con questa maglia il 27 agosto 2000, nella vittoria per 0-1 in casa del By\u00e5sen. Nel 2003, torn\u00f2 al Brann: non riusc\u00ec ad imporsi in prima squadra, venendo schierato soltanto in 11 partite in tre anni.\nDundee United.\nIl 2 agosto 2006, Kalvenes fu acquistato dagli scozzesi del Dundee United per la cifra di 50.000 sterline. Nel primo match disputato per la nuova squadra, and\u00f2 a segno nel pareggio per 2-2 contro i Rangers, ad Ibrox Stadium. Ad agosto 2007, fu espulso nella partita contro il Kilmarnock, facilitando cos\u00ec il compito ai suoi avversari, che ottennero una vittoria. Il cartellino rosso fu successivamente invalidato. Per il campionato 2007-2008, Kalvenes fu nominato miglior terzino sinistro della stagione.\nA gennaio 2008, fu riportata la voce che Kalvenes avrebbe aspettato la scadenza del contratto che lo legava al Dundee United per tornare in Norvegia, come ammesso poi dal giocatore a marzo; il difensore aggiunse che sarebbe stata comunque una scelta difficile. Dopo un infortunio, capitato a met\u00e0 aprile, ammise di aver giocato l'ultima partita con il club scozzese e che al termine della stagione sarebbe tornato in Norvegia, per stare vicino alla sua famiglia. Nella sua esperienza a Tannadice Park, totalizz\u00f2 47 apparizioni, con 2 reti all'attivo.\nIl Burnley e il ritorno in Norvegia.\nIl 26 giugno 2008, firm\u00f2 un contratto annuale per il Burnley. Il suo trasferimento arriv\u00f2 a sorpresa, vista la volont\u00e0 espressa di tornare in Norvegia. Segn\u00f2 la prima marcatura per la nuova squadra il 3 marzo 2009, nella vittoria in casa del Blackpool per 0-1.\nIl terzino norvegese ebbe un ruolo importante nella conquista di un posto nella Premier League per il campionato 2009-2010. L'8 aprile 2010, rescisse consensualmente il contratto che lo legava al Burnley. Due mesi dopo, precisamente il 14 giugno, firm\u00f2 per il Brann, tornandoci a giocare per la terza volta in carriera. Il 14 agosto 2012, manifest\u00f2 la volont\u00e0 di ritirarsi al termine della stagione, anche a causa di un infortunio al tendine di Achille che gli aveva creato problemi nel corso dell'ultimo anno.\nStatistiche.\nPresenze e reti nei club.\n\"Aggiornato al 5 dicembre 2012.\""}
{"id": "2391052", "revid": "767487", "url": "https://it.wikipedia.org/wiki?curid=2391052", "title": "Vasil\u012bs K\u014dnstantinou", "text": "Carriera.\nCresciuto nella squadra giovanile del , di cui era portiere titolare, fu promosso in prima squadra nel 1964 come vice di Takis Ikonomopoulos. K\u014dnstantinou ricopr\u00ec il ruolo di portiere di riserva fino al 1974, scendendo in campo come titolare in poche occasioni, tra cui la semifinale di ritorno della Coppa dei Campioni del 1971, in cui il Panathinaikos vinse per 3-0 contro la , assicurandosi la qualificazione in finale.\nPromosso titolare, K\u014dnstantinou difese la porta del Panathinaikos fino al termine della stagione 1981-82, in cui fu ceduto all', dove concluse la sua carriera nel 1984. Conta 28 presenze in nazionale e fece parte della lista dei convocati per la fase finale degli Europei del 1980, prima competizione internazionale della rappresentativa ellenica."}
{"id": "2391061", "revid": "62004", "url": "https://it.wikipedia.org/wiki?curid=2391061", "title": "Xabier Zandio Echaide", "text": ""}
{"id": "2391063", "revid": "1310927", "url": "https://it.wikipedia.org/wiki?curid=2391063", "title": "Rodrigo Alvim", "text": ""}
{"id": "2391065", "revid": "288300", "url": "https://it.wikipedia.org/wiki?curid=2391065", "title": "Rodrigo Oliveira da Silva Alvim", "text": ""}
{"id": "2391073", "revid": "344646", "url": "https://it.wikipedia.org/wiki?curid=2391073", "title": "Burnett Hillman Streeter", "text": "Biografia.\nStudi\u00f2 al The Queen's College dell'Universit\u00e0 di Oxford e fu ordinato sacerdote nel 1899. Dal 1922 sino alla sua morte fu membro della Commissione arcivescovile sulla dottrina della Chiesa di Inghilterra. Scrisse una dozzina di libri nei campi della filosofia della religione, delle religioni comparate e nella critica testuale del Nuovo Testamento.\nIl suo lavoro pi\u00f9 importante fu \"The Four Gospels: A Study of Origins\" (1924), nel quale present\u00f2 l'\"ipotesi delle quattro fonti\" come nuova soluzione del problema sinottico; in questa stessa pubblicazione svilupp\u00f2 la teoria dei \"testi locali\" nel processo di trasmissione dei manoscritti del Nuovo Testamento. Trov\u00f2 anche un nuovo tipo testuale, quello cesariense; sottoline\u00f2 la vicinanza testuale del \"Codex Sinaiticus\" e della \"Vulgata\" di Girolamo."}
{"id": "2391087", "revid": "599013", "url": "https://it.wikipedia.org/wiki?curid=2391087", "title": "Jan \u0160im\u016fnek", "text": "Carriera.\nClub.\nIn Repubblica Ceca: Sparta Praga e Kladno.\nDopo aver trascorso i primi anni nelle societ\u00e0 calcistiche \"Chatel St. Denis\", \"FC Monthey\" viene notato da una delle migliori societ\u00e0 della Repubblica Ceca, lo Sparta Praga; nonostante ci\u00f2 viene fatto maturare nelle giovanili dell'Hellas Winterthur e del Bohemians Praha. Nel 2005 passa in prima squadra ma viene subito relegato nella squadra riserve dello Sparta Praga, dove giocher\u00e0 tutta la stagione, giocando una sola partita di Gambrinus Liga. Nel 2006 viene acquistato dal Kladno dove riesce ad esprimersi a discreti livelli giocando tutta la stagione da titolare fisso, al termine della quale la squadra si salver\u00e0 rimanendo in prima divisione.\nWolfsburg.\nTorna allo Sparta Praga nel 2007 ma \u00e8 presto acquistato per 3,5 milioni di euro dai tedeschi del Wolfsburg dove esordisce il 18 agosto 2007 in Duisburg-Wolfsburg 1-3 nella seconda giornata di Bundesliga giocando l'incontro da titolare. Il 2 novembre 2007 subisce un infortunio alla coscia e si riprende il 5 novembre. Il 14 novembre gli ritorna il fastidio alla coscia che lo tiene lontano per poco tempo e riesce a calcare i campi tedeschi gi\u00e0 il 19 novembre. Alla fine del campionato il Wolfsburg giunge al quinto posto potendo cos\u00ec partecipare alla Coppa UEFA. In campionato Simunek \u00e8 condizionato da un infortunio ad inizio stagione, il 28 agosto 2008, rimanendo indisponibile per quasi un mese. A fine stagione la squadra si aggiudica il primo titolo nazionale della sua storia. Anche la stagione 2009-2010 \u00e8 condizionata da diversi infortuni: il primo, del 20 agosto 2009, \u00e8 un infortunio grave che lo tiene lontano dai campi per due mesi, per lo strappo muscolare degli adduttori. Il secondo, il 25 febbraio 2010, \u00e8 un infortunio meno grave ma che lo terr\u00e0 fuori dai campi di gioco per circa tre settimane. In questa stagione alcune l'allenatore Armin Veh non lo faceva giocare spesso costringendolo spesso alla panchina. Con i \"Lupi\" gioca in Coppa UEFA/Europa League e in Champions.\nKaiserslautern.\nNella stagione 2010-2011 si trasferisce al K'lautern in cambio di 850.000 euro, esordendo in Kaiserslautern-Arminia Bielefeld 3-0, incontro di DFB Pokal, il 26 ottobre 2010, dopo pochi minuti di gioco subisce un nuovo infortunio, pi\u00f9 grave dei precedenti, ed \u00e8 ancora uno strappo muscolare degli adduttori, che lo render\u00e0 indisponibile sino gli inizi di dicembre.\nNazionale.\nDopo aver trascorso dal 2003 nelle Nazionali minori della Repubblica Ceca, nel 2006 arriva nell'Under-21 e nel 2007 gioca nella Nazionale maggiore. Ha esordito il 18 ottobre 2003, all'Europeo Under-17 in Repubblica Ceca-Liechtenstein 5-1. Nel 2007 partecipa al Mondiale Under-20 in Canada giocando tutti gli incontri: dopo aver superato il girone con Argentina 0-0, Corea del Nord 2-2 e Panama 2-1, supera i sedicesimi contro il Giappone e ai quarti la Spagna raggiunge la semifinale dove la Rep. Ceca sconfigge l'Austria 2-0 arrivando alla finale dove \u00e8 l'Argentina a trionfare 2-1."}
{"id": "2391088", "revid": "287204", "url": "https://it.wikipedia.org/wiki?curid=2391088", "title": "Jan Simunek", "text": ""}
{"id": "2391089", "revid": "115549", "url": "https://it.wikipedia.org/wiki?curid=2391089", "title": "K.R.C. Genk", "text": ""}
{"id": "2391104", "revid": "3115", "url": "https://it.wikipedia.org/wiki?curid=2391104", "title": "Lehnice", "text": "Lehnice (in ungherese \"L\u00e9g\") \u00e8 un comune della Slovacchia facente parte del distretto di Dunajsk\u00e1 Streda, nella regione di Trnava."}
{"id": "2391105", "revid": "51323", "url": "https://it.wikipedia.org/wiki?curid=2391105", "title": "L\u00e9g", "text": ""}
{"id": "2391108", "revid": "61467332", "url": "https://it.wikipedia.org/wiki?curid=2391108", "title": "Scream Queen", "text": ""}
{"id": "2391112", "revid": "767487", "url": "https://it.wikipedia.org/wiki?curid=2391112", "title": "L\u00fa\u010d na Ostrove", "text": "L\u00fa\u010d na Ostrove (in ungherese \"L\u00facs\") \u00e8 un comune della Slovacchia facente parte del distretto di Dunajsk\u00e1 Streda, nella regione di Trnava."}
{"id": "2391114", "revid": "287204", "url": "https://it.wikipedia.org/wiki?curid=2391114", "title": "Luc na Ostrove", "text": ""}
{"id": "2391115", "revid": "974994", "url": "https://it.wikipedia.org/wiki?curid=2391115", "title": "Monumento funebre dell'antipapa Giovanni XXIII", "text": "Il monumento funebre dell'antipapa Giovanni XXIII \u00e8 un'opera di Donatello e Michelozzo in marmo e bronzo dorato, custodito nel Battistero di Firenze e risalente al 1422-1428 circa. In altezza misura 7,32 metri.\nStoria.\nGiovanni XXIII, al secolo Baldassarre Cossa, fu una delle figure pi\u00f9 controverse tra gli antipapi. Riconosciuto da molti come vero papa, venne deposto in maniera controversa nel concilio di Costanza del 1415 da dove fugg\u00ec e venne imprigionato in Germania. Fu liberato grazie al pagamento del riscatto da parte di Giovanni di Bicci de' Medici e, deposto definitivamente il triregno, fu ospitato a Firenze da Cosimo il Vecchio, che lo aiut\u00f2 a ottenere almeno il titolo cardinalizio, che venne concesso da Martino V in segno di conciliazione.\nMor\u00ec nel 1419, ma prima aveva incaricato quattro emeriti cittadini, Bartolommeo di Taldo Valori, Niccol\u00f2 da Uzzano, Vieri Guadagni e lo stesso Giovanni de' Medici, di occuparsi della sua sepoltura, da collocarsi in un monumento in una chiesa fiorentina a loro scelta. La preferenza per il battistero di San Giovanni venne formalizzata nel 1422, dopo l'autorizzazione dell'Arte di Calimala che ne aveva il patronato, andando cos\u00ec a confermare la predilezione del Cossa stesso per questo luogo, che aveva beneficiato con diverse donazioni.\nNon si conosce la data esatta di inizio dei lavori, ma la si colloca, per le parti principali, al 1426, un anno dopo che era nato il sodalizio di bottega tra Donatello e Michelozzo. Non si conoscono gli estremi precisi della commissione e del pagamento dell'opera, ma la sua storia \u00e8 stata chiarita dalla Lisner (1958-1959), che ha analizzato i vari riferimenti documentari indiretti.\nNel 1431 Martino V fece correggere l'iscrizione tombale, facendo aggiungere la parola \"quondam\" a \"papa\", cio\u00e8 \"gi\u00e0\" papa (perch\u00e9 al momento della morte non lo era pi\u00f9).\nIl monumento, con il suo sviluppo in verticale e dall'aspetto teatrale, fece da modello per numerosi altri monumenti funebri, come quelli, per restare in ambito fiorentino, nella basilica di Santa Croce.\nDescrizione e stile.\nIl monumento \u00e8 collocato tra due colonne a destra dell'altare maggiore. \u00c8 concepito come una serie di strutture sovrapposte, con il feretro scolpito sulla tomba vera e propria. La composizione sar\u00e0 poi ripresa da Bernardo Rossellino nella tomba di Leonardo Bruni.\nPartendo dal basso si incontra uno zoccolo decorato da modanature e da un fregio con cherubini, festoni e ghirlande. Seguono tre nicchie a conchiglia con i bassorilievi della \"Fede\", la \"Carit\u00e0\" e la \"Speranza\". Sopra di esse, quattro mensole intervallate da stemmi araldici, reggono il sepolcro vero e proprio, con due putti seduti a fianco dell'iscrizione dedicatoria:\nDa notare lo stemma centrale, che \u00e8 quello pontificio, riferendosi esplicitamente all'esercizio del papato da parte del defunto.\nLa lapide non manca di ricordare lo status di \"ex\" papa, anche perch\u00e9 la sua sepoltura nella chiesa non creasse alcun conflitto con la Curia Romana.\nSopra il sarcofago si trova la statua in bronzo dorato di Giovanni XXIII, sicura opera di Donatello. Il religioso \u00e8 rappresentato adagiato su un lettino con un ricco drappo nero (in bronzo) e un cuscino con nappe. Abbigliato in un sontuoso abito cardinalizio (con mitria, guanti e mantello), ha il capo reclinato lateralmente e il volto espressivamente corrucciato, ma non eccessivamente, infatti pare come addormentato. Il lettuccio venne staccato dalla parete in un secondo momento e portato in avanti di circa 40\u00a0cm, facendolo pendere leggermente verso l'esterno, per rendere meglio visibile il ritratto bronzeo dal basso.\nLa statua \u00e8 coperta da un baldacchino marmoreo che disegna una cuspide, al di sotto della quale si trova una lunetta in forma di conchiglia con una raffigurazione della \"Madonna col Bambino\", pure di mano di Donatello. Il tendaggio \u00e8 decorato da melograni, simbolo di eternit\u00e0.\nIl bronzo del ritratto del defunto \u00e8 lavorato con grande maestria, le pieghe della veste evocano la morbidezza della stoffa, ma le increspature sottolineano la vivacit\u00e0 inquieta tipica delle migliori opere di Donatello.\nAttribuzione.\nLa questione dell'attribuzione a Donatello o a Michelozzo a ad aiuti di bottega \u00e8 una questione molto dibattuta dalla critica, che non ha raggiunto ancora una posizione unanime. Geymuller (1894) e Lisner (1958-1959) attribuirono l'intero monumento a Donatello con un intervento di Michelozzo legato essenzialmente alla definizione della struttura architettonica. Janson (1941) e Pope-Hennessy (1958) ipotizzarono un contributo pi\u00f9 rilevante di Michelozzo. Ronald Lightbown (1980) attribu\u00ec a quest'ultimo la lunetta con la \"Madonna col Bambino\", mentre il giacente veniva assegnato a Donatello e il fregio di ghirlande e putti e le \"Virt\u00f9\" a maestranze di bottega, contraddicendo Vasari che annot\u00f2 le \"Virt\u00f9\" come opere michelozziane.\nMiranda Ferrara e Francesco Quinterio, sottolineando l'et\u00e0 molto giovane di Michelozzo, gli assegnarono un ruolo essenzialmente di fonditore, reduce dall'attivit\u00e0 alla zecca e dalla collaborazione con Ghiberti. Alcuni elementi stilistici \"nordici\" vennero spiegati anche come gli effetti di un viaggio a Venezia di Michelozzo del 1423."}
{"id": "2391116", "revid": "51323", "url": "https://it.wikipedia.org/wiki?curid=2391116", "title": "L\u00facs", "text": ""}
{"id": "2391117", "revid": "287204", "url": "https://it.wikipedia.org/wiki?curid=2391117", "title": "Lucs", "text": ""}
{"id": "2391120", "revid": "1310927", "url": "https://it.wikipedia.org/wiki?curid=2391120", "title": "Caiuby", "text": ""}
{"id": "2391121", "revid": "404449", "url": "https://it.wikipedia.org/wiki?curid=2391121", "title": "Villamagna (Bagno a Ripoli)", "text": "Villamagna \u00e8 una frazione del comune italiano di Bagno a Ripoli, nella citt\u00e0 metropolitana di Firenze, in Toscana.\nStoria.\nIl borgo di Villamagna \u00e8 ricordato per la prima volta nel 1067. Vi ebbero giurisdizione le monache di Sant'Ellero di Vallombrosa, come confermato da un privilegio dell'imperatore Enrico VI firmato a Pisa il 26 febbraio 1191. Fu sede di un castello.\nVillamagna contava 350 abitanti nel 1833.\nMonumenti e luoghi d'interesse.\nNella piazza principale del paese si trova la pieve di San Donnino, risalente all'VIII secolo. Nelle vicinanze, salendo verso la chiesa e il convento di San Francesco all'Incontro, \u00e8 situato l'oratorio del Beato Gherardo, della fine del XIV secolo, che conserva le reliquie del beato Gherardo di Villamagna, nato a Villamagna intorno al 1174.\nPresso la frazione si trova la Villa Il Poggio di Villamagna."}
{"id": "2391123", "revid": "767487", "url": "https://it.wikipedia.org/wiki?curid=2391123", "title": "Macov", "text": "Macov (in ungherese \"Mach\u00e1za\") \u00e8 un comune della Slovacchia facente parte del distretto di Dunajsk\u00e1 Streda, nella regione di Trnava."}
{"id": "2391124", "revid": "1305772", "url": "https://it.wikipedia.org/wiki?curid=2391124", "title": "Testa di Malacosta", "text": "La Testa di Malacosta (3212 ) \u00e8 una montagna delle Alpi Cozie, situata sul confine tra Italia e Francia tra la testata della valle Varaita di Bellino ed una valle laterale della valle dell'Ubaye.\nCaratteristiche.\nSi trova a cavallo dei territori comunali di Bellino in Italia, e di Saint-Paul-sur-Ubaye in Francia.\n\u00c8 situata sullo spartiacque alpino principale, nella zona compresa tra la Cima Mongioia ed il Monte Maniglia. La cresta spartiacque, che scende dalla Cima Mongioia al \"passo di Mongioia\", da qui prosegue con un ampio arco dapprima in direzione sud-ovest oltrepassando il monte Giuep ed il \"col de Longet\" (3050\u00a0m), indi verso ovest-sud-ovest per ancora qualche centinaio di metri. Ad un tratto la cresta piega bruscamente verso sud, e raggiunge il nodo della Testa di Malacosta, dove ancora piega verso sud-ovest fino alla quota 3093, dove di nuovo si raddrizza in direzione sud, scende al \"Colle di Malacosta\" e prosegue prima verso la Testa del Vallone del Lupo, poi, con qualche serpeggiamento, verso il Pelvo di Ciabrera. Dalla vetta diramano sul versante italiano due dorsali secondarie. La prima si dirige decisamente ad est, biforcandosi dopo circa 250\u00a0m: il ramo principale prosegue verso est-sud-est fino alla punta Mait (3022\u00a0m), l'altro si dirige verso nord-nord-ovest digradando verso il \"cumbal Traversier\". La seconda cresta parte in direzione sud-est, poi piega a sud per circa 400\u00a0m fino a quota 2966, dove gira di nuovo in direzione sud-sud-est, contornando ad oriente la \"valle della Baiso del Colle\". Due dorsali poco marcate si dipartono anche sul versante francese in direzione ovest, a partire dalla cresta nord della montagna: una dove la cresta gira in direzione est-nord-est, l'altra a met\u00e0 tra questo punto e la vetta.\nLa vetta \u00e8 costituita da pendii detritici, pi\u00f9 omogenei sul versante francese, pi\u00f9 rotti dalle diverse creste sul versante italiano. Il culmine \u00e8 indicato da un semplice ometto di pietre.\nL'intera montagna \u00e8 costituita dai calcescisti puri, micascistici e filladici del \"complesso dei calcescisti ofiolitiferi\" (\"pietre verdi di Gastaldi\"), risalenti al Cretaceo. I piani di scistosit\u00e0 e di fratturazione hanno giacitura generale nord-sud, con oscillazioni coincidenti con quelle delle creste principali, ed hanno direzione d'immersione tendenzialmente verso ovest o sud-ovest.\nAscensione alla vetta.\nIl percorso di accesso \u00e8 di tipo escursionistico, con per\u00f2 alcuni passaggi fuori sentiero che richiedono una certa esperienza; la difficolt\u00e0 complessiva \u00e8 comunque valutata in E.\nL'accesso avviene da Sant'Anna di Bellino. Si risale il \"vallone di Rui\" fino alla base della valle della \"Baiso del Colle\", che si risale per tracce di sentiero. Allo scomparire del sentiero, si risale direttamente per pendio detritico al \"colle di Malacosta\", da dove, seguendo la cresta in direzione nord-ovest, si giunge alla vetta.\nD'inverno, la cima \u00e8 raggiungibile avvicinandosi con gli sci, in diversi itinerari di sci alpinismo, che prevedono anche percorsi ad anello con concatenamenti di vette locali."}
{"id": "2391125", "revid": "51323", "url": "https://it.wikipedia.org/wiki?curid=2391125", "title": "Mach\u00e1za", "text": ""}
{"id": "2391126", "revid": "287204", "url": "https://it.wikipedia.org/wiki?curid=2391126", "title": "Machaza", "text": ""}
{"id": "2391127", "revid": "288300", "url": "https://it.wikipedia.org/wiki?curid=2391127", "title": "Caiuby Francisco da Silva", "text": ""}
{"id": "2391130", "revid": "767487", "url": "https://it.wikipedia.org/wiki?curid=2391130", "title": "I nipoti di Paperino", "text": "I nipoti di Paperino (\"Donald's Nephews\") \u00e8 un film del 1938 diretto da Jack King. \u00c8 un cortometraggio animato della serie \"Donald Duck\", prodotto dalla Walt Disney Productions e uscito negli Stati Uniti il 15 aprile 1938, distribuito dalla RKO Radio Pictures. Questo cartone \u00e8 la prima apparizione animata di Qui, Quo e Qua.\nTrama.\nPaperino riceve una cartolina di sua sorella, Della Duck, che dice che i suoi tre \"angelici\" ragazzi, Qui, Quo e Qua, vengono a fargli visita. In un primo momento Paperino \u00e8 entusiasta di vedere i suoi nipoti, ma ben presto i ragazzi iniziano a giocare a croquet dentro casa su dei tricicli, rompendo diversi oggetti e facendo cadere vicino a Paperino un libro dal titolo \"L'educazione del bimbo\". Paperino apre il libro e legge che la musica pu\u00f2 calmare anche i bambini selvaggi. Si mette cos\u00ec a suonare al pianoforte \"Pop Goes the Weasel\", ma viene varie volte infastidito da Qui, Quo e Qua, che finiscono con litigare. Paperino sfoglia quindi il libro, dove trova scritto che quando i bambini litigano possono solo aver fame. Prende perci\u00f2 dalla tavola un tacchino e lo mostra ai nipotini, i quali si mettono a litigare anche in questo frangente. Paperino ordina ai suoi nipoti di stare fermi mentre lui dice una preghiera, ma subito dopo uno di loro gli morde la mano. Il papero legge sul libro che, se tutti i suggerimenti falliscono, di suscitare la loro simpatia. Mentre finge di piangere, un nipotino lo consola; gli altri due nel frattempo farciscono una fetta di torta con della senape piccante, per poi darla al loro zio. A Paperino va letteralmente a fuoco la gola e i ragazzi gli gettano acqua in continuazione, per poi andarsene con i loro tricicli, lasciandolo con la casa quasi distrutta. Paperino butta l'occhio su una pagina che recita: \"Dopo tutto, i bambini sono angeli senza ali\". Leggendo ci\u00f2, si arrabbia talmente tanto da strappare il libro in mille pezzi.\nEdizioni home video.\nVHS.\nIl cortometraggio \u00e8 incluso nel diciassettesimo volume della serie di VHS \"VideoParade\", uscito nel maggio 1994. \u00c8 stato incluso inoltre all'interno dello speciale in VHS \"I capolavori di Paperino\", senza i titoli di testa e di coda, uscito a febbraio 1998.\nDVD.\nIl cortometraggio \u00e8 incluso nel DVD \"Walt Disney Treasures: Semplicemente Paperino - Vol. 1\"."}
{"id": "2391134", "revid": "767487", "url": "https://it.wikipedia.org/wiki?curid=2391134", "title": "Mad (Slovacchia)", "text": "Mad (in ungherese \"Nagymad\") \u00e8 un comune della Slovacchia facente parte del distretto di Dunajsk\u00e1 Streda, nella regione di Trnava."}
{"id": "2391137", "revid": "51323", "url": "https://it.wikipedia.org/wiki?curid=2391137", "title": "Nagymad", "text": ""}
{"id": "2391140", "revid": "24258351", "url": "https://it.wikipedia.org/wiki?curid=2391140", "title": "Missione suborbitale", "text": ""}
{"id": "2391152", "revid": "36426", "url": "https://it.wikipedia.org/wiki?curid=2391152", "title": "Tomba dell'antipapa Giovanni XXIII", "text": ""}
{"id": "2391154", "revid": "36426", "url": "https://it.wikipedia.org/wiki?curid=2391154", "title": "Monumento funebre all'Antipapa Giovanni XXIII", "text": ""}
{"id": "2391157", "revid": "88812", "url": "https://it.wikipedia.org/wiki?curid=2391157", "title": "Bullenhuser Damm", "text": ""}
{"id": "2391161", "revid": "599013", "url": "https://it.wikipedia.org/wiki?curid=2391161", "title": "Andr\u00e9 Lenz", "text": ""}
{"id": "2391163", "revid": "287204", "url": "https://it.wikipedia.org/wiki?curid=2391163", "title": "Andr\u00e8 Lenz", "text": ""}
{"id": "2391164", "revid": "729019", "url": "https://it.wikipedia.org/wiki?curid=2391164", "title": "Jos\u00e9 de Armend\u00e1riz", "text": "Inizio della carriera.\nSi arruol\u00f2 nell'esercito e combatt\u00e9 nella guerra di successione spagnola dalla parte di Filippo V di Spagna. Fu impegnato anche nelle campagne di Napoli, Sardegna, Rosell\u00f3n e Catalogna, oltre che nell'assedio di Gibilterra. Filippo gli concesse il titolo di marchese di Castelfuerte il 5 giugno 1711. Fu governatore di Tarragona e capitano generale di Guip\u00fazcoa. Fu membro dell'Ordine del Toson d'oro e dell'Ordine di Santiago.\nVicer\u00e9 del Per\u00f9.\nNel 1723 Filippo lo nomin\u00f2 vicer\u00e9 del Per\u00f9, posizione che assunse nel maggio dell'anno successivo. Il suo governo si distinse per una campagna contro frodi e corruzione all'interno del governo, e per le riforme della tesoreria reale e della raccolta delle tasse. Si impegn\u00f2 per il rafforzamento della \"mita\", il lavoro forzato degli indigeni nelle miniere d'argento, stimolando quindi la produzione di metalli. Imprigion\u00f2 il conte di San Juan de Lurigancho, direttore della zecca, ed il suo assistente per la produzione di monete false. Per combattere il contrabbando (soprattutto d'argento) riorganizz\u00f2 la marina e fortific\u00f2 le coste.\nRistabil\u00ec il sistema secondo il quale i nobili Inca che erano in grado di provare la propria discendenza potevano essere riconosciuti come hijosdalgo di Castiglia. Questo port\u00f2 ad un'attivit\u00e0 frenetica della nobilt\u00e0 locale nel tentativo di veder riconosciuto il proprio status sociale.\nNel 1724 la societ\u00e0 di Lima scopr\u00ec una bevanda esotica, il caff\u00e8.\nLa rivolta dei Comuneros in Paraguay.\nIn questo periodo scoppi\u00f2 la Comunero Revolt in Paraguay. Il governatore del Paraguay, Diego de los Reyes Balmaceda, era un impopolare sostenitore dei gesuiti. Un predecessore del vicer\u00e9 Armend\u00e1riz, Carmine Nicolao Caracciolo, aveva mandato un ispettore nel 1721 per investigare. L'ispettore era Jos\u00e9 de Antequera y Castro. Antequera conquist\u00f2 il supporto dei comuneros, contrast\u00f2 l'autorit\u00e0 reale, imprigion\u00f2 Reyes Balmaceda ed espulse i gesuiti. I gesuiti non erano amati perch\u00e9 proteggevano molti indiani dal lavoro forzato. Antequera sconfisse un gruppo di fedeli al re a Buenos Aires, comandati da Garc\u00eda Ros.\nNel 1724 Armend\u00e1riz, ora vier\u00e9 di Lima, ordin\u00f2 che il governatore di Buenos Aires Bruno Mauricio de Zabala sedasse la ribellione spedendo Antequera a Lima per il processo. I seguaci di Antequera lo abbandonarono, ed egli fu costretto a fuggire in un convento a Cord\u00f3ba nel marzo del 1725. Fu arrestato a Chuquisaca nel Charcas, e portato a Lima. Fu infine processato e, nel 1731, dcapitato. Un'altra rivolta stava per\u00f2 scoppiando il Paraguay nel 1730, stavolta guidata da Fernando Momp\u00f3 de Zayas. Momp\u00f3 sosteneva la sovranit\u00e0 del popolo sul re.\nArmend\u00e1riz affront\u00f2 la ribellione. La prima rivolta dei Chiriguano, guidati da Aruma, si ebbe nel 1727. Nel 1730 ci fu un'insurrezione ad Oropesa guidata dal mestizo Alejo Calatayud.\nFine del mandato.\nNel 1736 Armend\u00e1riz lasci\u00f2 l'incarico al successore, Jos\u00e9 Antonio de Mendoza. L'ex-vicer\u00e9 torn\u00f2 in Spagna divenendo capitano della guardia reale. Mor\u00ec nel 1740 senza lasciare eredi."}
{"id": "2391165", "revid": "287204", "url": "https://it.wikipedia.org/wiki?curid=2391165", "title": "Andre Lenz", "text": ""}
{"id": "2391166", "revid": "123538935", "url": "https://it.wikipedia.org/wiki?curid=2391166", "title": "Conclave del 1903", "text": "Il conclave del 1903 venne convocato a seguito della morte del papa Leone XIII, avvenuta a Roma il 20 luglio dello stesso anno. Si svolse alla Cappella Sistina dal 31 luglio al 4 agosto, e, dopo sette scrutini, venne eletto papa il cardinale Giuseppe Sarto, patriarca di Venezia, che assunse il nome di Pio X. L'elezione venne annunciata dal cardinale protodiacono Luigi Macchi.\nSituazione generale.\nNel 1903, dopo 25 anni di pontificato, mor\u00ec Leone XIII. I cardinali erano 64, di cui solo il cardinale decano, Luigi Oreglia di Santo Stefano, era stato nominato da Pio IX. Tutti gli altri erano stati creati da Leone XIII. Due non parteciparono all'elezione: il cardinale Francis Patrick Moran, arcivescovo di Sydney, che non arriv\u00f2 in tempo a Roma, e il cardinale Michelangelo Celesia, arcivescovo di Palermo, ammalato, che mor\u00ec pochi mesi dopo.\nFra i cardinali riuniti in conclave la questione principale era se eleggere un papa per continuare le scelte di Leone XIII o se scegliere un conservatore per continuare la linea di Pio IX.\nIl conclave.\nL'attenzione dei porporati, riuniti nella Cappella Sistina, si concentr\u00f2 sul cardinale Mariano Rampolla del Tindaro, segretario di stato di Leone XIII. Rampolla era il principale papabile, e, come previsto, arriv\u00f2 molto vicino all'elezione. Alcuni porporati si dichiararono per\u00f2 contrari all'elezione di Rampolla, troppo immischiato negli affari diplomatici fra le varie potenze europee. Il cardinale Fran\u00e7ois-D\u00e9sir\u00e9 Mathieu disse: \"Vogliamo un papa che sia estraneo a ogni polemica, che abbia trascorso la vita nella cura delle anime, che si occupi minuziosamente del governo della Chiesa e che, soprattutto, sia padre e pastore. Un tale pontefice noi l'abbiamo a disposizione. Ha dato ottima prova di s\u00e9 nella sua importante diocesi. Unisce una retta capacit\u00e0 di giudizio a una grande austerit\u00e0 di costumi e a una ammirevole bont\u00e0 che gli ha guadagnato l'animo di tutti dovunque sia passato. Noi voteremo per il patriarca di Venezia.\" Anche fra i cardinali italiani la candidatura di Rampolla apparve troppo politicizzata, sia per l'eccessivo interesse dei francesi, sia per l'eccessiva ostilit\u00e0 degli austro-ungarici.\nI cardinali tedeschi preferivano, invece, il cardinale Serafino Vannutelli, appoggiato anche dalla corrente austriaca per i suoi buoni rapporti sia con l'Austria-Ungheria che con il Regno d'Italia, oppure il cardinale Girolamo Maria Gotti, prefetto della Congregazione della Propaganda Fide, che era considerato conservatore in campo dottrinale, ma che godeva fama di uomo di larghe vedute in materia politica ecclesiale ed era considerato un eccellente amministratore.\nAl primo scrutinio Rampolla guadagn\u00f2 24 voti, Girolamo Maria Gotti 12, Giuseppe Sarto 5 e Serafino Vannutelli 4. Nello scrutinio pomeridiano i risultati confermarono la forza dei sostenitori di Rampolla, che sal\u00ec a 29 voti, mentre Gotti arriv\u00f2 a 16 e Sarto a 10. Gli austro-ungarici, che, nel primo scrutinio, votarono per Gotti, fecero confluire a Sarto i loro voti. Al termine della prima giornata i sostenitori di Rampolla e di Sarto furono pari, ma i timori che la candidatura di Rampolla potesse avere successo continuarono a serpeggiare. Il cardinale Antonio Agliardi avvicin\u00f2 l'arcivescovo di Breslavia Georg von Kopp, e, riferendosi a Rampolla, lo mise in guardia dal pericolo di eleggere un \"acerrimo nemico dell'Austria e niente affatto amico della Germania\".\nQuando Fran\u00e7ois-D\u00e9sir\u00e9 Mathieu venne avvicinato dal cardinale della corona austriaca Jan Puzyna, principe vescovo di Cracovia, si accorse che quest'ultimo era gravato da un segreto: Puzyna, infatti, aveva in tasca \"un'ingiunzione formale contro lo Spirito Santo sotto forma di un messaggio che lo imbarazza molto e che vorrebbe far recapitare da un altro\". Il principe vescovo di Cracovia recava un foglio con il veto contro il cardinale Rampolla. Il segretario del sacro collegio, Rafael Merry del Val, rifiut\u00f2 di accettare il foglietto, ritraendo la mano e lasciandolo svolazzare per terra, dove Puzyna dovette raccattarlo. Lo stesso diniego venne posto dal cardinale Luigi Oreglia di Santo Stefano. Il 2 agosto Puzyna rifer\u00ec a Kopp dei rifiuti ricevuti e costui gli disse di rendere subito noto il veto, prima che Rampolla potesse essere troppo vicino all'elezione. Il principe vescovo di Cracovia avvert\u00ec quindi lo stesso Rampolla di quanto stava per fare.\nQuando a Rampolla mancarono pochi voti per essere eletto, Puzyna si alz\u00f2 in piedi e chiese la parola. Estraendo di tasca il foglio, da leggere \"eventualmente e solo in caso estremo\", disse che l'imperatore Francesco Giuseppe I d'Austria, avvalendosi dell'antico \"ius exclusivae\", poneva il veto contro Rampolla. Il motivo del veto era la politica troppo filofrancese e antiaustriaca del Rampolla.\nI cardinali rimasero stupiti (\u00abUn episodio disgustoso\u00bb comment\u00f2 il cardinale Andrea Carlo Ferrari; \u00abLa cosa in se stessa, e il modo, rec\u00f2 stupore e indignazione al Sacro Collegio. Grande e penosa l'impressione di tutti\u00bb, disse il cardinale Domenico Ferrata), ma accettarono l'interferenza imperiale e Rampolla, il quale era molto vicino all'elezione, perse i propri voti.\nIl veto, tuttavia, risult\u00f2 abbastanza inutile, poich\u00e9 il blocco che sosteneva Rampolla era riuscito a fargli guadagnare il massimo dei voti possibili e non riusciva a fargli comunque ottenere l'elezione. Nella votazione successiva, infatti, Rampolla guadagn\u00f2 solamente un voto, segno che, con o senza veto, il partito rampolliano aveva raggiunto il suo massimo e si vedeva costretto a cercare un altro candidato.\nI consensi si concentrarono allora sul patriarca di Venezia Giuseppe Sarto, che venne eletto e assunse il nome di Pio X.\nPio X, dopo la sua elezione, abol\u00ec il diritto di veto dei capi di stato e mantenne Rampolla come Segretario di Stato solo per pochi mesi, dato che in novembre lo sostitu\u00ec con Rafael Merry del Val. Come i suoi predecessori, Pio X non riconosceva il Regno d'Italia; impart\u00ec pertanto la sua prima benedizione dalla loggia interna della basilica anzich\u00e9 da quella esterna, in modo da non benedire la citt\u00e0 di Roma, sede dei Savoia.\nLe votazioni.\nSecondo la ricostruzione del vaticanista Giancarlo Zizola, i seguenti sarebbero gli esiti delle votazioni. Sono elencati solo i candidati principali, tralasciando la dispersione dei voti rimanenti.\nMattina del 2 agosto, terzo scrutinio.\nAnnuncio del veto contro Rampolla.\nMattina del 4 agosto, settimo scrutinio.\nIl cardinal Sarto annunci\u00f2 di voler assumere il nome di Pio, in ricordo dei vari pontefici con tale nome"}
{"id": "2391171", "revid": "71155", "url": "https://it.wikipedia.org/wiki?curid=2391171", "title": "Evino", "text": ""}
{"id": "2391173", "revid": "1573940", "url": "https://it.wikipedia.org/wiki?curid=2391173", "title": "Walter Van Beirendonck", "text": "Biografia.\nWalter Van Beirendonck studia design della moda presso la Royal Academy of Fine Arts di Anversa dal 1978 al 1981. Nel 1981 si laurea insieme alla classe che diverr\u00e0 conosciuta come la \"Antwerp Six\", ovvero un gruppo di stilisti diventati particolarmente influenti nel campo della moda, che comprende anche Ann Demeulemeester, Dries van Noten, Dirk Van Saene, Dirk Bikkembergs e Marina Yee.\nInizialmente Walter Van Beirendonck lavora per lo stilista italiano Gianfranco Ferr\u00e9 per il quale disegna la linea di abbigliamento sportivo \"Rhinosaurus Rex\", fino al 1992. Dal 1983, lo stilista inizia a realizzare le proprie collezioni, ispirate alle arti visuali, alla letteratura, e dalle influenze etniche. Le inusuali combinazioni di colore, e le forti influenze grafiche sono le principali caratteristiche delle sue creazioni.\nNel 1995 il suo marchio viene ribattezzato \"Wild and Lethal Trash\". Nel 1997 disegna i costumi per il PopMart Tour degli U2, mentre nel 1998 cura la realizzazione delle divise dei ciclisti della nazionale del Belgio. Nel 1999, gli viene riconosciuto il titolo onorifico di \"ambasciatore culturale per le Fiandre\". Nel 2001 cura il progetto \"Fashion 2001 Landed-Geland\" ad Anversa.\nOltre al lavoro di stilista, Walter Van Beirendonck ha anche lavorato come insegnante alla Royal Academy of Fine Arts di Antwerp per dodici anni, dal 1984 al 1996."}
{"id": "2391175", "revid": "118416915", "url": "https://it.wikipedia.org/wiki?curid=2391175", "title": "Windows NT 3.51", "text": "Windows NT 3.51 (1995) \u00e8 un sistema operativo a 32 bit della famiglia Windows NT, evoluzione di Windows NT 3.5. Il suo nome in codice era Microsoft Daytona, lo stesso di Windows NT 3.5. \u00c8 stato pubblicato il 30 maggio 1995, nove mesi dopo Windows NT 3.5 e tre mesi prima del rilascio di Windows 95.\nVenne distribuito in due versioni:"}
{"id": "2391176", "revid": "599013", "url": "https://it.wikipedia.org/wiki?curid=2391176", "title": "Daniel Adlung", "text": "Carriera.\nSettore giovanile.\nIn giovent\u00f9, Adlung milita nei settori giovanili di \"SV Hiltpoltstein\", Norimberga e .\nClub.\nGreuther F\u00fcrth.\nIn quest'ultima squadra avviene il suo debutto nel calcio professionistico, durante l'ottava giornata del campionato di Zweite Liga 2005/06: il 30 settembre 2005, nella sfida in trasferta contro l'Alemannia Aachen entra al 77\u00ba minuto, sostituendo Roberto Hilbert. Il 9 dicembre dello stesso anno disputa la sua prima gara da titolare, alla sedicesima giornata, sul campo dell'. Conclude la prima stagione da professionista con 17 presenze, ma senza realizzare alcun gol.\nLa prima rete con la squadra di F\u00fcrth \u00e8 datata 13 novembre 2006, durante la seconda stagione nella serie cadetta tedesca: alla dodicesima giornata, sul terreno amico, ospite il , mette a segno il momentaneo vantaggio del 2-1; la gara finir\u00e0 poi 2-2.\nConcluder\u00e0 la propria esperienza nel club nel maggio 2008, dopo tre stagioni di Zweite Liga, 74 presenze in campionato e 4 reti segnate.\nWolfsburg.\nAll'inizio della stagione 2008/09 viene ingaggiato dal Wolfsburg, club di Bundesliga. Nonostante la felicissima stagione vissuta dal club, culminata nella conquista del titolo, Adlung non scende mai in campo in campionato; gioca un solo incontro in prima squadra, nel secondo turno di Coppa di Germania, contro i dilettanti dell'Oberneuland.\nViene invece spesso schierato nella seconda squadra, militante nel campionato di Regionalliga Nord (quarta divisione); per lui la stagione si conclude con 20 presenze e 3 reti.\nAlemannia Aachen.\nPer la stagione 2009/2010 Adlung viene ingaggiato dal club di Zweite Liga dell'Alemannia Aachen, che lo preleva in prestito dal Wolfsburg.\nEnergie Cottbus.\nNel 2010 viene acquistato dall'Energie Cottbus, squadra della Zweite Bundesliga tedesca.\nNazionale.\nFigura, pur non scendendo mai in campo, tra i convocati della Nazionale di calcio della Germania Under-21 per gli Europei 2009, vinti proprio dai tedeschi. Con la selezione Under-21 ha collezionato cinque presenze."}
{"id": "2391178", "revid": "339392", "url": "https://it.wikipedia.org/wiki?curid=2391178", "title": "Distinguished Service Cross (United States Army)", "text": ""}
{"id": "2391179", "revid": "767487", "url": "https://it.wikipedia.org/wiki?curid=2391179", "title": "Ben McDonald", "text": ""}
{"id": "2391183", "revid": "181699", "url": "https://it.wikipedia.org/wiki?curid=2391183", "title": "Diocesi di Macerata", "text": ""}
{"id": "2391184", "revid": "3115", "url": "https://it.wikipedia.org/wiki?curid=2391184", "title": "Lago di Ponte Vittorio", "text": "Il lago di Ponte Vittorio (\"lach \u00ebd Pont Vit\u00f2rio\" in piemontese) \u00e8 un bacino lacustre artificiale situato a 710\u00a0m di altezza tra i comuni di Camandona e di Callabiana, entrambi in provincia di Biella.\nIl capoluogo del paese di Camandona \u00e8 situato 1,5\u00a0km a nord-est dello specchio d'acqua.\nMorfologia.\nLa diga di Ponte Vittorio sbarra il torrente Strona di Mosso alla confluenza con il Rio Beran e il Rio Barguso (o Bergusa). \nIl lago che ne deriva ha una forma biforcuta e dalla diga si protende verso nord-ovest con due lembi che si insinuano nelle vallette formate dal Rio Barguso e dalla Strona.\nUna stradina a nord del bacino premette di accedere comodamente allo specchio d'acqua.\nLa diga.\nLo sbarramento, alto 33\u00a0m, fu costruito nel 1953 per creare un serbatoio che regolarizzasse la fornitura di acqua alle utenze di tipo industriale situate pi\u00f9 a valle lungo il corso dello Strona. \u00c8 gestito dalla \"Societ\u00e0 Acquedotto Industriale Vallestrona\"; oltre al gi\u00e0 citato uso industriale, l'acqua del lago viene utilizzata anche per scopo idropotabile.\nNel novembre 1968, quando una tragica alluvione colp\u00ec il Biellese provocando 12 morti nella sola Vallemosso, si disse che la diga di Ponte Vittorio avesse ceduto.\nLe perizie dei giorni successivi smentirono per\u00f2 totalmente questa voce perch\u00e9 lo sbarramento venne trovato perfettamente integro.\nEscursionismo e Trail Running.\nPoco a monte del lago transita la GtB (Grande traversata del Biellese), un lungo itinerario escursionistico che percorre a quota medio-bassa tutta la provincia di Biella.\nNei pressi dell'invaso si svolge annualmente anche il \"Trail del Monte Casto\", organizzato dalla societ\u00e0 sportiva G.S.A. Pollone.\nPesca.\nNel bacino sono presenti trote, carpe e cavedani, ma le catture non sono cos\u00ec facili anche perch\u00e9 le acque sono classificate come pregiate ed \u00e8 quindi permessa solo la pesca a canna singola senza l'utilizzo di pasture."}
{"id": "2391186", "revid": "446353", "url": "https://it.wikipedia.org/wiki?curid=2391186", "title": "HMS Spartan (95)", "text": "La HMS \"Spartan\", quinta nave da guerra britannica a portare questo nome, \u00e8 stata un incrociatore leggero classe Dido, tipo Bellona, della Royal Navy. Era costruita con solamente 4 torrette ma con armamento antiaereo migliorato. Venne costruita nei cantieri Vickers-Armstrongs di Barrow-in-Furness a partire dal 21 dicembre 1939. Venne varata il 27 agosto 1942 ed entr\u00f2 in servizio il 10 gennaio 1943.\nServizio.\nEntrata in servizio con un equipaggio di Devenport, al comando del Capitano P.V. McLaughling, era inizialmente previsto che la \"Spartan\" venisse assegnata alla Flotta Orientale ma dopo alcuni mesi con la \"Home Fleet\", venne trasferita nel Mar Mediterraneo, arrivando a Malta il 28 ottobre 1943 per servire temporaneamente con la \"Mediterranean Fleet\". L'8 novembre 1943 part\u00ec per Taranto per riunirsi al 15\u00ba Squadrone Incrociatori.\nNella notte tra il 18 ed il 19 gennaio 1944 oper\u00f2 un bombardamento con scopi diversivi nell'area di Terracina e insieme all'\"Orion\" e a quattro incrociatori forn\u00ec un forte fuoco di appoggio alle truppe di terra durante le operazioni contro la Linea Barbara. Le batterie di terra risposero solo sporadicamente e la \"Spartan\" da sola spar\u00f2 circa 900 colpi.\nPartecip\u00f2 quindi allo sbarco di Anzio, che inizi\u00f2 il 22 gennaio seguente. Sempre insieme alla \"Orion\" ebbe compiti di supporto di artiglieria. La resistenza tedesca fu molto debole e quindi la \"Spartan\" torn\u00f2 nel vicino porto di Napoli rimanendo disponibile per nuove operazioni anche con breve preavviso.\nIl 27 gennaio venne trasferita al largo di Anzio con compiti di protezione antiaerea. Al tramonto del 29 gennaio vi fu un attacco aereo con bombe planate alle navi ormeggiate nella baia. In quel momento la \"Spartan\" si trovava ancorata ed inizi\u00f2 ad emettere una cortina fumogena, non effettiva a causa dello scarso preavviso e del forte vento presente al momento dell'attacco. Inoltre la cortina fumogena emessa dalla \"Spartan\" non copriva la nave stessa.\nCirca 18 aerei si avvicinarono da nord passando sopra la costa, lanciando l'attacco contro le navi stagliate nella luce del tramonto. Inoltre il momento scelto per l'attacco imped\u00ec che gli aerei venissero visti in anticipo, mentre il radar non riusc\u00ec ad individuarli a causa degli echi della costa.\nNel momento in cui l'allarme venne ricevuto dalle navi, che immediatamente iniziarono un fuoco di sbarramento nella direzione dell'attacco, gi\u00e0 sei bombe erano state lanciate in direzione delle navi ormeggiate, la maggior parte delle quali caddero in acqua. Poco dopo una bomba radio controllata Henschel Hs 293 colp\u00ec la \"Spartan\" poco a prua del secondo fumaiolo, esplodendo sul lato sinistro del locale caldaie di poppa, creando un ampio squarcio nel ponte superiore.\nSubito dopo l'alberatura croll\u00f2 e le sale macchine vennero inondate, causando il distacco dell'energia elettrica ed idraulica. Successivamente si svilupp\u00f2 un violento incendio mentre la nave sbandava a sinistra. Circa un'ora dopo la prima esplosione la nave dovette essere abbandonata e pochi minuti dopo affond\u00f2 capovolgendosi e rimanendo appoggiata sul fondale poco profondo. Morirono cinque ufficiali e 41 marinai, mentre i feriti furono 42."}
{"id": "2391191", "revid": "599013", "url": "https://it.wikipedia.org/wiki?curid=2391191", "title": "Suore dell'Immacolata Concezione della Beata Vergine Maria", "text": "Le Suore dell'Immacolata Concezione della Beata Vergine Maria (in polacco \"Siostry Niepokalanego Pocz\u0119cia Naj\u015bwi\u0119tszej Panny Maryi\") sono un istituto religioso femminile di diritto pontificio: i membri di questa congregazione pospongono al loro nome la sigla C.S.I.C.\nStoria.\nLa congregazione venne fondata a Roma il 25 novembre 1857 da Marcelina Darowska (1827-1911) con la collaborazione di J\u00f3zefa Karska: Hieronim Kajsiewicz, cofondatore dei risurrezionisti, redasse per le suore la prima regola, ispirata a quella della Congregazione della Resurrezione. Il 17 gennaio 1863 papa Pio IX concesse alla fondatrice di trasferire la sede dell'istituto a Jaz\u0142owiec, in Polonia (arcidiocesi di Leopoli).\nLa regola originaria venne rivista nel 1872 dalla Darowska, che mise in evidenza le specificit\u00e0 della congregazione. Pio IX concesse alle Suore dell'Immacolata Concezione il decreto di lode il 22 maggio 1863 e approv\u00f2 l'istituto il 29 luglio 1874.\nLa fondatrice \u00e8 stata beatificata da papa Giovanni Paolo II nel 1996.\nAttivit\u00e0 e diffusione.\nLe Suore dell'Immacolata Concezione si dedicano all'istruzione e all'educazione cristiana della giovent\u00f9 e alle opere parrocchiali.\nOltre che in Polonia, sono presenti in Bielorussia e Ucraina: la sede generalizia \u00e8 a Szyman\u00f3w, presso Teresin, in diocesi di \u0141owicz.\nAl 31 dicembre 2005 l'istituto contava 225 religiose in 13 case."}
{"id": "2391193", "revid": "729019", "url": "https://it.wikipedia.org/wiki?curid=2391193", "title": "Stazione di Cosenza (1877)", "text": "La stazione di Cosenza, ricordata come \"vecchia stazione di Cosenza\", posta a 232 metri s.l.m., \u00e8 stata fino al 1987 lo scalo terminale delle linee delle Ferrovie dello Stato per Sibari e Paola.\nStoria.\nLa stazione nacque in seguito alla costruzione del collegamento ferroviario con Sibari da parte della Societ\u00e0 per le Strade Ferrate Meridionali e venne inaugurata il 16 luglio 1877 contemporaneamente al tratto ferroviario fino a \"Frassia\". Venne costruita passante dato che era intenzione concreta ed approvata con la del 1879 di proseguire la costruzione della ferrovia verso sud con innesto sulla Ferrovia Tirrenica Meridionale a Nocera Terinese. I lavori iniziati andarono tuttavia a rilento poi si arrestarono per cui rimase operativo il solo collegamento per la stazione di \"Cosenza Casali\". La stazione divenne operativa dal 18 gennaio 1879 quando venne aperto l'ultimo tratto della ferrovia per Sibari permettendo cos\u00ec l'avvio dei collegamenti ferroviari a lunga distanza sia verso Potenza (via Metaponto) che verso Taranto e Bari.\nL'importanza dello scalo si accrebbe con la costruzione del collegamento Castiglione Cosentino-Paola che realizzava pur se a cremagliera il lungamente atteso collegamento verso il litorale tirrenico e tramite la ferrovia Tirrenica con Napoli e il nord della penisola. Adiacente alla stazione venne realizzato anche il Deposito Locomotive di Cosenza.\nLa nuova stazione di Cosenza Vaglio Lise entrata in servizio il 31 maggio 1987 decret\u00f2 il definitivo abbandono del vecchio scalo e la dismissione progressiva degli impianti posti nel centro cittadino. L'area occupata fu oggetto di un drastico riordinamento urbanistico che comprese lo spostamento pi\u00f9 a est del tracciato delle FCL e l'eliminazione del proseguimento FS su Cosenza Casali raggiunta di conseguenza solo dalle Ferrovie della Calabria.\nStrutture e impianti.\nLa stazione venne costruita in posizione ottimale rispetto alla citt\u00e0, nell'area divenuta in seguito, piazza Giacomo Matteotti, nel centro cittadino.\nEra costituita di una serie di fabbricati di servizio il cui edificio principale era a due livelli in classico stile ferroviario con pensilina, sul primo binario, in ferro sostenuta da colonne di ghisa a capitello. Non venne munita di sottopassaggi. Il primo binario era adibito normalmente alle partenze dei treni viaggiatori. Adiacente alla stazione sul lato a nord-ovest era lo scalo merci. Ad ovest, intercalato tra la stazione e quella delle Ferrovie Calabro Lucane, erano il fascio merci e i binari di collegamento con il deposito locomotive.\nServizi.\nLa stazione disponeva di:\nInterscambi.\nNel piazzale esterno della stazione avveniva lo scambio con le linee di autobus urbane:\naffiancata ad est era la stazione di Cosenza delle Ferrovie Calabro Lucane dalla quale era possibile la prosecuzione sulle due linee per Catanzaro e per San Giovanni in Fiore."}
{"id": "2391194", "revid": "697352", "url": "https://it.wikipedia.org/wiki?curid=2391194", "title": "William Stryker", "text": "William Stryker \u00e8 un personaggio dei fumetti creato da Chris Claremont (testi) e Brent Anderson (disegni), pubblicato dalla Marvel Comics. Apparso per la prima volta sulle pagine della graphic novel \"X-Men: God Loves, Man Kills\" (1982), Stryker nella sua veste di reverendo, rappresenta l'intolleranza e la minaccia religiosa, in questo caso cristiana, all'esistenza del genere mutante.\nStryker si \u00e8 posizionato settantesimo nella classifica dei pi\u00f9 grandi Villain della storia dei fumetti.\nBiografia del personaggio.\nDio ama, l'Uomo uccide.\nFondamentalista, fanatico e predicatore televisivo William Stryker \u00e8 un personaggio caratterizzato da un profondo odio per tutto il genere mutante, tanto da essersi spinto fino al massacro di una parte di esso, ed alla modificazione, tramite il progetto \"Arma X\", delle caratteristiche genetiche e fisiche di alcuni di essi. Convinto che dietro la nascita di ogni mutante ci sia l'ombra di Satana, giunse fino all'omicidio della moglie e del figlio ancora infante pur di risparmiargli una vita segnata dal male. Grazie a una serie di prove di fede a cui fu sottoposto durante l'arco della sua vita, si convinse che Dio gli avesse mandato proprio quel figlio per spingerlo ad adempiere al suo fine ultimo, vale a dire il genocidio completo della popolazione mutante su scala mondiale.\nOrmai convinto di questo suo nuovo progetto di fede, Stryker divenne un popolare predicatore televisivo, nascondendo dietro questa sua facciata l'assembramento di un corpo armato, i Purificatori, con il compito di eliminare la minaccia mutante. Venuto a sapere che il noto Charles Xavier apparteneva a quelli che ormai definiva \"figli di Satana\", lo cattur\u00f2, manipol\u00f2 e rivolse contro i suoi stessi X-Men che, nella speranza di salvarlo, unirono le forze con Magneto. Quando la situazione divenne pericolosamente tragica e i suoi crimini noti al pubblico, Stryker cerc\u00f2 di salvarsi uccidendo in diretta la giovane Shadowcat, ma uno dei suoi purificatori, compresa la gravit\u00e0 e crudelt\u00e0 delle sue azioni gli spar\u00f2, fermandolo.\nDio ama, l'Uomo uccide II.\nTornato in scena sulle pagine di \"X-Treme X-Men\", Stryker viene salvato prima di ritornare alla prigione dalla quale era stato trasferito giusto il tempo di dare l'ultima benedizione ad un condannato a morte. Infiltratasi sull'aereo, Lady Deathstrike riesce a liberare il suo amante e a far ricadere la colpa sugli X-Men e, raggiunta una localit\u00e0 segreta, i due mettono a punto un piano per rapire Shadowcat e il gruppo di mutanti guidato da Tempesta. Presa la giovane, Stryker raggiunge la localit\u00e0 di Mount Heaven dove apparentemente mutanti e umani coesistono pacificamente, solo per scoprire che il tutto \u00e8 un inganno architettato da una intelligenza artificiale. Convinto da Kitty, Stryker decide di sacrificare se stesso per fermare l'intelligenza artificiale, e fondendosi con essa la intrappola all'interno di un bozzolo cibernetico.\nNew X-Men.\nTornato nuovamente in scena durante la decimazione, evento seguente alla maxisaga \"House of M\", Stryker s'\u00e8 posto al comando di un nuovo gruppo di Purificatori. Aiutati dai dati provenienti dalla sentinella del futuro Nimrod, organizzano l'attentato al bus di studenti depotenziati proprio mentre questi stanno lasciando l'istituto. Tempo dopo, irrompe all'interno della struttura e comincia ad eliminare i giovani mutanti superstiti, prima fra tutti Wallflower, vittima del purificatore Matthew Risman. Durante l'assalto, viene in ultimo ucciso da Elixir.\nRecentemente, sulle pagine di X-Force, Stryker \u00e8 risorto grazie all'operato di Bastion.\nAltre versioni.\nUltimate.\nIn questa realt\u00e0 alternativa, Stryker \u00e8 un membro dell'esercito degli Stati Uniti, responsabile della creazione del virus Legacy.\nAltri media.\nCinema.\nStryker compare nella saga cinematografica degli X-Men, nella quale viene interpretato da Brian Cox, Danny Huston e Josh Helman: in ciascuna di queste interpretazioni viene delineato come un deciso persecutore della razza dei mutanti, tuttavia in tale versione non \u00e8 un predicatore ma uno scienziato militare. Inoltre \u00e8 l'artefice del progetto Arma X e nemico giurato di Wolverine. Compare in:"}
{"id": "2391198", "revid": "889336", "url": "https://it.wikipedia.org/wiki?curid=2391198", "title": "Alexander Madlung", "text": "Carriera.\nDopo aver giocato con l'Hertha Berlino e Wolfsburg, a gennaio 2014 il giocatore rimane svincolato e cos\u00ec viene ingaggiato dall'Eintracht Francoforte, firmando un contratto fino a giugno 2015 con questa squadra."}
{"id": "2391200", "revid": "3535", "url": "https://it.wikipedia.org/wiki?curid=2391200", "title": "Terpeni dei vini", "text": ""}
{"id": "2391203", "revid": "729019", "url": "https://it.wikipedia.org/wiki?curid=2391203", "title": "At aero 088", "text": "L'AT AERO 088 \u00e8 una pistola mitragliatrice moderna.\nAbbastanza simile in apparenza all'Uzi, ha un semplice calcio in filo metallico collassabile, ed usa il principio dell'otturatore telescopico (chiamata massa battente arretrata), un meccanismo simile alla massa battente ma che permette una lunghezza totale dell'arma molto minore, senza perdere la lunghezza della canna. Usa il proiettile 9 mm Parabellum."}
{"id": "2391211", "revid": "22356", "url": "https://it.wikipedia.org/wiki?curid=2391211", "title": "Diadiaphorus", "text": "Il diadiaforo (gen. Diadiaphorus) era un mammifero estinto appartenente ai litopterni. Visse nel Miocene inferiore e medio (circa 20 - 12 milioni di anni fa) e i suoi resti fossili sono stati ritrovati in Sudamerica (Argentina).\nDescrizione.\nL'aspetto di questo animale doveva essere vagamente simile a quello di un'antilope piuttosto tozza o di un pony. Rispetto ad altri animali analoghi, \"Diadiaphorus\" poteva raggiungere una taglia notevole, e l'altezza al garrese era di circa 1,2 metri. Gli arti assomigliavano notevolmente a quelli dei cavalli primitivi suoi contemporanei, evolutisi nell'America settentrionale. Sebbene le ossa degli arti non fossero fuse come nei veri cavalli, le zampe erano lunghe e snelle. Il dito medio (il terzo) era molto grosso e sopportava l'intero peso dell'animale, mentre le due dita laterali (il secondo e il quarto) erano atrofizzate.\nIl cranio era lungo circa 25 centimetri e dotato di un muso piuttosto corto. La scatola cranica era invece relativamente grossa, e in generale la testa non doveva assomigliare molto a quella dei cavalli. I denti, inoltre, erano dotati di corone basse e non adatti a brucare vegetazione dura come l'erba. \nClassificazione.\n\"Diadiaphorus\" appartiene alla famiglia dei proteroteriidi, un gruppo di litopterni di dimensioni medio - piccole che si adattarono ad ambienti aperti, in modo analogo agli equidi nei continenti settentrionali. Tra i proteroteriidi, \"Diadiaphorus\" era uno dei pi\u00f9 grossi, ma non il pi\u00f9 specializzato: \"Thoatherium\", ad esempio, possedeva zampe dotate di un solo dito (come i cavalli attuali). Di \"Diadiaphorus\" si conoscono varie specie: tra le pi\u00f9 note, da ricordare \"Diadiaphorus majusculus\", \"D. robustus\" e \"D. caniadensis\"."}
{"id": "2391212", "revid": "716642", "url": "https://it.wikipedia.org/wiki?curid=2391212", "title": "Graham Alexander", "text": "Caratteristiche tecniche.\nTerzino destro, poteva giocare anche da centrocampista difensivo.\nCarriera.\nFa parte della ristretta cerchia dei calciatori con almeno 1000 presenze in carriera.\nStatistiche.\nPresenze e reti nei club.\n\"Statistiche aggiornate al termine della carriera da calciatore.\""}
{"id": "2391215", "revid": "2048388", "url": "https://it.wikipedia.org/wiki?curid=2391215", "title": "Peter Pekar\u00edk", "text": "A 23 anni era considerato uno dei migliori giocatori della Slovacchia, con la quale ha partecipato al primo storico Mondiale nel 2010.\nCaratteristiche tecniche.\nTerzino destro, all'occorrenza pu\u00f2 giocare anche come terzino sinistro.\nCarriera.\nClub.\nProdotto del settore giovanile del Dubnica, nel 2005 passa allo \u017dilina, vincendo il titolo slovacco e la Supercoppa nazionale nel 2007. Nel gennaio 2009 il club tedesco del sborsa \u20ac 850.000 per ottenerne le prestazioni: schierato subito titolare, contribuisce alla vittoria della Bundesliga, il primo storico successo per i \"Lupi\". Nell'estate 2011 passa in prestito oneroso per \u20ac 150.000 ai turchi del Kayserispor e al termine del prestito, nell'agosto 2012, il Wolfsburg cede il giocatore a titolo gratuito all'Hertha Berlino.\nVanta pi\u00f9 di 300 presenze tra i professionisti e 27 nelle competizioni UEFA per club.\nNazionale.\nChiamato nella Nazionale slovacca dal 2006, prende parte sia al primo storico Mondiale degli slovacchi a Sudafrica 2010 sia al primo Europeo per la Slovacchia, svoltosi in Francia nel 2016. Convocato anche per gli Europei nel 2021, il 1\u00ba giugno 2021, in occasione dell'amichevole pre-torneo pareggiata 1-1 contro la , raggiunge quota 100 presenze in nazionale.\nStatistiche.\nPresenze e reti nei club.\n\"Statistiche aggiornate al 2 luglio 2020.\"\nCronologia presenze e reti in nazionale.\n \n "}
{"id": "2391216", "revid": "124659085", "url": "https://it.wikipedia.org/wiki?curid=2391216", "title": "You Rock My World", "text": "You Rock My World \u00e8 un brano musicale del cantante statunitense Michael Jackson estratto dalla Epic Records il 22 agosto 2001 come primo singolo dall'album \"Invincible\" dello stesso anno.\nArriv\u00f2 alla posizione numero 10 della Billboard Hot 100 solo grazie agli airplay radiofonici, dato che non venne pubblicato come singolo negli Stati Uniti. Il critico Fred Bronson, esperto di classifiche di \"Billboard\", dichiar\u00f2 che se il singolo fosse stato pubblicato in USA, sarebbe tranquillamente arrivato alla numero 1 della classifica. Arriv\u00f2 inoltre alla numero 1 in Francia e in Spagna, alla numero 2 nel Regno Unito, alla numero 3 in Italia ed entr\u00f2 nella top ten delle classifiche dei principali paesi europei.\nFu inoltre nominata ai Grammy Awards 2002 come \"Miglior interpretazione vocale maschile\" mentre il videoclip del brano ricevette il premio come \"Outstanding Music Video\" (\"Video musicale eccezionale\") agli NAACP Image Awards nel 2002.\nIl brano.\nComposizione.\nIl testo \u00e8 incentrato su un uomo che cerca di ottenere l'attenzione di una ragazza della quale si \u00e8 invaghito. Prodotta da Jackson e Rodney \"Darkchild\" Jerkins e scritta da Jackson, Jerkins, Fred Jerkins III, LaShawn Daniels e Nora Payne, la canzone \u00e8 un brano disco pop in stile R&amp;B influenzato dalle sonorit\u00e0 dei brani incisi da Jackson all'epoca della sua collaborazione con il produttore Quincy Jones. La canzone contiene ritmi simili sia a precedenti lavori di Jackson, come \"Remember the Time\" (1991), che di Jerkins, come le canzoni \"The Boy Is Mine\" di Brandy e Monica (1998) e \"If I Told You That\" di Whitney Houston (2000), quest'ultimo inizialmente pensato come duetto tra la cantante e Jackson, che alla fine venne sostituito da George Michael nella versione radio. Jerkins non demorse e rimase dell'idea di realizzare un pezzo in stile R&amp;B classico con Jackson, cos\u00ec, quando inizi\u00f2 a lavorare all'album \"Invincible\" col cantante, \"You Rock My World\" fu una delle prime canzoni che vennero registrate nel 1999. Nel 2001, in fase di ultimazione dell'album, venne aggiunto alla canzone un intro parlato tra Jackson e l'attore comico Chris Tucker, che aveva conosciuto il cantante dopo il successo dei film \"Rush Hour\" (1998) e \"Rush Hour 2\" (2001) dove, in alcune scene dei film, l'attore imitava Jackson. Riguardo il significato e lo stile di \"You Rock My World\", Jerkins spieg\u00f2 ai microfoni di MTV:\nLa canzone fu registrata tra gli studi Sony e The Hit Factory di New York e gli Ocean Way Recording e Record One Studios di Los Angeles e infine mixata nei Criteria Studios di Miami.\nAccoglienza critica.\n\"You Rock My World\" venne accolta da recensioni contrastanti alla sua pubblicazione con alcuni critici volti a criticare la performance di Jackson ritenuta non all'altezza dei suoi standard, mentre altri lodarono la canzone come uno dei migliori brani mai pubblicati dall'artista. Stephen Thomas Erlewine del sito AllMusic indic\u00f2 \"You Rock My World\" come il \u00abpezzo forte\u00bb dell'album \"Invincible\". Andrew Hamilton, sempre di AllMusic, scrisse che \u00abse chiunque altro che non si fosse chiamato Michael Jackson avesse pubblicato \"You Rock My World\" con le tonnellate di pubblicit\u00e0 e marketing che accompagnarono l'uscita del brano, essa avrebbe sbancato le classifiche di mezzo mondo ricevendo una caterva di premi\u00bb. In effetti il singolo vendette bene e fu trasmessa in radio ovunque, ma troppi critici tacciarono la canzone e l'album che la conteneva come \u00abnon all'altezza di un artista del livello di Jackson\u00bb. Hamilton comunque termin\u00f2 la recensione affermando come il pubblico dovesse dare credito a Jackson per essere stato in grado di mantenere un alto profilo come artista solista nel corso di una carriera trentennale.\nJames Hunter di \"Rolling Stone\" lod\u00f2 il ritmo vocale del brano definendolo \u00abfinemente scolpito\u00bb e \u00absquisito\u00bb. Egli fece notare come la canzone mostrasse alcune similitudini con i precedenti lavori di Jackson in collaborazione con Quincy Jones.\nMark Beaumont, del NME, descrisse la traccia come \u00abun classico della musica disco\u00bb e lod\u00f2 la breve introduzione del brano definendola \u00abdivertentissima\u00bb. Catherine Halaby dello \"Yale Daily News\" defin\u00ec il brano in possesso della qualit\u00e0 del materiale \u00abdel miglior Michael del periodo classico\u00bb e lo descrisse come \u00abfunky, orecchiabile, upbeat e non troppo raccapricciante\u00bb.\nIl critico Dean Van Nguyen parlando del pezzo nel 15\u00ba anniversario dall'uscita dell'album, lo descrisse cos\u00ec: \u00abJackson fermenta i capitoli della storia del pop che egli stesso ha scritto. Le corde Disco sembrano recuperate dalle sessioni di \"Off The Wall\". Il morbido sapore contemporaneo pop, invoca \"Thriller\"\u00bb e aggiunge: \u00abLa canzone \u00e8 elegante e confortevole. Il brano musicale suona ancora fresco oggi (2016)\".\" Come i migliori lavori di Jackson, dorme al di sopra delle tendenze\u00bb.\nLa canzone venne nominata per un Grammy Award per la \"Miglior interpretazione vocale maschile\" ai Grammy Awards 2002, ma perse tuttavia a favore di \"Don't Let Me Be Lonely Tonight\" di James Taylor. Fu la prima nomination ai Grammy per Jackson sin dal 1997, quando era stato candidato per il suo singolo \"Earth Song\", e la sua prima nomination in quella categoria sin dal 1995.\nEsibizioni dal vivo.\nIl brano venne eseguito dal vivo da Jackson soltanto in due occasioni; al Madison Square Garden di New York City nel corso di due concerti svoltisi nel settembre 2001, i \"\", in celebrazione della sua trentennale carriera solista. Il 7 settembre 2001 il brano venne eseguito dall'artista da solo sul palco, vestito con una giacca di pelle nera, pantaloni neri e i suoi classici mocassini e calzini bianchi. Il 10 settembre, il brano venne invece eseguito da Jackson, vestito con una giacca nera e dei pantaloni bianchi, assieme a un gruppo di ballerine in background e, sul finale, con l'arrivo a sorpresa dell'attore Chris Tucker e del cantante Usher che hanno ballato assieme a lui sul finale del brano.\nIl video.\nPer il lancio della canzone venne girato un videoclip musicale simile a un vero e proprio cortometraggio, della durata di 14 minuti circa, diretto da Paul Hunter. Nel video, Jackson e Chris Tucker interpretano la parte di due uomini che cercano di attirare l'attenzione di una ragazza che si rivela essere in realt\u00e0 l'amante di un mafioso. Il video venne paragonato a precedenti videoclip di Jackson, come quelli di \"Smooth Criminal\" (soprattutto per quanto concerne l'ambientazione) e \"The Way You Make Me Feel\", ricevendo recensioni contrastanti. Il video di \"You Rock My World\" fu trasmesso il 21 settembre 2001 in tutto il mondo, mentre negli Stati Uniti fu posticipato al 26 settembre a causa della vicinanza con gli attentati dell'11 settembre 2001.\nOltre a Tucker, il video vanta la presenza di personalit\u00e0 del cinema hollywoodiano quali Michael Madsen, Billy Drago, Marlon Brando (nella sua ultima apparizione su schermo) e suo figlio Miko Brando. La ragazza che viene conquistata da Jackson nel video \u00e8 interpretata da Kishaya Dudley, qui al suo debutto sullo schermo.\nIl videoclip vinse un NAACP Image Award nella categoria \"Outstanding Music Video\" alla cerimonia dei premi del 2002.\nControversie.\nNel video, Jackson appare vestito con un blazer e indossa il suo caratteristico cappello che gli copre met\u00e0 viso per quasi tutta la durata del video. Questo caus\u00f2 qualche critica da parte dei suoi detrattori che avevano accusato l'artista di coprirsi il viso perch\u00e9 rovinato dalla chirurgia plastica. In realt\u00e0, secondo il libro \"Il mio amico Michael\" (2011) scritto dal suo amico e collaboratore Frank Cascio, presente nel video in un cameo, questo sarebbe successo perch\u00e9 Jackson avrebbe ricevuto delle pesanti critiche per l'aspetto del suo viso da qualcuno alla Sony Music e per questo motivo accett\u00f2 di apparire nel video solo cos\u00ec e inoltre, sempre per lo stesso motivo, non si present\u00f2 per diversi giorni sul set creando non pochi problemi alla produzione.\nCitazioni.\nIl video \u00e8 volutamente citazionista, per esempio l'attore Chris Tucker dice a Michael Jackson: \u00abShe's a \"Pretty Young Thing\"\u00bb (\u00ablei \u00e8 una piccola cosa carina\u00bb); \u00ab\"The Girl Is Mine\"\u00bb (\u00abla ragazza \u00e8 mia\u00bb); \u00ab\"Beat It\"\u00bb (\u00abdiamocela a gambe\u00bb), che sono tre citazioni di canzoni dello stesso Jackson contenute nell'album \"Thriller\", e inoltre \u00ab\"The girl is Dangerous\"\u00bb (\u00abla ragazza \u00e8 pericolosa\u00bb), che \u00e8 un'altra citazione di un passaggio del brano di Michael Jackson, \"Dangerous\".\nInoltre vengono citati altri video e famose performance di Jackson tra cui: \nInoltre, data la presenza del famoso attore, il video cita anche alcuni film di Marlon Brando tra cui \"Fronte del porto\" (\"On the Waterfront\") del 1954: all'inizio e alla fine del video \u00e8 infatti possibile vedere il cartellone di un film immaginario intitolato proprio \"Waterfront Hotel\" e il personaggio interpretato da Brando potrebbe essere Terry Malloy, l'ex pugile divenuto scaricatore di porto, solo pi\u00f9 anziano e divenuto boss di un locale notturno, oppure Sky Masterson il suo personaggio interpretato nel film \"Bulli e pupe\" (\"Guys and Dolls\") del 1955: il blazer scuro con il fiore nel taschino, la camicia nera e la cravatta bianca indossati dall'attore sono simili a quelli indossati dal suo personaggio in alcune scene di quel film.\nLa scena tagliata.\nNel 2003, durante il documentario \"Michael Jackson's Private Home Movies\", presentato dallo stesso Jackson dal suo Neverland Ranch, fu possibile vedere un making of del video in cui si poteva vedere anche la scena dell'esplosione del locale che \u00e8 stata troncata nella versione definitiva del video. Se si fa attenzione infatti \u00e8 possibile trovare nel videoclip una scena mancante: quando Jackson scappa dal locale in fiamme viene inquadrato il fuoco che raggiunge degli esplosivi e si sente una musica in crescendo, ma subito dopo troviamo Jackson e la ragazza che si baciano in controluce circondati da macerie infuocate tutt'attorno nonostante non abbiamo visto alcuna esplosione. Tale scena venne tagliata a causa degli attentati dell'11 settembre: molti film in uscita nei mesi successivi agli attacchi terroristici che contenevano scene similari, ovvero palazzi che esplodevano o le cui trame trattavano il tema degli attentati, vennero censurati, rimandati o in alcuni casi vennero rigirate intere scene per cambiarne l'ambientazione, come successe anche al film \"Danni collaterali\" (2002).\nSuccesso commerciale.\n\"You Rock My World\" fu un successo mondiale e raggiunse la decima posizione nella classifica statunitense \"Billboard Hot 100\", diventando il primo singolo da top ten di Jackson negli Stati Uniti in oltre 6 anni. Pi\u00f9 sorprendentemente, questo successo commerciale si bas\u00f2 solo sui passaggi radiofonici, in quanto la canzone non venne pubblicata come singolo fisico negli Stati Uniti. Fred Bronson, esperto di classifiche di \"Billboard\" osserv\u00f2 all'epoca:\nLa canzone and\u00f2 molto bene anche in Europa, piazzandosi in vetta alla classifica in Francia per tre settimane consecutive. Il singolo raggiunse la top ten anche in Australia, Austria, Canada, Danimarca, Finlandia, Italia, Svezia, Svizzera e Gran Bretagna. \"You Rock My World\" ha venduto pi\u00f9 di 6 milioni di copie nel mondo."}
{"id": "2391222", "revid": "287204", "url": "https://it.wikipedia.org/wiki?curid=2391222", "title": "Peter Pekarik", "text": ""}
{"id": "2391229", "revid": "1456895", "url": "https://it.wikipedia.org/wiki?curid=2391229", "title": "Navy Cross", "text": "La Navy Cross (\"Croce della marina\") \u00e8 dal 1943 la pi\u00f9 alta onorificenza che pu\u00f2 essere assegnata dal dipartimento della Marina degli Stati Uniti ed \u00e8 seconda solo alla Medal of Honor. Normalmente viene assegnata ai membri della Marina, del Corpo dei Marine e della Guardia Costiera, ma pu\u00f2 essere assegnata a qualsiasi membro delle Forze armate statunitensi o militare straniero.\nFu istituita con l'atto del Congresso numero 65-253 il 4 febbraio 1919, retroattiva al 6 aprile 1917. La Navy Cross \u00e8 l'equivalente della marina per la Distinguished Service Cross dell'esercito e della Air Force Cross per l'aviazione."}
{"id": "2391233", "revid": "1543377", "url": "https://it.wikipedia.org/wiki?curid=2391233", "title": "Movistar Open 2009", "text": "Il Movistar Open 2009 \u00e8 stato un torneo di tennis giocato sulla terra rossa nella categoria ATP World Tour 250 series nell'ambito dell'ATP World Tour 2009. \u00c8 stata la 16\u00aa edizione del Movistar Open.Si \u00e8 disputato a Vi\u00f1a del Mar in Cile dal 2 all'8 febbraio 2009.\nCampioni.\nSingolare.\n Fernando Gonz\u00e1lez ha battuto in finale Jos\u00e9 Acasuso 6-1, 6-3\nDoppio.\n Pablo Cuevas / Brian Dabul hanno battuto in finale Franti\u0161ek \u010cerm\u00e1k / Michal Merti\u0148\u00e1k 6\u20133, 6\u20133"}
{"id": "2391242", "revid": "124709872", "url": "https://it.wikipedia.org/wiki?curid=2391242", "title": "Anastasija Prychod'ko", "text": "\u00c8 salita alla ribalta nel 2007, quando \u00e8 stata dichiarata vincitrice della settima edizione di \"Star Factory\".\nIl 7 marzo 2009 si aggiudica la selezione per rappresentare la Russia all'Eurovision Song Contest 2009 alla quale partecipa con la canzone \"Mamo\", brano bilingue cantato sia in russo che in ucraino."}
{"id": "2391244", "revid": "254059", "url": "https://it.wikipedia.org/wiki?curid=2391244", "title": "Air Force Cross (Stati Uniti d'America)", "text": "La Air Force Cross (AFC) \u00e8 la seconda pi\u00f9 alta onorificenza che pu\u00f2 essere assegnata ad un membro dell'Aeronautica militare degli Stati Uniti ed \u00e8 surclassata solo dalla Medaglia d'Onore. La Air Force Cross \u00e8 l'equivalente dell'aeronautica per la Distinguished Service Cross dell'esercito e della Navy Cross per la marina."}
{"id": "2391250", "revid": "190231", "url": "https://it.wikipedia.org/wiki?curid=2391250", "title": "Legione di Merito", "text": ""}
{"id": "2391253", "revid": "1494169", "url": "https://it.wikipedia.org/wiki?curid=2391253", "title": "Air Force Cross", "text": ""}
{"id": "2391260", "revid": "110157", "url": "https://it.wikipedia.org/wiki?curid=2391260", "title": "Tadeusz Brzozowski", "text": "Biografia.\nEntr\u00f2 nell'ordine nel 1765, ma nel 1773 papa Clemente XIV soppresse la compagnia: Brzozowski si spost\u00f2 a Vilnius, dove venne ordinato sacerdote, e nel 1782 si trasfer\u00ec a Polack dove venne riammesso tra i gesuiti che, grazie a Caterina II, non erano stati disciolti nei domini russi; nel 1802, Gabriel Gruber, venne eletto preposito della compagnia in Russia.\nIl 7 agosto 1814 papa Pio VII restaur\u00f2 l'ordine e nomin\u00f2 Brzozowski preposito della Compagnia."}
{"id": "2391266", "revid": "110157", "url": "https://it.wikipedia.org/wiki?curid=2391266", "title": "Stadio San Cassiano", "text": "Lo stadio San Cassiano \u00e8 il principale impianto sportivo di Alba (CN).\n\u00c8 intitolato alla memoria del albese Augusto Manzo, storico campione di pallapugno nazionale ed internazionale.\nL'Albese gioca le partite casalinghe in questo stadio. L'impianto, con una sola tribuna coperta, \u00e8 dotato di 2050 posti. Il fondo in erba misura 65 metri di larghezza e 105 di lunghezza.\nL'impianto.\nLo stadio, di propriet\u00e0 comunale, si presenta chiuso da una recinzione che racchiude la struttura sportiva vera e propria con annesse tutte le pertinenze. Ospita la pista d'atletica regolamentare lunga 400 metri, un bar e alcuni campi d'allenamento.\nL'impianto presenta le seguenti caratteristiche:"}
{"id": "2391271", "revid": "533647", "url": "https://it.wikipedia.org/wiki?curid=2391271", "title": "Precious", "text": "Precious (\"prezioso\" in lingua inglese) pu\u00f2 riferirsi a:"}
{"id": "2391277", "revid": "104485", "url": "https://it.wikipedia.org/wiki?curid=2391277", "title": "Ocypus olens", "text": "Il cocchiere del diavolo (Ocypus olens (), sin. \"Staphylinus olens\") \u00e8 un coleottero della famiglia Staphylinidae con forma del corpo allungata, due potenti mascelle con apertura laterale e una particolare coda che si rizza verso l'avversario quando si sente minacciato. \u00c8 molto aggressivo e attacca ogni cosa gli capiti davanti. La sua dieta comprende coccinelle, necrofori, porcellini di terra, forfecchie, in certi casi opilioni e vermi. Si nutre anche d'invertebrati morti, p.es. cadaveri di lumache.\nBiologia.\nVive nei luoghi umidi e odia il sole; di giorno tende a nascondersi e va a caccia soprattutto di notte.\nParticolarmente attivo tra i mesi di aprile e ottobre, \u00e8 un carnivoro molto vorace ed \u00e8 dimostrato che, in caso di scarsa presenza di cibo, quest'insetto pu\u00f2 praticare il cannibalismo, dando vita a veri e propri combattimenti per la sopravvivenza. Non esita ad attaccare prede pi\u00f9 grandi di lui, tanto che sono pochi gli insetti in grado di cacciarlo. La sua arma vincente sono le mandibole ad apertura laterale, che gli conferiscono un morso molto potente e una presa resistente oltre ogni possibilit\u00e0.\nLa coda (come in molti stafilini) si rizza in avanti quando l'animale si sente minacciato; questo comportamento porta spesso a confonderlo con una specie di scorpione. Proprio per il particolare movimento della coda e per la vaga somiglianza con l'elaterio, \u00e8 anche chiamato volgarmente \"scorpione-elaterio\".\nUn ulteriore meccanismo di difesa \u00e8 rappresentato da due piccole ghiandole bianche poste all'estremit\u00e0 dell'addome, in grado di secernere un liquido maleodorante (da cui il nome specifico \"olens\" - odoroso).\nL'accoppiamento avviene in autunno. Le uova, grandi 4mm circa, vengono deposte singolarmente e si schiudono dopo circa un mese. Le larve, che assomigliano agli adulti eccetto per le dimensioni e la mancanza di ali, vivono prevalentemente nel terreno. Dopo cinque mesi e due mute, le larve s'impupano e diventano adulti.\nL'adulto pu\u00f2 sopravvivere a un secondo inverno.\nDistribuzione e habitat.\n\"Ocypus olens\" \u00e8 presente in quasi tutta l'Europa, nonch\u00e9 nelle Azzorre e nelle Canarie. \u00c8 stato introdotto accidentalmente anche lungo la costa pacifica degli Stati Uniti.\nVive in ambienti diversi, preferibilmente (ma non esclusivamente) con un buon grado di umidit\u00e0, per esempio foreste, giardini, ecc. Come in genere gli stafilinidi, ama rifugiarsi sotto i sassi o il legno morto."}
{"id": "2391279", "revid": "21880", "url": "https://it.wikipedia.org/wiki?curid=2391279", "title": "Macraucheniidae", "text": "I Macraucheniidi (Macraucheniidae) sono una famiglia dell'ordine dei Litopterni che comprendeva varie specie estinte di ungulati sudamericani. L'osso nasale posto in posizione piuttosto arretrata nel cranio suggerisce che avrebbero potuto avere una piccola proboscide, o almeno un suo abbozzo. Gli zoccoli, costituiti da una semplice articolazione alla caviglia e da tre dita per ogni piede, sono molto simili a quelli dei rinoceronti. Grazie ad essi, erano in grado di effettuare rapidi cambiamenti di direzione mentre sfuggivano ai predatori, come i grossi uccelli del terrore forusracidi e le tigri dai denti a sciabola del genere \"Smilodon\". I Macraucheniidi probabilmente vivevano in branchi numerosi proprio per difendersi meglio da questi predatori, ma anche per trovare meglio un partner con cui accoppiarsi.\nLa famiglia dei Macraucheniidi comprendeva generi come \"Theosodon\", \"Xenorhinotherium\" e \"Macrauchenia\". \"Macrauchenia\" \u00e8 il rappresentante pi\u00f9 recente e meglio conosciuto dell'intera famiglia. Si \u00e8 estinto nel corso del Pleistocene. \u00c8 stato quindi uno dei pochi litopterni ad essere sopravvissuto alla pressione ecologica dovuta al grande scambio americano tra Nord e Sudamerica, avvenuto dopo l'emersione dal mare dell'Istmo di Panama circa 3 milioni di anni fa. La sua estinzione \u00e8 avvenuta dopo l'arrivo nelle Americhe dei primi cacciatori umani. Con \"Macrauchenia\" scomparve l'intero ordine dei Litopterni."}
{"id": "2391281", "revid": "729019", "url": "https://it.wikipedia.org/wiki?curid=2391281", "title": "Columbus Air Force Base", "text": "La Columbus Air Force Base \u00e8 un aeroporto militare statunitense gestito dalla United States Air Force addetto all'addestramento degli aspiranti piloti americani e situato nello Stato del Mississippi.\nGeografia fisica.\nLa base occupa una superficie di circa 18,2\u00a0km\u00b2 nella contea di Lowndes. Dista circa 14 km dalla citt\u00e0 di Columbus e si trova a 16\u00a0km dal confine con l'Alabama.\nSociet\u00e0.\nEvoluzione demografica.\nLa base risulta essere un census-designated place con una popolazione di 2\u00a0060 persone secondo quanto rilevato dal censimento effettuato nel 2000.\nStoria.\nLa Columbus AFB \u00e8 la sede del \"14th Flying Training Wing\" (14 FTW). Presso la Columbus AFB avviene l'addestramento base di molti dei piloti della USAF e sempre presso la Columbus AFB avviene anche la manutenzione di molti apparecchi in dotazione alla USAF."}
{"id": "2391283", "revid": "1564499", "url": "https://it.wikipedia.org/wiki?curid=2391283", "title": "Guardia Sanframondi", "text": "Guardia Sanframondi \u00e8 un comune italiano di abitanti della provincia di Benevento in Campania.\nDal XII secolo al 1806 ha fatto parte della contea di Cerreto Sannita che \u00e8 stata retta prima dalla famiglia Sanframondo e poi, a partire dal XV secolo, dalla famiglia Carafa. Il suo nome deriva proprio dalla famiglia Sanframondo che la dot\u00f2 di un possente castello a guardia della Valle Titernina, teatro di almeno due assedi nel corso del Quattrocento.\nIl comune \u00e8 conosciuto principalmente per i suoi vini pregiati e per i suggestivi riti settennali di penitenza in onore dell'Assunta.\nGeografia fisica.\nTerritorio.\nGuardia Sanframondi dista dal suo capoluogo di provincia circa 28\u00a0km e fa parte della comunit\u00e0 montana del Titerno. Si presenta come un caratteristico borgo medievale dominante l'intera Valle Telesina.\nIl suo territorio \u00e8 quasi esclusivamente collinare per cui gode di un clima mite e di un ampio panorama; solo la parte meridionale, che protende verso il corso del fiume Calore, \u00e8 pianeggiante. Le aree in quota sono caratterizzate da boschi di conifere e querce, per il resto il territorio guardiese \u00e8 dominato da vaste distese di vigneti e oliveti.\nGeologia.\nIl territorio guardiese \u00e8 caratterizzato da un complesso geolitologico arenaceo-calcareo-argillitico, costituito da una successione di argilliti policrome, calcareniti e calciruditi, e arenarie; tale complesso pu\u00f2 includere litologie e/o successioni litologiche prevalentemente argillose e marnose-calcaree.\nClassificazione sismica: Zona 1 \"Alta sismicit\u00e0\", (Ordinanza PCM n. 3274 del 20/03/2003, aggiornato al 16/01/2006).\nIdrografia.\nIl comune di Guardia Sanframondi \u00e8 attraversato da diversi corsi d'acqua a carattere torrentizio:\nStoria.\nDiverse sono le opinioni degli studiosi circa le origini della cittadina, che alcuni fanno risalire ad epoca romana o sannita, altri ad epoca longobarda, altri ancora al periodo normanno. \u00c8 certo che questo territorio \u00e8 stato abitato fin da tempi antichissimi. A testimonianza del fatto diversi ritrovamenti di manufatti litici del paleolitico inferiore in contrada \"Starze\" e in contrada \"Limata\" nel vicino comune di San Lorenzo Maggiore, (un'\u201camigdala\u201d di tipo chelleano conservata nel \"Museo della Societ\u00e0 Antropologica di Parigi\"). Altri manufatti in pietra di et\u00e0 neolitica sono stati ritrovati nella \"Grotta Sant'Angelo\" di Cerreto Sannita: gli scavi diretti dal locale antropologo Abele De Blasio nel 1896 portarono alla luce cocci di creta, una punta di lancia silicea, frammenti di ossa animali. La suddetta grotta fu dimora dell'uomo anche nella successiva et\u00e0 del bronzo, come dimostra il ritrovamento di asce di bronzo, monili vari, punte di lancia, fibule, un rasoio, uno scarnatoio o scarificatore, un ago da cucire, quattro ciondoli. A testimonianza dell'et\u00e0 del ferro ci sono in particolare un dolmen, cio\u00e8 un monumento sepolcrale, una punta di lancia di ferro, due fusaiole, dei menhir (questi ultimi abbattuti ed andati perduti).\nA favore della tesi romana o sannita viene citata la favorevole posizione geografica, ideale per qualsiasi insediamento di carattere militare; difatti alcuni studiosi pensano di ubicare l'antica citt\u00e0 di \"Fulfulae\" proprio sulle pendici del Monte Ciesco. L'ipotesi longobarda \u00e8 strettamente legata alla suddivisione della loro societ\u00e0 in liberi, nobili proprietari terrieri, soldati di diritto detti arimanni, i cosiddetti aldii, ed infine i servi; a quest'ultima categoria appartenevano gli abitanti delle campagne obbligati a lavorare per i propri padroni. In ogni contado si ebbero corti, condome, masse, vichi e casali. Tra i vichi, solo in un documento dell'anno 856, viene nominato un \"Vicus de Tremundi\", successivamente alterato in \"Vico San Fremondo\" che, secondo alcuni storici locali vissuti nel XIX secolo, avrebbe dato origine all'odierna Guardia Sanframondi. Questa tesi \u00e8 stata scartata da un recente studio che, prendendo in esame il documento originario, evidenzia come il nome del comune derivi invece dalla famiglia francese dei Sanframondo (\"Sancto Fraymundo\") che nel XII secolo ebbe in feudo Cerreto e i comuni vicini fra cui Guardia. In seguito la localit\u00e0 assunse il nome di \"Warda\", che significarebbe luogo di guardia o di vedetta: infatti dalla collina guardiese si riesce a controllare l'intera Valle del medio e basso corso del fiume Calore fino alla piana a ridosso di Maddaloni.\nI conti Sanframondo dotarono Guardia di un possente castello il quale fu teatro di due memorabili assedi. L'11 giugno 1440, sotto minaccia di distruzione, il conte Guglielmo IV Sanframondo si dov\u00e9 sottomettere al nuovo sovrano Alfonso V d'Aragona. Nel 1461 i Sanframondo pagarono definitivamente la loro fedelt\u00e0 alla Francia quando, dopo un assedio e un saccheggio da parte delle truppe di Ferdinando I di Napoli, persero i loro feudi e furono costretti all'esilio. Alla famiglia Sanframondo succedettero i Carafa, duchi di Maddaloni e conti di Cerreto Sannita, e la loro dominazione durer\u00e0 fino al 1806, anno in cui fu proclamata dai francesi l'abolizione del feudalesimo. Guardia entr\u00f2 cos\u00ec a far parte della Contea Superiore dei Carafa, avente come capoluogo Cerreto. Nel corso dei secoli il paese fu colpito anche da alcune catastrofi naturali, tra cui il terremoto del 1456, che comport\u00f2 notevoli danni e numerose vittime, e quello ancor pi\u00f9 disastroso del 5 giugno 1688 che lo distrusse quasi completamente mietendo circa 1200 vittime. Guardia venne ricostruita nello stesso posto, grazie alla tenacia e alla volont\u00e0 dei suoi abitanti. Nel XVIII secolo divenne un fiorente centro della concia delle pelli, che lo rese celebre tanto da essere appellato \"Guardia \"delle sole\"\". Nel 1810, la commissione feudale riconobbe all'universitas guardiese la propriet\u00e0 della \"montagna di Guardia\" e abol\u00ec i diritti baronali. Nel 1811, in et\u00e0 murattiana, il paese fece parte del distretto di Piedimonte d\u2019Alife, nel 1861 pass\u00f2 dalla Terra di Lavoro alla neonata Provincia di Benevento.\nIl 10 e 11 ottobre 1943 fu cannoneggiata dalle truppe statunitensi con conseguenti danni agli edifici e morti di civili e di tedeschi. Negli ultimi anni Guardia sta cercando di affrontare il grave problema dell'abbandono e dello spopolamento del centro storico.\nMonumenti e luoghi d'interesse.\nIl centro storico, sviluppatosi attorno al Castello, \u00e8 stato in parte abbandonato a seguito del terremoto del 1980, conservando ancora intatti alcuni scorci medievali. Vi sono diverse e pregevoli chiese barocche anche se l'abbandono degli anni passati ha recato qualche danno all'enorme patrimonio artistico del paese. Infatti, ad eccezione del santuario dell'Assunta e della chiesa di San Sebastiano, le altre architetture religiose sono in gran parte in degrado (convento e chiesa di San Francesco, chiesa di San Rocco, chiesa di San Leonardo) mentre la chiesa dell'Ave Gratia Plena, seppur restaurata, \u00e8 stata oggetto di diversi vandalismi. Lo stesso museo degli argenti \u00e8 stato chiuso a seguito dei numerosi furti susseguitisi negli anni.\nArchitetture militari.\nCastello medievale dei Sanframondo.\nLa struttura originaria, presumibilmente voluta dal normanno Raone di Sanframondo nel 1139, fu pi\u00f9 volte rimaneggiata e trasformata nei secoli che seguirono. A sud fu eretta la cinta merlata divisa in cortine, con quattro torri merlate e, nella parte centrale, fu costruito il palazzo feudale con il mastio, mentre ad est fu scavato il fossato con il ponte levatoio. Anche se non era di vaste proporzioni, il castello poteva essere considerato come un forte dove una guarnigione bene armata, poteva dare filo da torcere al nemico.\nIl tempo, le catastrofi e le intemperie lo hanno deteriorato notevolmente: il terremoto del 1456 arrec\u00f2 i primi danni che furono rimediati solo parzialmente dalla ricostruzione ad opera degli Aragonesi nel 1461. Nel 1469 il castello fu affidato ai Carafa che lo tennero fino al 1806. Quando il feudalesimo fu abolito, rimase come dimora degli schiavi addetti alla coltivazione delle terre, che non ne ebbero pi\u00f9 cura.\nSolo nel XX secolo dopo cinque anni di restauro, realizzato in base alle notizie dateci da un manoscritto del Pingue (1702), nonch\u00e9 dallo studio dei ruderi esistenti, la ricostruzione di questa fortezza ha permesso il recupero dalle rovine di due grandi ambienti, dei quali uno \u00e8 sede del Museo delle Farfalle l'altro di una panoramica sala convegni. Nell'enorme terrazzo, che sovrasta l'intera vallata, \u00e8 stato allestito un teatro all'aperto, cornice di numerose manifestazioni nel periodo estivo, mentre nella parte inferiore, immediatamente dopo il cancello di ingresso, trova spazio un grazioso giardino pensile e un ulteriore terrazzo che permette di meglio osservare le vallate del Titerno e del medio Volturno e il massiccio del Matese. Oggi il castello \u00e8 il fulcro della vita culturale del paese in quanto sede di importanti manifestazioni: dalle rassegne teatrali e cinematografiche a quelle musicali, dalle mostre d'arte e quelle fotografiche.\nPorte.\nIl centro storico di Guardia Sanframondi, sviluppatosi intorno alla fortezza, era racchiuso all'interno di una cinta muraria. L'accesso al paese fortificato era possibile solo in quattro punti, dove sono ubicate le porte:\nArchitetture civili.\nFontane.\nSorgenti.\nIn localit\u00e0 Pineta \u00e8 situata la sorgente \"Acqua Fabbricata\", acqua particolarmente ricca di calcio.\nAree naturali.\nOasi faunistica di Monte Ciesco.\nL\"'Oasi faunistica\" si estende per oltre 30 ettari in un crocevia di antichi sentieri sulla sommit\u00e0 del Monte Ciesco. \u00c8 stata istituita nel 1997 per la salvaguardia di un territorio estremamente caratteristico. Il rimboschimento, essenzialmente conifere, latifoglie, tra cui castagno, acero d'Ungheria, cerro e roverella \u00e8 in armonia con la vegetazione spontanea costituita prevalentemente da specie erbacee e arbustive come la ginestra e la rosa canina. La vera attrazione dell'oasi sono i cervi: per poterli ammirare \u00e8 stato costruito, attraverso opere di ingegneria naturalistica, un percorso adatto a non disturbare la quiete degli animali. La fauna \u00e8 arricchita dalla presenza di cavalli selvatici e uccelli sia stanziali che migratori. L'area fa parte della rete nazionale CEA (Centri di Educazione Ambientale) gestito dalla locale sezione di Legambiente.\nPercorsi naturalistici.\nDiversi sono i sentieri che si snodano tra i boschi, tra cui quello che porta all'Omo Morto (823 m s.l.m.), enorme massa rocciosa che rende riconoscibile la collina di Guardia da grandi distanze e quello che giunge nel vicino comune di Cerreto Sannita presso la Morgia Sant'Angelo, massa calcarea dalle sembianze di una leonessa.\nLaghetto.\nIn localit\u00e0 Pineta \u00e8 presente un piccolo bacino idrografico (con una superficie di circa 500 m\u00b2) sviluppatosi a seguito dello sbarramento del Rio Capuano e utilizzato per la pesca sportiva.\nCorso del Torrente Ratello.\nIn pieno centro storico, tra via Costarella e Via Dietro gli Orti, la messa in sicurezza del torrente ad opera di briglie di contenimento ha reso caratteristico il corso del Ratello, dove il dislivello viene disegnato da piccole cascate.\nCultura.\nBiblioteche.\nLa biblioteca comunale ha sede all'interno del Palazzo della Pretura (ex Tribunale) in Via Padre Adolfo De Blasio. Fino a qualche anno fa era ospitata nei locali di Palazzo Nonno, nelle vicinanze del castello medievale, attualmente chiuso in attesa di restauro.\nMusei.\nMuseo Civico.\nHa sede al piano terra di Palazzo del municipio, in via Municipio 1. Conserva tele provenienti dalle Chiese dell'A.G.P e di San Rocco, risalenti al XVI e XVII secolo, opera del pittore Paolo de Matteis.\nCinematografia.\nIl borgo \u00e8 stato negli anni cinquanta set di due importanti film del cinema italiano: nel 1953 Augusto Genina sceglie la Basilica Santuario dell'Assunta come set per \"Maddalena\", le scene esterne invece sono state girate nel vicino borgo di Cerreto Sannita; nel 1955 Mario Camerini ambienta nei borghi di Guardia Sanframondi, Cerreto Sannita e San Lorenzello \"La bella mugnaia\", film interpretato da Vittorio De Sica, Marcello Mastroianni, Sophia Loren e Yvonne Sanson.\nAlla fine degli anni '80 Guardia Sanframondi \u00e8 stata sede di un importante festival cinematografico: \"Incontri Cinematografici Internazionali con le tradizioni popolari\". Registi provenienti da tutto il mondo presentavano i loro lavori aventi come tema le tradizioni e i costumi dei popoli con lo scopo di aggiudicarsi l'ambito premio, il \"D'uva D'oro\". Le proiezioni e i dibattiti avvenivano presso il Castello dei Sanframondo, all'ingresso del quale venne eretta una struttura metallica che stilizzava una macchina da presa, in parte ancora visibile.\nNel 2014 Guardia Sanframondi viene scelta come set per l'horror movie \"Janara\". Film esordio alla regia di Roberto Bont\u00e0 Polito con Alessandro D'Ambrosi, Laura Sinceri, Gianni Capaldi, Noemi Giangrande e Rosaria De Cicco.\nGemellaggi.\n Willoughby (Nuovo Galles del Sud - Australia).\nIl 6 settembre 2008 una delegazione guardiese recatasi in Australia ha firmato un \"Patto d'amicizia\" con la locale comunit\u00e0 di Willoughby, sobborgo settentrionale della citt\u00e0 di Sydney.\nDal 15 dicembre 2017 Guardia Sanframondi \u00e8 gemellata con Orria comune di nascita del pittore Paolo De Matteis.\nItinerari religiosi internazionali - La Via Francigena del Sud.\nIl paese \u00e8 attraversato da uno dei principali Itinerari Culturali Europei, la Via Francigena del Sud, quella variante della Via Francigena oggi chiamata \"Via Sacra Langobardorum\", rientrando nel percorso individuato in terra sannita. La Via Francigena del Sud ripercorre la Via Sacra dei Longobardi, che da Roma passando per Benevento, la capitale della Longobardia del Sud, nota come \"Langobardia Minor\", attraverso i comuni di Faicchio, San Lorenzello, San Salvatore Telesino, Guardia Sanframondi, San Lorenzo Maggiore, Ponte, Benevento, Paduli, Buonalbergo e Pietrelcina prosegue verso la Puglia lungo l'antica Via Traiana fino a Troia per poi deviare verso il Gargano.\nFeste religiose.\nRiti settennali di penitenza in onore dell'Assunta.\nPeriodicamente si svolge un'inusuale manifestazione religiosa nota come i \"Riti Settennali\". I riti vengono celebrati nella settimana successiva al 15 agosto, dal luned\u00ec alla domenica. I quattro rioni del paese, ogni sette anni, danno vita a processioni ricche di rappresentazioni sacre: duemila partecipanti animano quadri plastici, detti \"misteri\", raffiguranti episodi biblici. Alla processione della domenica prendono parte un numeroso gruppo di penitenti che, in saio bianco e cappuccio, rinnova un antico rito medioevale di flagellazione. I penitenti, con in una mano una croce di legno e nell'altra un cilicio di sughero irto di aculei, oppure con una spugna piena di aghi bagnata di vino, si percuotono il petto fino a sanguinare. Il rito parte dalla basilica dell'Assunta, procedendo inizialmente all'indietro per non volgere le spalle alla Madonna. La processione con i Battenti \u00e8 preceduta dal Mistero di San Girolamo Penitente.\nLe celebrazioni sono state inserite fra gli otto grandi eventi della regione Campania. L'ultimo rito si \u00e8 svolto dal 21 al 27 agosto 2017.\nEconomia.\nL'agricoltura \u00e8 il principale settore su cui si basa l'economia del paese, in particolare la viticultura e l'olivicoltura: diverse sono le aziende agricole legate alla vinificazione e all'estrazione dell'olio di oliva.\nDa sottolineare la presenza di una cooperativa agricola sociale (una delle pi\u00f9 grandi in Italia, con una quantit\u00e0 di vino prodotto di circa 240.000 ettolitri per anno di cui 4.000.000 di bottiglie prodotte, circa il 13% della produzione).\nIl comune di Guardia Sanframondi \u00e8 parte dell'associazione nazionale citt\u00e0 del vino e dell'associazione nazionale citt\u00e0 dell'olio.\nGuardia Sanframondi \u00e8 uno dei cinque comuni della \"Sannio Falanghina City Wine - Citt\u00e0 europea del Vino 2019\u201d, un riconoscimento assegnato da Recevin, la rete delle 800 \"citt\u00e0 del vino\" presenti in 11 Paesi europei.\nSociet\u00e0.\nEtnie e minoranze straniere.\nAl 31 dicembre 2019 gli stranieri residenti a Guardia Sanframondi sono 167, pari al 3,45% della popolazione.\nLe nazionalit\u00e0 maggiormente rappresentate sono:\nInfrastrutture e trasporti.\nIl centro abitato \u00e8 attraversato dalla S.P. 182 il cui percorso ricalca quello dell'ex S.S. 87.\nSport.\nLa squadra di calcio locale \u00e8 la Associazione Sportiva Dilettantistica Sanframondi calcio. I colori sociali sono il verde e il nero e milita nel girone di seconda categoria. La squadra disputa gli incontri casalinghi presso l'impianto sportivo San Filippo Neri, situato in Viale della Vittoria.\nLa squadra di ciclismo locale era il Team Liverini-Tribisonna. I colori sociali della squadra erano l'arancio, il bianco e il verde. La societ\u00e0 \u00e8 poi sparita senza chiari motivi nel 2008.\nGuardia Sanframondi \u00e8 stata sede di arrivo di tappa del Giro Donne 2003, con la vittoria della lituana Rasa Polikevi\u010di\u016bt\u0117 ed \u00e8 citt\u00e0 di tappa anche per il Giro d'Italia 2021. Guardia \u00e8 localit\u00e0 di arrivo dell'ottava tappa partita da Foggia (a 170\u00a0km di distanza), con la vittoria del ciclista francese Victor Lafay.\nFremondo Volley \u00e8 la squadra di pallavolo under 14, under 16 e Prima divisione fondata nel 2001. Gli allenamenti e le partite casalinghe si tengono presso la Struttura Geodetica \"San Filippo Neri\", in Viale della Vittoria."}
{"id": "2391286", "revid": "110157", "url": "https://it.wikipedia.org/wiki?curid=2391286", "title": "Televisione mobile", "text": "La televisione mobile \u00e8 la televisione ricevibile attraverso dispositivi palmari (televisori palmari, telefonini, smartphone, PDA, ecc.) quindi destinata ad una fruizione in mobilit\u00e0.\nLa televisione mobile \u00e8 un'implementazione recente della televisione quindi non \u00e8 mai stata implementata come televisione analogica ma solo come televisione digitale e, visto che la televisione analogica \u00e8 stata completamente sostituita dalla televisione digitale, si pu\u00f2 considerare sinonimo di televisione mobile la televisione digitale mobile (questo non significa per\u00f2 che non esistessero televisori analogici portatili dalle dimensioni estremamente ridotte, in grado di captare il normale segnale tv analgico).\nCaratteristiche.\nEssendo destinata a dispositivi portatili/palmari il display su cui vengono visualizzate le immagini hanno dimensioni di pochi pollici quindi la qualit\u00e0 delle immagini della televisione mobile \u00e8 quella della televisione a bassa definizione.\nStoria.\nLe prime televisioni abbastanza piccole da poter stare in una tasca fu l'MTV-1 o (Microvision), sono stati resi disponibili al pubblico da Clive Sinclair nel gennaio del 1977. Avevano uno schermo CRT da 2 pollici, inoltre sono stati anche i primi televisori in grado di ricevere i segnali in diversi paesi. Misurava 102x159x41\u00a0mm ed \u00e8 stato venduto per meno di 100 \u00a3 nel Regno Unito e di circa 400 $ negli Stati Uniti d'America. Per la realizzazione del progetto sono stati impegnati pi\u00f9 di dieci anni, ed \u00e8 stato finanziato da circa 1,6 milioni di sterline, provenienti dai contributi pubblici britannici. Attualmente la TV Mobile \u00e8 una delle funzionalit\u00e0 offerte da molti telefoni 3G. Nel 2005, la Corea del Sud \u00e8 diventato il primo paese al mondo ad avere la TV mobile, tramite il protocollo satellitare DMB (S-DMB) e terrestre DMB (T-DMB), rispettivamente avviati il 1\u00ba maggio e il 1\u00ba dicembre. Oggi, la Corea del Sud e Giappone sono all'avanguardia di questo settore di sviluppo. I servizi di TV Mobile sono stati lanciati dall'operatore CSL di Hong Kong, nel marzo del 2006, sulla rete 3G. BT nel Regno Unito \u00e8 stato una tra le prime aziende al di fuori della Corea del Sud per il lancio della TV Mobile nel settembre del 2006, anche se il servizio \u00e8 stato abbandonato nel giro di un anno. Lo stesso \u00e8 successo a \"MFD Mobiles Fernsehen Deutschland\", che ha lanciato il loro servizio basato sul DMB, avviato nel giugno del 2006 in Germania e arrestato nell'Aprile del 2008. Sempre nel giugno 2006, L'operatore di telefonia mobile 3 in Italia (parte di Hutchison Whampoa) ha lanciato il proprio servizio TV Mobile, ma contrariamente alla loro controparte in Germania questa si \u00e8 basata sul sistema DVB-H. Sprint \u00e8 stato il primo vettore statunitense ad offrire il servizio il servizio nei USA a partire dal febbraio del 2006. Negli Stati Uniti Verizon Wireless e pi\u00f9 recentemente di AT&amp;T Mobility offrono tale servizio.\nTV mobile.\nLa Tv Mobile (o Mobile TV) \u00e8 un servizio di televisione offerto agli utenti delle reti di telecomunicazioni cellulari attraverso alcuni specifici protocolli. Il primo servizio commerciale \u00e8 stato offerto in Corea grazie alla tecnologia S-DMB nel 2005. In Italia la prima offerta commerciale \u00e8 stata lanciata nel giugno 2006 dall'operatore mobile Tre utilizzando la tecnologia DVB-H.\nDal punto di vista dei contenuti la Mobile TV inizialmente ha ritrasmesso in una modalit\u00e0 nuova programmi e contenuti della TV generalista e satellitare. La programmazione de La3Tv di 3 Italia prevede dal 2008 alcuni [[Format televisivo|format] realizzati esplicitamente per la Mobile TV.\nTrasmissione.\nLa Mobile TV viene diffusa grazie a due diversi tipi di tecnologie:\nStandard.\nL'Unione Europea ritiene importante uniformare gli standard, ed avrebbe dovuto prendere una decisione entro il [[2008]]. L'unione caldeggia la tecnologia [[DVB-H]], supportata da Nokia. Gli standard utilizzati nel mondo sono:\nTecnologie.\nA livello tecnologico la trasmissione broadcast richiede dispositivi mobili in grado di ricevere un segnale digitale, diverso dai segnali normalmente utilizzati dalle reti cellulari. In funzione delle difficolt\u00e0 di trasmissione del segnale i terminali devono essere dotati anche di tecnologie di [[buffering]], per poter garantire una riproduzione continua agli utenti. Inoltre grande enfasi \u00e8 posta nello studio delle interfacce utente, per adattare l'[[usabilit\u00e0]] del video ai terminali mobili, di dimensioni estremamente ridotte.\nVista la disponibilit\u00e0 delle due opzioni in broadcasting la televisione mobile si pu\u00f2 considerare sia una tipologia di [[televisione terrestre]] che una tipologia di [[televisione satellitare]], in particolare, essendo la televisione mobile sempre televisione digitale, una tipologia di [[televisione digitale terrestre]] e [[televisione digitale satellitare]].\nDispositivi per l'utente.\nAttualmente in Italia la televisione mobile \u00e8 offerta da operatori telefonici in abbinamento ad un servizio di [[telefonia mobile]] e di norma per la fruizione sono stati prodotti smartphone, ma \u00e8 sempre possibile usufruire di applicazioni che sfruttano l'unicast e danno la possibilit\u00e0 di visualizzare reti televisive, anche di diversi paesi.\nVoci correlate.\n[[Categoria:Tecnologia televisiva]]"}
{"id": "2391287", "revid": "709565", "url": "https://it.wikipedia.org/wiki?curid=2391287", "title": "Il brutto anatroccolo (serie animata)", "text": "Il brutto anatroccolo (\"El Patito Feo\"), \u00e8 un cartone animato spagnolo, basato sul personaggio dell'omonima fiaba."}
{"id": "2391288", "revid": "181699", "url": "https://it.wikipedia.org/wiki?curid=2391288", "title": "Omicidio di Mario Lupo", "text": "L'omicidio di Mario Lupo venne compiuto a Parma da una gruppo di neofascisti la sera del 25 agosto 1972 mentre la vittima si stava recando al cinema con due suoi amici, Alfonso Piazza e Giancarlo Ablondi. Mor\u00ec pugnalato al cuore dopo essere stato aggredito. Il suo funerale fu occasione per una delle pi\u00f9 grandi manifestazioni cittadine del dopoguerra. Al processo, concluso nel 1976, gli assassini vennero condannati per omicidio premeditato. Una lapide commemorativa venne posta dove venne commesso l'omicidio. \nStoria.\nA partire dal 1968, un gruppo di neofascisti vicini al Movimento Sociale Italiano e a Ordine Nuovo si rese responsabile di una serie di aggressioni e intimidazioni nei confronti di militanti di sinistra, fomentando lo scontro sociale e di piazza come ad esempio quando, armati di lanciarazzi e bombe molotov, fece una incursione all'ospedale psichiatrico di Colorno occupato dal movimento studentesco. In seguito tre operai furono aggrediti e ridotti in fin di vita da un gruppo di fascisti. Nei pressi del luogo dell'aggressione fu ritrovata una mazza da baseball con incise le scritte: \"santo manganello\" e \"italianissimo\". I pestaggi, le aggressioni e le intimidazioni aumentarono. Si scopr\u00ec anche che i fascisti locali non erano soli ma erano sostenuti da giovani provenienti da diverse citt\u00e0 italiane. Malgrado l'egemonia della sinistra, il neofascismo riusc\u00ec a trovare spazio sufficienti per aprire sezioni del MPON, della Giovane Europa e della Lega per la riunificazione del popolo tedesco. La situazione era tale che il capo dell\u2019Ufficio politico della Questura di Parma, in un rapporto interno datato qualche giorno prima dell\u2019omicidio ma ignorato dallo stesso questore, denunci\u00f2 fornendo i nomi dei responsabili l\u2019esistenza di \u00abvero e proprio piano di provocazione e intimidazione di chiaro stile fascista, messo in atto di recente a Parma da un gruppo di fanatici allo scopo di fomentare disordini\u00bb. Una decina di appartenenti a questo gruppo, il pomeriggio del 25 agosto 1972, raggiunse Lupo che si trovava in un bar, circondandolo e insultandolo e Alle ventidue, assieme ad Ablondi e Piazza, Lupo si diresse al cinema ma trov\u00f2 ad aspettarlo una dozzina di fascisti che li aggredirono; il primo ad essere colpito fu Piazza, ma quando Lupo soccorse il compagno, Bonazzi lo pugnal\u00f2 al cuore.\nProcesso.\nIl processo non si tenne a Parma, bens\u00ec ad Ancona per legittima suspicione. L'avvocato dei famigliari di Lupo, Decio Bozzini, fece di tutto per allontanare il tentativo della polizia e della magistratura di ricondurre l'omicidio a una rissa priva di movente politico (venne ipotizzato il motivo passionale). Gli autori materiali dell'aggressione, ovvero Edgardo Bonazzi, Andrea Ringozzi e Luigi Saporito, vennero arrestati e rinviati a giudizio per l'omicidio. I giudici, con la sentenza del 30 luglio 1975, rigettarono l'ipotesi della premeditazione, condannando Edgardo Bonazzi a undici anni e otto mesi di reclusione per omicidio preterintenzionale e Andrea Ringozzi e Luigi Saporito rispettivamente a sei anni e a quattro anni per concorso.\nRiferimenti culturali.\nNel 1974 il Canzoniere Nazionale del Vento Rosso pubblica l'Lp \"Han gridato scioperiamo\" che contiene la canzone \"Mario Lupo\".\nDel gruppo fa parte Pierangelo Bertoli che compone la musica del brano , musica che poi riutilizzer\u00e0 per il suo grande successo \"Eppure soffia\""}
{"id": "2391289", "revid": "1573940", "url": "https://it.wikipedia.org/wiki?curid=2391289", "title": "Trigonostigma heteromorpha", "text": "Trigonostigma heteromorpha () \u00e8 un pesce osseo d'acqua dolce appartenente alla famiglia Cyprinidae, fino al 1999 classificato nel genere \"Rasbora\" come \"Rasbora heteromorpha\".\nDistribuzione e habitat.\nQuesta specie \u00e8 endemica dell'Asia sudorientale dalla Thailandia a sud di Narathiwat fino all'isola indonesiana di Sumatra. Vive nei ruscelli della foresta pluviale. Risulta introdotta in Spagna ma non ci sono conferme sulla possibile naturalizzazione, che appare piuttosto improbabile.\nDescrizione.\nIl colore generale del corpo \u00e8 rossastro, violaceo o arancio con una grande macchia nera di forma grossolanamente triangolare nella parte posteriore del corpo, a partire dall'altezza della pinna dorsale e fino al peduncolo caudale. Non ha barbigli. La linea laterale \u00e8 molto breve e limitata alla parte immediatamente posteriore all'opercolo. Misura fino a 5 cm di lunghezza.\nBiologia.\nGregario, vive in banchi superiori ai 100 esemplari.\nRiproduzione.\nLe uova vengono di solito deposte sotto le foglie delle piante acquatiche.\nAlimentazione.\nSi nutre di vermi, crostacei e insetti.\nAcquariofilia.\nUna delle pi\u00f9 comuni specie d'acquario. Deve essere allevato in banchi di almeno 5 individui in vasche di dimensioni minime di 60 cm.\nConservazione.\nL'areale occupato dalla specie \u00e8 molto vasto e le popolazioni sono complessivamente stabili, per questi motivi la IUCN non considera minacciata questa specie. In Thailandia le popolazioni sono in rarefazione numerica a causa di vari impatti tra cui la cattura per il mercato dell'acquariofilia mentre nel resto dell'areale sono in buona salute. "}
{"id": "2391291", "revid": "24260398", "url": "https://it.wikipedia.org/wiki?curid=2391291", "title": "Rasbora arlecchino", "text": ""}
{"id": "2391294", "revid": "1718925", "url": "https://it.wikipedia.org/wiki?curid=2391294", "title": "Arcobaleno (serie animata)", "text": "Arcobaleno (\"Rainbow Fish\") \u00e8 una serie TV animata statunitense-canadese prodotta da Decode Entertainment e The Learning Channel Originals.\nTrama.\nLa storia della serie riprende i personaggi (alcuni nuovi ed altri edulcorati) e le ambientazioni presenti nel romanzo omonimo di Marcus Pfister, tuttavia il cartone non segue le medesime vicende, finendo per creare un universo parallelo a quello dell'opera cartacea.\nLa serie narra le vicende della pacifica vita del pesce Arcobaleno e dei suoi amici con i quali imparer\u00e0 importanti lezioni di vita tra cui l'amicizia, la generosit\u00e0, la perseveranza, la pazienza a la risoluzione dei problemi."}
{"id": "2391309", "revid": "22356", "url": "https://it.wikipedia.org/wiki?curid=2391309", "title": "Astrapotherium", "text": "L'astrapoterio (gen. Astrapotherium) \u00e8 un mammifero estinto, appartenente agli astrapoteri. Visse tra il Miocene inferiore e il Miocene medio (circa 21 - 11 milioni di anni fa) e i suoi resti fossili sono stati ritrovati in Sudamerica.\nDescrizione.\nQuesto animale doveva assomigliare vagamente a un incrocio tra un piccolo elefante e un tapiro di enormi dimensioni. Il corpo era allungato e possente, e il cranio era dotato di lunghi canini e una corta proboscide. La ben nota specie Astrapotherium magnum era di grandi dimensioni, e poteva sfiorare i tre metri di lunghezza e il metro e quaranta di altezza; una specie meno nota, A. giganteum, doveva essere ancora pi\u00f9 grande. \nCranio.\nLa testa di \"Astrapotherium\" era caratterizzata dalla notevole brevit\u00e0 della regione facciale, che era oltrepassata dalla regione anteriore della mandibola, e per l'enorme sviluppo dei canini a forma di zanne. Le ossa premascellari erano vestigiali e invisibili se il cranio era posto di profilo, nascoste com'erano dalle zanne. Le ossa nasali erano molto corte e puntavano verso l'alto: si suppone che vi fosse una proboscide simile a quella dei tapiri attuali. L'orbita era molto piccola e delimitata, ma non chiusa, da apofisi postorbitali. Una cresta sagittale molto alta ma corta sormontava una volta cranica molto piccola. Al di sopra delle orbite era presente una sorta di cupola frontale, formata dall'ipertrofia del sinus frontale. La regione posteriore del cranio era stretta. \u00c8 probabile che la bolla timpanica non fosse ossificata, almeno non completamente. Le fosse temporali erano molto lunghe e la superficie della cavit\u00e0 glenoide era leggermente curva. La mandibola era molto allungata, con un ramo orizzontale poco profondo ma robusto; la sinfisi era allungata. \nLa dentatura era caratterizzata dalla presenza di possenti canini superiori e inferiori, separati dai premolari da lunghi diastemi. La formula dentaria era 0/3, 1/1, 2/1, 3/3. I canini erano enormi difese a crescita continua, non interamente coperti di smalto e molto simili a quelli degli ippopotami. I canini superiori erano quasi rettilinei, mentre quelli inferiori erano ricurvi e quasi a semicerchio. I premolari superiori erano molto pi\u00f9 semplici dei molari; questi ultimi, dalla corona leggermente curva, erano molto simili a quelli dei tossodonti ed erano ipsodonti (a corona alta). I molari avevano un aspetto simile a quelli dei notoungulati e dei rinoceronti, con una parete esterna dotata di uno stilo leggermente anteriore e prominente, e due creste trasversali. Gli incisivi inferiori erano sporgenti in avanti, allargati, sottili e bilobati; gli incisivi superiori erano scomparsi. L'unico premolare inferiore, dalla forma simile a quella dei molari, era formato da due mezzelune di cui la posteriore era la pi\u00f9 grande; queste due mezzelune erano separate da un notevole solco. \nScheletro postcranico.\nIl collo era di medie dimensioni, pi\u00f9 corto della testa ma senza dubbio abbastanza lungo da permettere all'animale di raggiungere il terreno per brucare. Lo scarso sviluppo delle apofisi spinali delle vertebre cervicali suggeriscono che \"Astrapotherium\" era dotato di una muscolatura del collo piuttosto gracile; ci\u00f2 sembra strano, in relazione alla grande testa dell'animale. Anche le vertebre del tronco sembrerebbero essere state piuttosto gracili rispetto alla taglia dell'animale intero, e si suppone che il muscolo \"longissimus dorsi\" non dovesse essere molto sviluppato. L'osso sacro era composto da quattro o cinque vertebre, e la coda era corta. \n\"Astrapotherium\" era probabilmente privo di clavicola, mentre la scapola aveva una forma molto particolare, con una parte prossimale ridotta e una parte distale rastremata; distalmente la spina scapolare era molto elevata e si sviluppava in un immenso acromion. Le zampe erano corte e piuttosto gracili. L'omero era pi\u00f9 lungo del radio, lungo quanto il femore e di struttura abbastanza gracile, ma era dotato di una cresta deltoide lunga e forte. L'articolazione distale era stretta, con una troclea semplice. Il radio aveva un'articolazione dell'omero sviluppata per tutta la lunghezza della troclea, e quindi era impossibile per \"Astrapotherium\" ruotare le zampe anteriori. L'ulna, molto pi\u00f9 possente del radio, era dotata di un lungo olecrano. La mano era molto particolare: il carpo era corto e molto largo, costituito da ossa massicce, tutte di forma insolita. Esistevano cinque metacarpi corti, di lunghezza crescente dal secondo al quinto. \u00c8 possibile che le ossa della mano appoggiassero su una struttura simile a un cuscinetto, come negli ippopotami. \nIl bacino assomigliava a quello del tossodonte \"Nesodon\", con un osso iliaco dal peduncolo stretto e dalla superficie gluteale che si allargava bruscamente. Il femore era piuttosto corto, soprattutto in relazione alla lunghezza dell'animale. Il grande trocantere era appena accennato, il secondo trocantere era ben sviluppato in senso prossimo-distale e il terzo trocantere si manifestava sotto forma di una rugosit\u00e0 della diafisi; anche la forma dell'estremit\u00e0 distale era molto peculiare, allargata e rigonfia. La tibia era corta, piuttosto snella ma dall'estremit\u00e0 prossimale massiccia; l'estremit\u00e0 distale era ricurva. Il perone era dritto, anch'esso snello; si articolava con l'astragalo tramite un'estremit\u00e0 distale di grande taglia. Il piede presentava anch'esso una struttura eccezionale, con l'astragalo corto, molto appiattito e simile a quello dei dinocerati. Tuttavia era privo di collo, e la testa dell'astragalo convessa si incastrava profondamente nella superficie articolare concava del navicolare e non entrava in contatto con il cuboide. Anche il calcagno era particolare e simile a quello dei dinocerati: non era in contatto con il perone, e la faccetta articolare per il cuboide, di piccole dimensioni, era rivolta sia verso il lato tibiale che quello distale. Lo scafoide era molto largo e corto. Il secondo e terzo metatarso erano pi\u00f9 corti degli altri, quasi atrofizzati, e in generale i piedi dovevano essere di piccole dimensioni. L'animale doveva essere plantigrado. \nClassificazione.\nIl genere \"Astrapotherium\" venne descritto per la prima volta da Hermann Burmeister nel 1879, sulla base di resti fossili rinvenuti in terreni del Miocene inferiore dell'Argentina e descritti in precedenza da Richard Owen con il nome di Nesodon magnus. Oltre alla specie tipo, la ben nota \"Astrapotherium magnum\", a questo genere sono state attribuite varie altre specie, tra le quali \"A. giganteum\", \"A. burmeisteri\" e \"A. ruderarium\", considerate tuttora valide. Nel 2019 \u00e8 stata descritta la specie \"A. guillei\", sulla base di fossili ritrovati nella formazione Coll\u00f3n Cura (provincia di Rio Negro, Argentina) e risalente al Miocene medio; questa specie differiva dalle altre specie attribuite al genere per la mancanza del terzo premolare superiore, una caratteristica che si riscontra anche in altri astrapoteri derivati (gli uruguayteriini) per convergenza evolutiva (Kramarz et al., 2019). Resti attribuiti ad \"Astrapotherium\" sono stati ritrovati anche in Cile.\n\"Astrapotherium\" \u00e8 il genere eponimo del gruppo degli astrapoteri, mammiferi ungulati sudamericani solitamente di grandi dimensioni e dalla caratteristica morfologia cranica. In particolare, sembra che \"Astrapotherium\" rappresentasse una delle forme pi\u00f9 derivate del gruppo, all'interno della famiglia Astrapotheriidae. Altri membri degli astrapoteriidi, come \"Granastrapotherium\" (pi\u00f9 specializzato) e \"Parastrapotherium\" (pi\u00f9 primitivo), erano tuttavia pi\u00f9 grandi. \nDi seguito \u00e8 mostrato un cladogramma che mostra le relazioni filogenetiche di \"Astrapotherium\" all'interno del gruppo degli astrapoteri, tratto dal lavoro di Vallejo-Pareja e colleghi (2015):\nPaleoecologia.\nTutte le caratteristiche sembrano indicare che si trattasse di un animale prevalentemente semiacquatico, dallo stile di vita simile a quello dei rinoceronti aminodonti dell'emisfero settentrionale, vissuti pi\u00f9 o meno nello stesso periodo; i denti ipsodonti indicano che \"Astrapotherium\" probabilmente si nutriva di vegetali piuttosto duri. In ogni caso, non \u00e8 chiaro a cosa servisse la proboscide, vista la brevit\u00e0 degli arti e la lunghezza del collo, che permetteva all'animale di raggiungere facilmente il terreno. Parimenti, la struttura relativamente debole delle zampe mal si accordava con il corpo pesante e la testa grande, cos\u00ec come le piccole dimensioni delle apofisi vertebrali; forse le abitudini anfibie dell'animale erano utili a sostenere il peso di \"Astrapotherium\"."}
{"id": "2391311", "revid": "125186542", "url": "https://it.wikipedia.org/wiki?curid=2391311", "title": "Monumento funebre di Bartolomeo Aragazzi", "text": "Il monumento funebre di Bartolomeo Aragazzi \u00e8 un gruppo scultoreo per lo pi\u00f9 marmoreo che si trovava nel duomo di Montepulciano. Costruito verso tra il 1427 e il 1438, fu opera della bottega di Donatello e Michelozzo, anche se oggi si ritiene prevalentemente come opera del solo Michelozzo. Venne smatellate e oggi si trova divisa in frammenti sparsi per la chiesa e altri luoghi. L'opera viene in genere indicata come il primo monumento funebre \"umanistico\" conosciuto.\nStoria.\nBartolomeo Aragazzi era arciprete della cattedrale, originario di un'agiata famiglia del luogo. Il suo monumento funebre \u00e8 in marmo di Carrara ed \u00e8 oggi diviso in sette frammenti murati in luoghi diversi, per via dello smantellamento e ricollocazione del secondo decennio del Seicento, quando l'antica pieve fu demolita e venne costruito il nuovo Duomo. \nLa genesi dell'opera fu lunga. L'umanista mor\u00ec appena quarantenne nel 1427 e il padre, sopravvissutogli, riprese i primi contatti per il monumento gi\u00e0 ordinato dal fratello in vita. Scomparso appena tre mesi dopo, l'incarico pass\u00f2 all'anziano fratello Jacopo, arciprete della pieve, scomparso a sua volta nel 1431. Infine due lontani parenti, nominati esecutori testamentari di Bartolomeo, provvidero a far terminare l'opera. In ogni caso \u00e8 verosimile pensare che il progetto risalga al 1427, e che fu visto e approvato dallo stesso committente.\nTra le tracce d'archivio dell'antico monumento resta una descrizione legata alla visita apostolica di monsignor Angelo Peruzzi nel 1583, che riporta anche il contenuto della targa bronzea, trascritto anche da monsignor Spinello Benci in una \"Storia di Montepulciano\" del 1646. Il testo, che contiene anche le tre righe finali oggi perdute, permette di ricostruire un'altezza originaria della lastra attorno ai 76 cm, al pari dei rilievi istoriati.\nDescrizione.\nLa maggior parte dei frammenti si trova ancora a Montepulciano: due statue a tutto tondo, forse \"Angeli\" o \"Virt\u00f9\" (presso l'altare del Duomo), la figura distesa del defunto (in controfacciata), l'altorilievo del \"Dio Padre\" (o forse \"Cristo\" o ancora \"San Bartolomeo\", lungo la navata), un fregio con putti reggifestone (oggi gradino dell'altare maggiore), nonch\u00e9 due formelle a bassorilievo con scene di difficile interpretazione, che alludono probabilmente alla vita ultraterrena del defunto (sui pilastri della navata).\nDue angeli in volo, sottratti ai primi del XIX secolo, si trovano oggi al Victoria and Albert Museum di Londra. La lastra bronzea con la dedica, una delle prime testimonianze dell'uso del carattere capitale latino (\"antiquae litterae\", sebbene ispirate in realt\u00e0 a modelli carolini e romanici) in un monumento, \u00e8 invece nel Palazzo Vescovile di Montepulciano: essa ha i caratteri incisi e riempiti di un impasto color avorio, in modo da ottenere un effetto di raffinata luminosit\u00e0. Perduta sembra invece la cornice architettonica del complesso. \nL'opera aveva dunque un carattere policromo e polimaterico, con ornamenti in bronzo dorato che non si limitavano all'iscrizione, ma riguardavano anche le nappe del cuscino dove la statua del defunto poggia la testa e forse altri particolari.\nTra le varie ipotesi ricostruttive (se ne contano ben sei), c'\u00e8 concordia circa la collocazione dei due bassorilievi sul sarcofago con al centro la lastra bronzea, mentre variano la forma dell'inquadratura architettonico, il numero e la disposizione delle statue. \nLe testimonianze antiche permettono di ricostruire integralmente il testo dell'epigrafe: \u00ab\u00bb (\"Al coltissimo Bartolomeo, amante della patria, protettore del bene pubblico, presso il pontefice Martino V, consigliere in tutte le decisioni, defunto immaturamente, i posteri dedicarono come a benefattore\"). Tale iscrizione connotava fortemente il monumento con un carattere aulico e antiquario, celebrativo dell'ambiente romano in cui l'umanista aveva conseguito una brillante carriera. Tra i possibili dettatori, si sono fatti i nomi di Poggio Bracciolini, stretto amico dell'Aragazzi, o di Niccol\u00f2 Niccoli, gravitante nei circoli letterari di Montepulciano."}
{"id": "2391312", "revid": "767487", "url": "https://it.wikipedia.org/wiki?curid=2391312", "title": "Geierhaupt", "text": "Il Geierhaupt (2.417 ) \u00e8 la montagna pi\u00f9 alta dei Tauri di Seckau nelle Alpi dei Tauri orientali. Si trova nella Stiria a nord-ovest di Seckau."}
{"id": "2391326", "revid": "1926649", "url": "https://it.wikipedia.org/wiki?curid=2391326", "title": "Gr\u00e9gory Campi", "text": "Carriera.\nGiocatore.\nCresciuto nel Monaco, ha poi militato nella squadra riserve del Lilla e nel GFC Ajaccio.\nPassato al Rennes, esordisce in Ligue 1 nella stagione 1996-1997, accumulando un totale di 15 presenze.\nAcquistato dal , esordisce in Serie A il 16 maggio 1998, nell'ultima partita di campionato contro il Napoli, terminata 2-2.\nTrascorsi alcuni anni tra Canada e Francia, nel 2000 torna in Italia, alla , nel campionato di C2. Passa quindi ai Montreal Impact e infine al Lilla, dove gioca 2 partite in Ligue 1, per poi essere assegnato alla squadra riserve.\nDopo una stagione in Prima Divisione belga al , termina la carriera in Serie C2 alla .\nAllenatore.\nDopo il ritiro entra nei quadri tecnici del Monaco: nel 2011 \u00e8 nominato allenatore della terza squadra monegasca, con la quale nel 2015 conquista la promozione nella DHR (Division Honor Regional), sesta divisione del calcio francese. Nell\u2019ottobre 2017 porta il Monaco 3 in CFA2 (Championnat de France amateur 2), quinto livello nazionale, e viene insignito dal principe Alberto II del Distintivo d'Onore del Principato di Monaco.\nIl 22 gennaio 2019 viene chiamato ad allenare il , militante nel girone A di Serie C, in sostituzione del dimissionario Riccardo Maspero: di fatto tuttavia non entra mai in carica, poich\u00e9 la sua posizione contrattuale non viene formalizzata, nonch\u00e9 a seguito della sospensione a tempo indeterminato decretata l'indomani dalla Lega Pro a carico del club rossonero (oberato di debiti, privo di fideiussione e di adempimenti amministrativi e con l'organico ridotto al minimo dalle defezioni)."}
{"id": "2391328", "revid": "399", "url": "https://it.wikipedia.org/wiki?curid=2391328", "title": "Commedia", "text": "Una commedia \u00e8 un componimento teatrale o un'opera cinematografica dalle tematiche di norma leggere o atto a suscitare il riso. Il termine ha assunto nei secoli varie sfumature di significato, spesso allontanandosi di molto dal carattere della comicit\u00e0. La commedia, nella sua forma scritta, ha origine in Grecia nel V secolo a.C.\nEtimologia e significati.\nLa parola greca (\"c\u014dm\u014dd\u00eca\"), che sembrerebbe derivare da (\"k\u00f4mos\"), \"corteo festivo\", e (\"\u014dd\u00e9\"), \"canto\", indica come questa forma di drammaturgia sia lo sviluppo in una forma compiuta delle antiche feste propiziatorie in onore di divinit\u00e0 elleniche, con probabile riferimento ai culti dionisiaci. Peraltro, anche i primi ludi scenici romani furono istituiti, secondo Tito Livio, per scongiurare una pestilenza invocando il favore degli d\u00e8i. Non \u00e8 per\u00f2 da escludere l'ipotesi secondo cui la parola derivi da (\"k\u00f4m\u0113\"), \"villaggio\", e (\"\u014dd\u00e9\"), \"canto\", e quindi \"canto del villaggio\", in quanto i cortei festivi, probabilmente dedicati al dio Bacco, si svolgevano in contesti rurali, quindi nelle campagne e nei villaggi.\nPer i padri della lingua italiana, il vocabolo indicava un componimento poetico che comportasse un lieto fine, e il cui stile fosse 'medio': doveva collocarsi a met\u00e0 strada fra la tragedia e l'elegia. Dante intitol\u00f2 \"Comed\u00eca\" il suo poema considerando invece l\"Eneide\" di Virgilio una \"traged\u00eca\".\nNel Cinquecento la commedia classica viene riscoperta, e il significato si riavvicina a quello originario greco e latino, ristretto all'ambito teatrale.\nLa commedia greca.\nLa commedia assunse una struttura autonoma durante le feste e le fallof\u00f2rie dionisiache. La prima gara teatrale fra autori comici si svolse ad Atene nel 486 a.C. In altre citt\u00e0 si erano sviluppate forme di spettacolo burlesche come le farse di Megara, composte di danze e scherzi, e simili spettacoli si svolgevano alla corte del tiranno Gerone in Sicilia, anche se non ce ne sono pervenuti i testi.\nSecondo Aristotele, che nella \"Poetica\" attribuisce ai siciliani Formide ed Epicarmo i primi testi teatrali comici, la commedia siracusana precedette quella attica. Di Epicarmo ci restano pochi frammenti di un'opera comica (mimo).\nPeriodi della commedia greca.\nA differenza della tragedia greca, che inizi\u00f2 il suo declino negli anni immediatamente successivi alla morte di Euripide, il genere comico continu\u00f2 successivamente a mantenere per molto tempo la propria vitalit\u00e0, sopravvivendo fino alla met\u00e0 del III secolo a.C., adattandosi ai cambiamenti politici, culturali e sociali. I commentatori antichi distinsero perci\u00f2 tre fasi della commedia greca:\nDopo quest'ultima fase il genere comico non scomparve, ma si 'trasfer\u00ec' a Roma, all'interno della cultura latina, con i commediografi latini di palliatae.\nCommedia Attica antica - Arch\u00e0ia.\nIl suo maggiore rappresentante \u00e8 Aristofane, l'unico commediografo di questo periodo della commedia attica di cui ci siano pervenuti testi completi. Utilizz\u00f2 elementi fantastici e introdusse la satira politica fino all'attacco personale, secondo il principio dell'\"onomast\u00ec komod\u00e9in\" (deridere una persona con il suo nome).\nCommedia Attica di mezzo - Mese.\nLa Commedia Attica di mezzo va dal 388 a.C. al 321 a.C. e i suoi maggiori esponenti sono Antifane, Anassandride e Alessi. In questo periodo il teatro comico perde le sue caratteristiche di satira politica e si orienta verso commedie \"disimpegnate\". I protagonisti sono personaggi ispirati dalla realt\u00e0 quotidiana, specialmente gli umili. Nella commedia Attica di mezzo \u00e8 presente anche un rovesciamento comico degli episodi mitologici, possiamo quindi definire tale commedia \"parodia mitologica\".\nCommedia Attica nuova - Nea.\nL'ultima fase della commedia attica dopo la commedia antica e la commedia di mezzo, la \"commedia nuova\", coincide con l'et\u00e0 ellenistica, in cui il cittadino \u00e8 ridotto al rango di suddito, ininfluente dal punto di vista politico. I temi della commedia si adattano alla nuova realt\u00e0, spostandosi dall'analisi dei problemi politici all'universo dell'individuo.\nI personaggi non riproducono che dei \"tipi\" secondo uno schema poi divenuto classico e adattato dalla commedia romana e, pi\u00f9 tardi, dalla commedia dell'arte: i giovani innamorati, il vecchio scorbutico, lo schiavo astuto, il crapulone.\nIl maggior esponente della commedia nuova \u00e8 Menandro (342 a.C.\u2013 291 a.C.).\nTeatro comico romano.\nA Roma, prima che nascesse un teatro \"regolare\", strutturato cio\u00e8 intorno a un nucleo narrativo e organizzato secondo i canoni del teatro greco, esisteva gi\u00e0 una produzione comica locale recitata da attori non professionisti, di cui non resta tuttavia documentazione scritta. Analogamente a quanto era accaduto nel VI secolo a.C. in Attica, anche le prime manifestazioni teatrali romane nacquero in occasione di festivit\u00e0 che coincidevano con momenti rilevanti dell'attivit\u00e0 agricola, come l'aratura, la mietitura, la vendemmia.\nFra le azioni rituali proprie di queste festa, che, secondo quanto accade ancora oggi in alcune zone contadine dell'Europa, avevano funzione apotropaica, ovvero erano finalizzate ad allontanare gli influssi dannosi, c'erano rudimentali forme di rappresentazione teatrale dette \"fescennini versus\", forse ricollegabili all'ambiente etrusco. Secondo testimonianze successive, fra le quali spicca quella del poeta Orazio (epistola II 1, 139-160), i fescennini consistevano in alcuni dialoghi dal tono volgare e aggressivo, che, accompagnati da un'adeguata gestualit\u00e0, venivano improvvisati da contadini con il volto coperto da maschere di corteccia. La presenza di maschere e la forte connotazione oscena che pare fosse tipica dei fescennini trovano una possibile spiegazione nella funzione propiziatoria attribuita a questi versi. L'oscenit\u00e0 e l'aggressivit\u00e0 dei versi fescennini confluirono in seguito nei canti che accompagnavano rispettivamente i cortei nuziali e i trionfi militari; la mancanza di freni inibitori che li caratterizzava continu\u00f2 a vivere nella rappresentazione teatrale, intesa come spazio metaforico in cui si manifestano le pulsioni interiori di norma represse dalla societ\u00e0.\nA partire dal IV secolo a.C. si diffuse a Roma la \"satura\", un'altra forma di rappresentazione destinata a fornire pi\u00f9 di uno spunto alla produzione teatrale successiva. Anche questo genere ebbe origini rituali: secondo un brano molto discusso dello storico Livio (\"Ab Urbe condita\" VII 2), la satura nacque nel 364 a.C. quando, per far cessare una pestilenza, vennero organizzati dei \"ludi scaenici\" apotropaici durante i quali si tenne come rito propiziatorio uno spettacolo recitato e danzato da attori venuti dall'Etruria. Ma i giovani di Roma, imitando i danzatori etruschi, crearono un tipo di spettacolo non pi\u00f9 legato alla sfera rituale in cui musica e danza venivano accompagnate dalla recitazione di battute e da un'adeguata mimica. Nacque cos\u00ec la satira, il cui nome (da \"satur\", \u201csazio\u201d, \u201cricco\u201d) allude probabilmente alla mescolanza di pezzi teatrali non legati tra loro da una trama, e caratterizzati dalla variet\u00e0 artistica. Al di l\u00e0 dell'interpretazione molto complessa del brano di Livio, rimane problematico distinguere la forma di satira da lui descritta, evidentemente di tipo drammatico, dal genere letterario non drammatico che si svilupp\u00f2 con Lucilio e che trover\u00e0 in Giovenale uno dei suoi esponenti pi\u00f9 significativi. Comunque, l'importante esperienza della satira drammatica costitu\u00ec probabilmente il primo laboratorio gestuale e musicale da cui i commediografi latini trassero alcune competenze necessarie, cosicch\u00e9, quando poi entrarono in contatto con la produzione comica greca ed ellenistica, furono in grado di rielaborarla originalmente.\nCompleta il quadro della produzione teatrale preletteraria romana l'atellana, che forse deriva il suo nome dalla cittadina osca di Atella, da cui ebbe probabilmente origine. Come la \"satura\", anche la recitazione dell'atellana preletteraria fu prerogativa dei giovani romani. Essi, nel tentativo di soddisfare il loro desiderio di recitazione senza incorrere nelle pene previste dalla legge per un cittadino che si dedicasse in forma professionale alla carriera dell'attore, diedero vita ad una forma teatrale per dilettanti, caratterizzata da un'accesa oscenit\u00e0 e da una forte aggressivit\u00e0 verbale, oltre che dalla ricorrenza di maschere fisse (per esempio, \"Marcus\", \"lo sciocco\", \"Pappus\", \"il vecchio avaro\"). L'atellana trovo collocazione in coda alla rappresentazione degli spettacoli teatrali \"regolari\" di tipo tragico, con il nome di \"exodium Atellanicum\".\nIl teatro comico \"regolare\" si svilupp\u00f2 a Roma, insieme a quello tragico, a partire dalla seconda met\u00e0 del III secolo a.C.: l'aspetto rilevante \u00e8 che di questa produzione comica non sono sopravvissuti solo frammenti, come nel caso della tragedia latina arcaica, ma un cospicuo numero di opere che costituisce un'eccezionale documentazione: ventuno commedie di Plauto e sei di Terenzio. Alla base dell'ampia fioritura di questo genere c'\u00e8 in primo luogo il contratto tra i commediografi latini ed i testi della Commedia Nuova ellenistica, diffusi a partire dalle colonie della Magna Grecia e della Sicilia da associazioni di attori itineranti. La commedia latina \"regolare\" fu preceduta da una tradizione comica preletteraria di origine italica, che conflu\u00ec in essa insieme alla componente greca. Anche per questo, il teatro comico latino nella sua forma letteraria, pur rimanendo sempre vicino alla sua matrice greca, pot\u00e9 comunque sviluppare caratteristiche proprie e via via sempre pi\u00f9 originali.\nDato che si ispirava dichiaratamente ai copioni delle commedie greche, la prima produzione comica latina mantenne l'ambientazione greca dei propri modelli, e greci rimasero i nomi dei personaggi che vi agivano. La scelta di collocare le opere comiche in un ambiente diverso da quello romano permetteva di rappresentare situazioni fortemente equivoche e di mettere in ridicolo abitudini e tipi umani con una libert\u00e0 impossibile se le vicende ed i cittadini rappresentati fossero stati romani: il padrone gabbato dallo schiavo o il padre di famiglia che contendeva una cortigiana al figlio scapestrato venivano cos\u00ec sospinti in un'altra dimensione sociale, erano \"roba da Greci\", impensabile nel rigido sistema di valori romano. Questo particolare tipo di rappresentazione, che riscosse a Roma un successo straordinario, assunse il nome di \"fabula palliata\", dal \"pallium\", l'abito di provenienza greca indossato dagli attori. Livio Andronico, il primo autore della letteratura latina (la sua prima rappresentazione drammatica risale al 240 a.C.), fu anche il primo autore di \"palliatae\". Della sua produzione comica restano un titolo sicuro, \"Gladiolus\", \"Lo spadino\", e qualche raro frammento. Ma Andronico come commediografo non ebbe fortuna nel giudizio del posteri, tanto che non fu inserito nell'elenco dei dieci migliori comici latini, come invece tocc\u00f2 a Nevio e a Ennio.\nGneo Nevio, invece, fu probabilmente il primo ad introdurre a Roma la \"contaminatio\", una tecnica drammaturgica che consiste nell'inserimento in un copione greco che si sta traducendo di una o pi\u00f9 scene tratte da altre commedie greche, allo scopo di vivacizzare ed arricchire l'azione. La \"contaminatio\" non era n\u00e9 un plagio n\u00e9 una semplice operazione di cucitura: il poeta che la praticava doveva infatti saper valutare con sensibilit\u00e0 i tratti comuni fra le opere che intendeva fondere perch\u00e9 ne derivasse una testo coerente e dotato di senso. La produzione comica di Nevio doveva essere notevole per quantit\u00e0 e qualit\u00e0: ci restano, infatti, circa 130 versi e 40 titolo, alcuni greci, come il \"Colax\", \"L'adulatore\", altri di ambientazione romana, tra cui la famosa\"Tarentilla\", \"La ragazza di Taranto\".\nLe commedie di Nevio furono apprezzate dagli antichi per l'originalit\u00e0 e lo spirito comico che egli attinse non tanto dai modelli greci quanto da fonti italiche. Livio Andronico fu dunque l'iniziatore del genero comico, cos\u00ec come di quello tragico e di quello epico; Nevio invece introdusse in questi generi un accentuato carattere italico.\nTra il II ed il I secolo a.C. si svilupp\u00f2, anche se con minor successo, una \"fabula togata\", che prendeva il suo nome appunto dalla \"toga\", l'abito tradizionale latino: tale tipo di commedia era ambientata a Roma, aperta a tematice romane e con personaggi dai nomi romani. La commedia togata \u00e8 legata soprattutto ai nomi di Titinio (II secolo a.C.), di cui possediamo quindici titoli (quasi tutti formati da appellativi di donne, come \"Setina\", \"La donna di Setina\", e \"Veliterna\", \"La donna di Velletri\"), e di Lucio Afranio (seconda met\u00e0 del II secolo a.C.). Di Afranio, che godeva di una buona fama poetica, rimangono pi\u00f9 di quaranta titoli (tra cui \"Emancipatus\", \"Lo schiavo liberato\", \"Mariti\", \"I mariti\", \"Divortium\", \"Il divorzio\", \"Cinerarius\", \"Il parrucchiere\"), da cui si pu\u00f2 cogliere una certa attenzione nei confronti della vita quotidiana romana. Proprio per quanto si \u00e8 osservato, l'ambientazione romana della togata non consent\u00ec mai che le vicende ed i personaggi rappresentati raggiungessero la stessa intensit\u00e0 comica di quelli della palliata: per questo la togata, i cui intrecci erano basati soprattutto sull'amore e sul denaro, nel giro di poco pi\u00f9 di un secolo si esaur\u00ec.\nL'esaurirsi del genere comico a Roma.\nFra gli autori di \"palliatae\" va ricordato ancora Sesto Turpilio, contemporaneo di Terenzio, con il quale, attorno alla fine del II secolo a.C., il genere si esaurisce. Nel I secolo a.C. altri autori tentarono di rinnovare la produzione teatrale comica, distaccandosi in parte dalla tradizione precedente: Novio e Lucio Pomponio, ispirandosi agli antichi \"exodia atellanica\" recitati in modo improvvisato in coda ad altri spettacoli teatrali, composero delle atellane letterarie, caratterizzate da una comicit\u00e0 popolare e costruite attorno alle tradizionali maschere di \"Bucco\", \"Maccus\" e \"Pappus\". Nella seconda met\u00e0 del secolo fra gli intellettuali legati ad Augusto nacque il sottogenere della \"fabula trabeata\", che derivava il nome dalla \"trabea\", l'abbigliamento tipico dei cavalieri: si trattava di una commedia che aveva per protagonisti non pi\u00f9 i ceti sociali medio-bassi, ma quello pi\u00f9 elevato degli \"equites\".\nNel corso della prima et\u00e0 imperiale fu lo stesso \"princeps\" Augusto ad esercitare di persona pressioni perch\u00e9 a Roma riprendesse vigore la consuetudine alle rappresentazioni teatrali, che egli riteneva canali privilegiati per poter comunicare rapidamente orientamenti ideologici e politici a grandi masse di pubblico. Tuttavia il tentativo augusteo non ebbe successo: alle rappresentazioni teatrali pi\u00f9 tradizionali si sostituirono le forme del \"mimo\" e del \"pantomimo\". I mimi, fondati su canovacci dalla trama non ben definita, portarono sulla scena attori e attrici che, senza maschera, improvvisavano vicende ispirate alla quotidianit\u00e0 attraverso parole, musica e danze. I soggetti del mimo erano piuttosto licenziosi: c'erano tradimenti, relazioni illecite, astuzie ed inganni. Col tempo il mimo giunse infine a rappresentare scene fortemente erotiche o sanguinose, la cui crudelt\u00e0 era affine a quella propria degli spettacoli del circo. I pi\u00f9 celebri mimografi latini furono Decimo Laberio e Publilio Siro, vissuti entrambi nel I secolo a.C. In particolare l'opera di Siro, un liberto di origine asiatica, fu ampiamente antologizzata in una serie di \"sententiae\" che documentano la presenza, nei suoi testi, di una saggezza popolare, mordace e talvolta amara. Pi\u00f9 raffinata invece la forma teatrale del pantomimo, una rappresentazione danzata che, senza alcun ricorso al dialogo, mimava azioni perlopi\u00f9 ispirate ad episodi del mito.\nNel II secolo d.C., nel quadro di un complessivo ritorno a modelli letterari antichi si ebbe infine una nuova produzione di commedie, destinate per\u00f2 alla semplice recitazione negli \"auditoria\". L'unica testimonianza a noi pervenuta delle commedie di et\u00e0 imperiale \u00e8 il \"Querolus\" (\"Il brontolone\"), un'opera anonima ispirata all\"'Aulularia\" di Plauto: dedicata a un \"Rutilius\" che potrebbe essere Rutilio Namaziano, l'autore del \"De reditu suo\", la commedia sembra essere stata composta nel V secolo d.C., in ambiente gallo-romano.\nCommedia elegiaca.\nCon la denominazione di commedia elegiaca si intende, convenzionalmente, l'insieme di testi latini medioevali, dialogati e narrati, normalmente in distici elegiaci, scritti principalmente nel XII secolo, con echi tardi nella prima met\u00e0 del XIII secolo.\nNon si sa con certezza se le composizioni furono scritte per la scena e se abbiano avuto un'influenza sul sorgere del teatro in volgare. In ogni caso, alcuni tipi e situazioni comiche sono passate al teatro, come ad esempio equivoci ed inganni. La commedia elegiaca era denominata anche oraziana, viste le tante derivazioni dalle Satire, oltre che dalla letteratura medioevale, novellistica in particolar modo, da cui colse a piene mani tipi e caratteri, licenziosit\u00e0 e vivacit\u00e0 nei dialoghi e nelle trame. Gli storici indicano nella Francia la culla della commedia elegiaca, e hanno fissato in Orl\u00e9ans la sede pi\u00f9 importante di questa attivit\u00e0. Tra gli autori pi\u00f9 noti, si annoverarono Vital de Blois, Guglielmo di Blois (con l'\"Alda\"), Matteo di Vend\u00f4me e, alla corte di Federico II di Svevia, Iacopo da Benevento (con la \"De uxore cerdonis\") e Riccardo da Venosa, con \"De Paulino et Polla\".\nCommedia in volgare.\nLa Commedia in volgare nacque nel XVI secolo, grazie all'inserimento della cultura laica all'interno delle rappresentazioni sacre; fu uno dei due filoni nella quale si diversific\u00f2 il nuovo tipo di commedia (l'altro fu la Commedia dell'Arte). La Commedia in volgare si indirizz\u00f2 verso un pubblico di buona preparazione culturale rintracciabile nelle corti.\nIl primo esempio di commedia in volgare \u00e8 stato \"Il formicone\" di Publio Filippo Mantovano, tratto da Apuleio, rappresentata la prima volta il 12 novembre 1503 a Mantova, alla corte di Isabella d'Este che ne fu entusiasta: \nTra gli altri esempi pi\u00f9 significativi si ricordano:\nPer quanto riguarda l'intreccio, i tipi e le scene, tutte queste opere derivarono dalla commedia classica, mentre per quanto riguarda il carattere spaziarono dal satirico al malinconico.\nNel corso dei secoli \u00e8 divenuta uno dei simboli rappresentativi delle varie regioni e dei vari dialetti, dato che sorsero commedie locali, quali le \"cavajole\" napoletane e le \"farse carnevalesche\" piemontesi.\nCommedia dell'arte.\nLa commedia dell'arte fu oggetto della critica goldoniana in quanto era rivolta a rendere le maschere dei veri e propri stereotipi psicologici.\nSorse sia per l'insofferenza alle regole sia per il desiderio di novit\u00e0.\nveniva cos\u00ec chiamata perch\u00e9 era recitata da attori professionisti, che esercitavano l'arte della recitazione teatrale.\nFu anche chiamata commedia a soggetto perch\u00e9 il suo sviluppo veniva improvvisato sulla scena intorno a un soggetto o argomento detto canovaccio o scenario. In esso era scritta soltanto la trama ridotta all'essenziale con l'indicazione dell'azione dei personaggi; il dialogo veniva invece improvvisato."}
{"id": "2391331", "revid": "767487", "url": "https://it.wikipedia.org/wiki?curid=2391331", "title": "Astrapotheriidae", "text": "Gli Astrapoteriidi (Astrapotheriidae) erano una famiglia degli Astrapoteri, mammiferi fossili vissuti in Sudamerica durante il Cenozoico.\n\u00c8 stato possibile ricostruire molti scheletri completi dato che erano sommersi dalla cenere vulcanica, e quindi ottimamente conservati. Il loro modo di vivere e i loro rapporti con gli altri ungulati restano misteriosi."}
{"id": "2391332", "revid": "709565", "url": "https://it.wikipedia.org/wiki?curid=2391332", "title": "Road Rovers", "text": "Road Rovers \u00e8 una serie animata americana scritta e prodotta dalla Warner Bros. Animation. Fu mandata in onda la prima volta il 7 settembre 1996. Dur\u00f2 una stagione e termin\u00f2 il 22 febbraio 1997. Furono fatte delle repliche su Cartoon Network dal 7 febbraio 1998 al 2000. Gran parte dello humour presente nel cartone deriva dalla cultura popolare di met\u00e0 anni novanta. In Italia la serie \u00e8 ancora inedita.\nIl cartone racconta la storia dei \"Road Rovers\" (letteralmente \"Vagabondi di strada\"), una squadra di cinque cani antropomorfi, combattenti del crimine dotati di superpoteri, conosciuti come \"Cano Sapiens\". Il leader dei Rovers \u00e8 Hunter, un meticcio per met\u00e0 Golden Retriever proveniente dagli Stati Uniti. Il comandante in capo dei Rovers \u00e8 uno scienziato, conosciuto come \"Master\", che sorveglia le loro operazioni e fornisce loro gli equipaggiamenti necessari dal loro quartier generale sotterraneo.\nTrama.\nUn anno prima della formazione dei Road Rovers, il Professor Sheperd viene ricattato dall'infido Generale Parvo: in cambio della vita di Scout, il cane del professore, il Generale vuole la tecnologia sperimentale del professore. Quest'ultimo gliela consegna, ma Parvo lo imbroglia consegnandogli una bomba che distrugge il laboratorio. Un anno dopo, quando dei semplici cani vengono rapiti e trasformati in mostri, Sheperd, sopravvissuto miracolosamente all'esplosione, capisce che dietro a tutto questo c'\u00e8 Parvo e decide di fermarlo. Sheperd seleziona cinque cani provenienti da varie nazioni per combattere questa nuova minaccia. Dopo il loro arrivo al suo nuovo laboratorio sotterraneo, Sheperd usa la sua tecnologia per trasformarli in \"Cano Sapiens\", ovvero cani antropomorfi che presentano le stesse caratteristiche fisiche e la stessa personalit\u00e0 del loro aspetto originario. Riescono anche a parlare e possiedono poteri sovrumani. Quando non combattono il crimine, vengono fatti ritornare normali, e vivono nelle case dei presidenti dei loro paesi d'origine: Exile in Russia, Colleen in Inghilterra, Shag in Svizzera, Blitz in Germania, e Hunter presso la Casa Bianca. Si scoprir\u00e0 in seguito che molti degli eventi nel passato erano causati dalla macchina del tempo di Parvo, per esempio: l'apparizione di Parvo nel passato (sotto le sembianze di un gatto di nome Boots), il tentativo fallito di Parvo di usare le tecnologie di Sheperd provocando la trasformazione di Scout in Muzzle, la trasformazione di Boots in Parvo con l'aiuto di Groomer e l'intervento di Shag che permise al professore di salvarsi dall'esplosione del laboratorio.\nCancellazione.\nSecondo gli autori, la principale ragione per cui la serie venne cancellata fu una causa legale, non divulgata all'epoca, sui diritti della serie. \u00c8 stato reso noto successivamente che la causa contro la Warner Bros. fu intentata da un individuo di nome Bruce Blumenfeld nel dicembre 1996 che affermava che \"Road Rovers\" fosse un plagio dal suo progetto di spettacolo per bambini denominato \"Wing Puppies\"."}
{"id": "2391347", "revid": "22356", "url": "https://it.wikipedia.org/wiki?curid=2391347", "title": "Trigonostylops wortmani", "text": "Il trigonostilope (gen. Trigonostylops) \u00e8 un mammifero estinto, appartenente agli astrapoteri. Visse tra il Paleocene superiore e l'Eocene superiore (circa 58 - 36 milioni di anni fa) e i suoi resti fossili sono stati ritrovati in Sudamerica.\nDescrizione.\nI resti fossili conosciuti di questo animale comprendono esclusivamente materiale cranico, ed \u00e8 quindi difficile ipotizzarne l'aspetto generale. In ogni caso, \u00e8 probabile che anche \"Trigonostylops\" possedesse, come tutti gli astrapoteri successivi, un corpo massiccio e allungato; si suppone che potesse raggiungere un metro - un metro e mezzo di lunghezza e che potesse pesare circa 20 - 40 chilogrammi. Il cranio era lungo circa 22 centimetri, era basso e allungato e munito di una cresta sagittale molto elevata. L'orbita era aperta posteriormente. Non era presente il canale infraorbitale, ma numerosi piccoli orifizi. L'apertura posteriore delle coane era separata in due da una linea mediana, risultato della fusione di un'apofisi dell'osso palatino e del presfenoide. Le stesse ossa palatali presentavano, nella regione posteriore, delle strutture particolari. La regione uditiva era molto differente da quella dei notoungulati e dei piroteri, con una grande bolla timpanica molto piatta. Al margine postero-interno di questa bolla esisteva una grande apertura il cui tetto era costituito dall'osso mastoideo. Non esisteva un sinus epitimpanico simile a quello dei notoungulati, ma solo una comunicazione con un sinus (non visibile esternamente) alloggiata nella regione anteriore dell'osso squamoso, che formava il punto di partenza dell'arcata zigomatica. Il meato uditivo, incompletamente ossificato, non era tubolare. Le ossa nasali, al contrario di quelle degli astrapoteri successivi, non erano particolarmente arretrate: \u00e8 possibile che vi fosse un forte labbro muscoloso superiore, ma non una proboscide come in \"Astrapotherium\". La mandibola era robusta e possedeva una lunga sinfisi cilindrica, mentre il condilo mandibolare era molto elevato. \nLa dentatura era quasi completa. Gli incisivi superiori erano assenti; quelli inferiori erano molto piccoli e avevano un solo lobo arrotondato. I canini superiori e inferiori erano sviluppati a formare forti zanne, con una radice profonda; la struttura dei canini, in particolare, richiamava molto quella dei canini degli astrapoteri successivi. I denti giugali, invece, erano piuttosto diversi da quelli di \"Astrapotherium\": erano a corona bassa (brachidonti), e il primo premolare era molto piccolo. Il paracono e il metacono dei molari erano ben sviluppati, con una cresta che univa protocono e giunzione parastilo-paracono bassa ma ben definita. L'ipocono era a forma di tubercolo molto piccolo, al contrario dei notoungulati. Nei molari inferiori, il talonide era pi\u00f9 grande del trigonide. \nClassificazione.\nIl genere \"Trigonostylops\" venne descritto per la prima volta da Florentino Ameghino nel 1897, sulla base di resti fossili ritrovati in terreni dell'Eocene inferiore in Patagonia (Argentina). Inizialmente noto per alcuni denti fossili, \"Trigonostylops\" \u00e8 stato in seguito studiato grazie al ritrovamento di un cranio quasi completo appartenente alla specie tipo, Trigonostylops wortmani. Ameghino descrisse numerosissime specie appartenenti al genere \"Trigonostylops\" (tra cui \"T. columnifer, T. coryphodontoides, T. secundarius, T. germinalis\"), tutte basate si denti isolati e riconducibili effettivamente alla specie tipo. Nel 1899 Roth aveva descritto una mandibola come Staurodon gegenbauri, non riconoscendola come un esemplare di \"Trigonostylops\". Al genere \"Trigonostylops\" sono stati attribuiti resti fossili frammentari provenienti da terreni pi\u00f9 antichi (Paleocene superiore) del Brasile e dell'Argentina, cos\u00ec come da terreni eocenici del Per\u00f9 e dell'Antartide; questi ultimi ritrovamenti, tuttavia, sono stati attribuiti con molti dubbi al genere \"Trigonostylops\", anche se rappresentano senza dubbio astrapoteri arcaici. Una specie del Paleocene superiore del Brasile, \"Trigonostylops apthomasi\", \u00e8 stata in seguito ascritta a un genere a s\u00e9 stante, \"Tetragonostylops\".\n\"Trigonostylops\" \u00e8 un membro particolarmente arcaico degli astrapoteri, un gruppo di ungulati sudamericani ben distinti dai notoungulati e dai litopterni, dotati di un corpo voluminoso e di una dentaura caratteristica con forti canini e (solitamente) molari ingranditi. A causa delle sue caratteristiche primitive, \"Trigonostylops\" \u00e8 stato a lungo considerato un membro di un gruppo a s\u00e9 stante (Trigonostylopoidea). Successivi studi (MacPhee et al., 2021) hanno per\u00f2 determinato la sua appartenenza agli astrapoteri, bench\u00e9 in una branca separata dalla famiglia Astrapotheriidae, nota come Trigonostylopidae; alcuni studi indicherebbero che la famiglia Trigonostylopidae potrebbe essere parafiletica e includerebbe animali via via pi\u00f9 derivati, ancestrali alla famiglia Astrapotheriidae (Vallejo-Pareja et al., 2015). Altri animali probabilmente simili erano il gi\u00f9 citato \"Tetragonostylops\", \"Shecenia\" e \"Antarctodon\" dell'Antartide.\nDi seguito \u00e8 mostrato un cladogramma tratto dal lavoro di Vallejo-Pareja e colleghi (2015): \nPaleoecologia.\n\"Trigonostylops\" era probabilmente un animale erbivoro che si nutriva di vegetazione tenera; tuttavia, il cranio fornito di una grande cresta sagittale (e quindi di potenti muscoli masticatori) e la mandibola alta e forte indicherebbero che questo animale poteva forse nutrirsi anche di semi e vegetazione pi\u00f9 dura. Gli incisivi superiori assenti e quelli inferiori estremamente ridotti indicano che la funzione tagliente era probabilmente svolta dai premolari e molari, come negli odierni iraci. Questi ultimi sono inoltre dotati di incisivi superiori a forma di zanne, morfologicamente simili ai canini superiori di \"Trigonostylops\". Nel corso dell'Eocene superiore si svilupparono altri astrapoteri dotati di caratteristiche differenti e pi\u00f9 evoluti, come \"Astraponotus\", che finirono per soppiantare gli arcaici trigonostilopidi."}
{"id": "2391350", "revid": "24261119", "url": "https://it.wikipedia.org/wiki?curid=2391350", "title": "Trigonostylops", "text": ""}
{"id": "2391352", "revid": "249956", "url": "https://it.wikipedia.org/wiki?curid=2391352", "title": "Daisy Duck", "text": ""}
{"id": "2391357", "revid": "709565", "url": "https://it.wikipedia.org/wiki?curid=2391357", "title": "Sing Sing", "text": "Il Sing Sing Correctional Facility, chiamato semplicemente Sing Sing, \u00e8 un carcere statunitense di massima sicurezza situato a Ossining, nello Stato di New York. Si trova a circa a nord di New York, sulle rive del fiume Hudson. Il nome del carcere deriva dalla trib\u00f9 indiana dei Sinck Sinck, che abitava la zona fino a quando fu acquistata dagli europei nel 1685. Sing Sing ospita circa detenuti. Vi sono dei progetti per trasformare le celle originali del 1825 in un museo.\nLa struttura.\nL'area \u00e8 divisa in due sezioni dalla linea ferroviaria Hudson Line. Ci sono quattro ponti che uniscono le due met\u00e0 della struttura. Il ponte situato pi\u00f9 a nord \u00e8 pedonale ed \u00e8 riservato ai dipendenti, essendo situato all'esterno del perimetro di sicurezza. Il successivo ponte contiene collegamenti di servizio quali cavi elettrici e dell'acqua corrente. Il terzo ponte \u00e8 utilizzato per il trasferimento dei detenuti tra le due strutture. Infine il ponte pi\u00f9 a sud \u00e8 riservato al traffico veicolare; essendo situato all'interno del perimetro di sicurezza pu\u00f2 essere utilizzato per muovere navette, veicoli di manutenzione o spedizionieri senza la necessit\u00e0 di ricontrollare il veicolo."}
{"id": "2391358", "revid": "124589359", "url": "https://it.wikipedia.org/wiki?curid=2391358", "title": "9th Wonder", "text": "Comincia la carriera da giovane, creando i primi \"beat\" con il suo gruppo \"Little Brother\".\nConsiderato tra i beatmaker pi\u00f9 apprezzati degli ultimi anni vanta collaborazione di artisti come Mary J. Blige, Jay-Z, Murs, Buckshot, Jean Grae, Destiny's Child e Kendrick Lamar.\nBiografia.\nNella prima met\u00e0 degli anni novanta, 9th Wonder lavora come DJ alla radio della North Carolina Central University, scuola da lui frequentata. \nComincia cos\u00ec a conoscere autori e produttori, per i quali produce \"beat\".\nUn suo amico produttore lo porta a conoscere il programma Fruity Loops, meglio conosciuto come FL Studio, grazie al quale 9th Wonder si specializza nella produzione di beat commerciali.\nFonda in seguito con i compagni di scuola Phonte e Big Pooh il gruppo Little Brother, dove produce e arrangia le basi.\nDalla fine degli anni novanta decide di dedicarsi completamente alla produzione, viene cos\u00ec pubblicato dopo molto lavoro il remix dell'album di Nas \"God's Son\", dove riprende tutte le tracce modificando la base musicale. L'album verr\u00e0 poi chiamato God's Stepson per rendere omaggio al produttore originale.\nQuesto album, molto apprezzato anche dalla critica, segna il successo di 9th Wonder come produttore.\nNel 2009 9th Wonder ha fondato la casa discografica JAMLA. Gli artisti che ne fanno parte sono Big Remo, GQ, Rapsody, Skyzoo e Tyler Woods."}
{"id": "2391362", "revid": "709565", "url": "https://it.wikipedia.org/wiki?curid=2391362", "title": "Pinky, Elmyra &amp; the Brain", "text": "Pinky, Elmyra &amp; the Brain \u00e8 un cartone animato, \"spin-off\" di \"Pinky and the Brain\", apparso nel 1998.\nUn giorno, dopo la distruzione del laboratorio, Mignolo e Prof. si trovano improvvisamente in un negozio di animali fino a quando non vengono adottati da Elmyra Duff (una ragazzina, personaggio de \"I favolosi Tiny\"). La trama degli episodi consiste ancora nei tentativi di Prof. di conquistare il mondo, vanificati dalle stupidit\u00e0 di Mignolo ed Elmyra.\nAi personaggi di \"Prof.\" (\"Brain\") e \"Mignolo\" (\"Pinky\"), si aggiungono \"Elmyra\" e \"Rudy\".\nLa scelta di cambiare l'ambientazione fu criticata dai fan e dagli stessi ideatori e produttori, tanto che persino nella sigla un verso dice \"\u00e8 questo che vuole il network, perch\u00e9 insistere a lamentarsi?\".\nInfatti la serie si rivel\u00f2 un flop con pochissimi episodi. Nonostante ci\u00f2, la serie ha vinto un Emmy per il \"Migliore programma per bambini\", nel 2000.\nEpisodi.\nGli ultimi sette episodi furono trasmessi nel programma \"The Cat&amp;Birdy Warneroonie PinkyBrainy Big Cartoonie Show\", in cui veniva trasmesso un segmento alla volta anzich\u00e9 episodi completi. L'eccezione a questo cambiamento fu l'episodio 10, che essendo l'unico non diviso in segmenti and\u00f2 in onda interamente.\nProduzione.\nProduttori.\nSteven Spielberg \u00e8 stato il produttore esecutivo per tutte le due serie. Della squadra di produzione facevano parte anche Tom Ruegger, Jean MacCurdy ed Andrea Romano.\nDoppiaggio.\nMignolo e Prof. sono doppiati in inglese da Rob Paulsen e Maurice LaMarche, come nella serie originale. In Italia da Fabrizio Mazzotta e da Paolo Buglioni, Elmyra Duff \u00e8 doppiata in inglese da Cree Summer e da Ilaria Latini in italiano."}
{"id": "2391365", "revid": "486946", "url": "https://it.wikipedia.org/wiki?curid=2391365", "title": "Pinky, Elmyra, and the Brain", "text": ""}
{"id": "2391366", "revid": "24261346", "url": "https://it.wikipedia.org/wiki?curid=2391366", "title": "Rasbora heteromorpha", "text": ""}
{"id": "2391369", "revid": "196390", "url": "https://it.wikipedia.org/wiki?curid=2391369", "title": "Yuri Bashmet", "text": ""}
{"id": "2391372", "revid": "24261419", "url": "https://it.wikipedia.org/wiki?curid=2391372", "title": "Alburnus arquatus", "text": ""}
{"id": "2391374", "revid": "22356", "url": "https://it.wikipedia.org/wiki?curid=2391374", "title": "Trigonostylopidae", "text": ""}
{"id": "2391377", "revid": "36426", "url": "https://it.wikipedia.org/wiki?curid=2391377", "title": "Monumento all'antipapa Giovanni XXIII", "text": ""}
{"id": "2391378", "revid": "974994", "url": "https://it.wikipedia.org/wiki?curid=2391378", "title": "Sepolcro del cardinale Rainaldo Brancaccio", "text": "Il sepolcro del cardinale Rainaldo Brancaccio \u00e8 un monumento funebre rinascimentale al cardinale e vescovo Rainaldo Brancaccio eseguito da Donatello e Michelozzo con l'aiuto di Pagno di Lapo Portigiani databile al 1426-1428 e conservato nella chiesa di Sant'Angelo a Nilo di Napoli.\nSi tratta di una delle opere pi\u00f9 importanti dell'arte rinascimentale nella citt\u00e0 partenopea, frutto di uno dei lavori intrapresi dai due artisti fiorentini durante il loro sodalizio artistico.\nStoria.\nIl lavoro venne commissionato a Donatello e Michelozzo, la cui collaborazione di bottega fu attiva dal 1425 fino alla fine degli anni Trenta, da Cosimo de' Medici che in veste di notaio si occup\u00f2 della stesura del testamento del cardinale Rinaldo Brancaccio, dunque quando questi era ancora in vita: una lettera del 5 giugno 1427 annuncia infatti al committente il termine di circa un quarto dell'opera.\nNel 1426 i due artisti toscani presero appositamente in affitto una bottega comune a Pisa, da dove sarebbe poi stato facile inviare i pezzi del monumento via mare, come di fatto avvenne. Pisa godeva inoltre anche del privilegio di trovarsi vicina alle cave di marmo di Carrara, permettendo in questo modo un notevole risparmio sui costi di trasporto della materia prima. All'impresa parteciparono anche altri aiuti, tra i quali, Pagno di Lapo Portigiani. L'opera finita venne spedita a destinazione nel 1428.\nIl monumento era in un primo momento collocato lungo una delle pareti della chiesa originaria e ora \u00e8 visibile alla destra dell'altare maggiore.\nDescrizione.\nIl monumento \u00e8 in marmo, in parte dorato e policromo, alto 11,60 metri con una profondit\u00e0 di 4,60 metri.\nUna sorta di palcoscenico \u00e8 composto per ospitare il sepolcro. Sopra uno zoccolo si ergono due colonne composite che reggono un arco a tutto sesto con pennacchi laterali decorati da lesene scanalate e tondi a rilievo; in alto si trova la cuspide, di ascendenza pi\u00f9 goticizzante, con al centro un tondo con il rilievo del \"Redentore\" e due statue a tutto tondo di putti con trombe ai lati (allusione all'Apocalisse e al risveglio dei morti).\nSotto di esso in altorilievo \u00e8 la \"Madonna col Bambino\" al centro, con ai lati a mezzorilievo le figure di \"San Michele\" e \"San Giovanni Battista\".\nIl sepolcro vero e proprio si trova al di sotto di questa costruzione architettonica ed \u00e8 sorretto da tre figure femminili che fungono da cariatidi. Sul fronte del sarcofago si trovano due stemmi, ai lati, ed il rilievo stiacciato dell'\"Assunzione della Vergine\", sicuramente di mano di Donatello. Sopra di esso si trova il ritratto del defunto, sdraiato come addormentato, e ancora pi\u00f9 in alto, al centro, un'iscrizione essenziale sul cardinale che recita:\nAi lati della lapide sono due angeli reggicortina che scansano il tendaggio di pietra appeso all'arco. Essi sono vicini ai capitelli, sempre compositi delle paraste che decorano la parete di fondo, con una trabeazione continua che arriva ai capitelli delle colonne.\nStile.\nL'opera segn\u00f2 un'evoluzione del modello di monumento funebre a sviluppo verticale con baldacchino come era stato approntato nel \"monumento all'antipapa Giovanni XXIII\" nel battistero fiorentino, opera degli stessi autori databile al 1422-1428. Il baldacchino dopotutto aveva una lunga tradizione gotica, il cui gusto artistico a Napoli risentiva profondamente dell'operato di Tino di Camaino.\nCome nel caso del monumento fiorentino, anche qui \u00e8 difficile stabilire un confine tra i contributi di Donatello e quelli di Michelozzo. Alcuni riconoscono la mano di Donatello nelle cariatidi, almeno in quella di destra. Sicuramente \u00e8 sua l'\"Assunzione della Vergine\", dalla ricca espressivit\u00e0. Probabilmente \u00e8 di mano sua anche la testa del ritratto del Brancaccio."}
{"id": "2391382", "revid": "287204", "url": "https://it.wikipedia.org/wiki?curid=2391382", "title": "PBZ Zagreb Indoors 2009", "text": "Il PBZ Zagreb Indoors 2009 \u00e8 stato un torneo di tennis giocato sul cemento indoor nella categoria ATP World Tour 250 series nell'ambito dell'ATP World Tour 2009.\n\u00c8 stata la 6\u00aa edizione del PBZ Zagreb Indoors.Si \u00e8 giocato a Zagabria in Croazia dal 2 all'8 febbraio 2009.\nCampioni.\nSingolare.\n Marin \u010cili\u0107 ha battuto in finale Mario An\u010di\u0107, 6-3, 6-4\nDoppio.\n Martin Damm / Robert Lindstedt hanno battuto in finale Christopher Kas / Rogier Wassen 6\u20134, 6\u20133"}
{"id": "2391384", "revid": "447535", "url": "https://it.wikipedia.org/wiki?curid=2391384", "title": "Donadel", "text": "Il nome Donadel che pu\u00f2 riferirsi a:"}
{"id": "2391391", "revid": "1186766", "url": "https://it.wikipedia.org/wiki?curid=2391391", "title": "Marchini", "text": ""}
{"id": "2391397", "revid": "640389", "url": "https://it.wikipedia.org/wiki?curid=2391397", "title": "Artuise", "text": "Artuise (in sloveno Artvi\u017ee, in tedesco \"Artvische\") \u00e8 un paese della Slovenia, frazione del comune di Erpelle-Cosina.\nLa localit\u00e0 \u00e8 situata sui colli Birchini a 786.9 s.l.m. , a 10,2 kilometri dal capoluogo comunale e a 14,3 kilometri dall'Italia.\nDurante il dominio asburgico Artuise fu comune autonomo.\nLa chiesa del paese \u00e8 dedicata a San Servolo (\"Sv. Socerb\").\nAlture principali.\n\"Hrib\", 812 m."}
{"id": "2391398", "revid": "287204", "url": "https://it.wikipedia.org/wiki?curid=2391398", "title": "Mantoni", "text": ""}
{"id": "2391400", "revid": "486946", "url": "https://it.wikipedia.org/wiki?curid=2391400", "title": "ESCP-EAP", "text": ""}
{"id": "2391409", "revid": "287204", "url": "https://it.wikipedia.org/wiki?curid=2391409", "title": "Hector Bianciotti", "text": ""}
{"id": "2391412", "revid": "1543377", "url": "https://it.wikipedia.org/wiki?curid=2391412", "title": "Hotel Mario", "text": "Hotel Mario \u00e8 un videogioco rompicapo sviluppato da Fantasy Factory per CD-i. Pur non essendo prodotto dalla Nintendo, il personaggio principale \u00e8 Mario, che deve liberare la Principessa Peach costruendo sette hotel, nel Regno dei funghi, da cui il nome Hotel Mario. Ogni hotel \u00e8 diviso in pi\u00f9 fasi e l'obiettivo \u00e8 quello di chiudere una porta dell'hotel per ogni fase. Per ogni hotel c'\u00e8 un boss finale che \u00e8 un Bowserotto, ognuno dei sette da sconfiggere.\n\"Hotel Mario\" \u00e8 uno dei quattro giochi con personaggi Nintendo pubblicati per CD-i, e l'unico con protagonista Mario. Gli altri tre sono ', ' e \"Zelda's Adventure\", e presentano i personaggi della serie \"Legend of Zelda\". Un altro gioco con protagonista Mario, \"Super Mario's Wacky Worlds\", era in lavorazione ma fu successivamente cancellato. Nintendo non ha avuto nessun ruolo nel processo produttivo di questi giochi, ma ha concesso la licenza dei personaggi dopo aver rinnegato un accordo con Philips per creare il Super Nintendo Entertainment System CD-ROM, un'espansione mai pubblicata del Super Nintendo Entertainment System.\nIl gioco ricevette recensioni negative per il suo gameplay banale e ripetitivo, i comandi imprecisi, e il doppiaggio e le cutscene in full motion video di scarsa qualit\u00e0, venendo definito uno dei peggiori videogiochi mai realizzati.\nTrama.\nIl gioco si svolge nell'odierna Toad Town, che Bowser ha assediato e su cui ha costruito un hotel resort per l'uso esclusivo di se stesso e dei suoi sette figli (oggi sono 8 perch\u00e9 c'\u00e8 anche Bowser Jr.), rinominando la terra \"Club Koopa Resort\". Ogni albergo \u00e8 una zona riservata e protetta da uno dei Bowserotti e dai loro scagnozzi. Ogni albergo rappresenta un edificio o una sede di diverso tipo, come il primo hotel che \u00e8 un albero, ma ce ne sono anche di diverso tipo come quello della miniera o persino quello della nuvola.\nUn giorno Mario e Luigi furono invitati a fare un pic-nic dalla Principessa Peach, andarono a fare il pic-nic ma trovarono un biglietto scritto da Bowser in cui diceva che aveva conquistato tutto il Regno dei funghi e che l\u00ec aveva costruito sette alberghi in uno dei quali la Principessa Peach \u00e8 \"ospite permanente\" cio\u00e8 prigioniera. Alla fine di ogni hotel si vede la principessa Peach ma poi lei viene rapita fino ad arrivare allo scontro finale con Bowser. Finito il gioco la residenza in cui vive Bowser precipita e si distrugge, e la principessa riesce a riprendere il controllo sul suo regno.\nModalit\u00e0 di gioco.\nNel gioco si pu\u00f2 comandare sia Mario che suo fratello Luigi, solo nella modalit\u00e0 multigiocatore.\nI primi sei hotel da affrontare contengono 10 fasi ed il settimo ne contiene 15. Mario, per riuscire a sconfiggere i nemici (come Torcibruco, Koopa Troopa, Tantatalpa, Calamako ecc) pu\u00f2 usare lo stwomp, cio\u00e8 un movimento con cui Mario fa una schiacciata a terra. Sbloccando alcune porte si pu\u00f2 trovare un funghetto che da abilit\u00e0 speciali a Mario, tra cui l'invincibilit\u00e0, la velocit\u00e0 o delle armi speciali, come delle catapulte. Ogni hotel \u00e8 diviso in 5 piani, e ogni volta che si arriva ad un altro piano si vede nella parte superiore dello schermo diverse icone, tra cui il punto di salvataggio del gioco e la mappa del Regno dei funghi da cui si pu\u00f2 accedere a qualsiasi hotel sbloccato.\nAlla fine di diversi livelli si pu\u00f2 vedere un'immagine o un filmato di un Mario in formato satirico.\nAccoglienza.\n\"Hotel Mario\" inizialmente ha ricevuto recensioni miste. Electronic Gaming Monthly ha elogiato il suo gameplay definendolo semplice ma avvincente. GamePro ha detto che il gioco era divertente ma \u00e8 diventato rapidamente noioso, e affermando che \"gli unici aspetti intriganti di questo gioco sono le sequenze animate in stile\".\nCol tempo, \u00e8 stato descritto come uno dei peggiori giochi mai pubblicati. Levi Buchanan di IGN ha detto che sebbene fosse superiore ai giochi di \"The Legend of Zelda\" di Philips, chiudere le porte non era \"un gancio abbastanza forte per un intero gioco\", e JC Fletcher di Joystiq ha ridicolizzato la trama: \"Apparentemente Bowser ha nefasto complottarono per far aprire le porte ai suoi subalterni nei... suoi alberghi, sprecando cos\u00ec l'aria condizionata e aumentando la sua bolletta elettrica. Mario e Luigi devono eroicamente chiudere tutte le porte e salvare il loro acerrimo nemico dal freddo troppo freddo dei suoi corridoi.\"\nI filmati in full motion video, realizzati dalla Animation Magic, in sono stati ampiamente criticati per la loro scarsa qualit\u00e0, e hanno dato origine a numerose parodie su Internet. 1UP.com li ha descritti come \"decisamente terrificanti\", e IGN li ha definiti \"abissali\" e \"simili a un brutto libro a fogli mobili di immagini stampato con Microsoft Paint\". Joystiq li ha descritti: \"animazione amatoriale, vistosamente colorata, traballante, zoomata in modo casuale\". L Anche il doppiaggio \u00e8 stato criticato; sia 1UP.com che IGN hanno trovato la performance di Marc Graue come inadatta al personaggio di Mario\". Nel 2008, IGN ha nominato \"Hotel Mario\" uno dei dieci peggiori giochi di Mario."}
{"id": "2391413", "revid": "84184", "url": "https://it.wikipedia.org/wiki?curid=2391413", "title": "Satta", "text": "Persone.\nSatta \u00e8 un cognome che pu\u00f2 riferirsi a:"}
{"id": "2391414", "revid": "767487", "url": "https://it.wikipedia.org/wiki?curid=2391414", "title": "Alessandro Del Grosso", "text": "Biografia.\nAlessandro Del Grosso \u00e8 nato ad Ardea (Citt\u00e0 metropolitana di Roma Capitale), nel Lazio, il 27 agosto 1972. \u00c8 padre di David, anch'esso calciatore, Dennis e Virginia.\nCaratteristiche tecniche.\nGiocatore.\nInizialmente ha ricoperto il ruolo di attaccante. Dal 1992 l'allenatore del Francavilla, Giorgio Repetto, lo fece giocare come terzino destro a supporto dell'azione offensiva con inserimenti e cross. Ha ricoperto questo ruolo fino al termine della carriera da giocatore.\nAllenatore.\nUtilizza generalmente il modulo di gioco 4-3-3 (4 difensori, 3 centrocampisti e 3 attaccanti). Per tale motivo viene spesso definito uno \"zemaniano di ferro\".\nCarriera.\nGiocatore.\nFino al 1989 ha giocato con le giovanili della societ\u00e0 abruzzese del Celano Calcio.\nPassa in prima squadra nel torneo di Serie C2 1989-1990. Dal 1991 al 1993 gioca con il club abruzzese del Francavilla in Serie C2.\nNelle successive tre stagioni ha vestito la casacca dell'Avezzano Calcio contribuendo alla vittoria del torneo di Serie C2 1995-1996.\nNel 1997 va a Salerno. Tra il 1998 e la stagione 2000-2001 ha giocato in Serie A con le maglie di e Bari, collezionando 120 presenze complessive e realizzando una rete, quando militava con i granata, al Meazza-San Siro contro il Milan.\nTra il 2002 e il 2004 ha militato in Serie B con il Catania e il Napoli. Successivamente ha vestito le maglie di Pisa, Teramo e Chieti in Serie C1.\nHa giocato tra i professionisti fino al 2009 in diversi club come Catanzaro, Martina, Celano e Val di Sangro.\nHa deciso di ritirarsi nel 2010 quando ha giocato in Serie D con la Renato Curi Angolana, dove successivamente ha assunto il ruolo di direttore sportivo, ma a stagione in corso \u00e8 tornato a sedere in panchina come tecnico della Juniores.\nAllenatore.\nNegli anni duemiladieci ha fatto parte dello staff tecnico dell'Italia Beach soccer dell'ex attaccante Maurizio Iorio.\nDal 22 luglio 2014 ha allenato la formazione abruzzese del Francavilla nel torneo regionale di Eccellenza. L'anno successivo \u00e8 tornato alle giovanili, come tecnico dei Giovanissimi della Virtus Lanciano, mentre nella stagione 2016-17 allena l'Olympia Agnonese in Serie D, raggiungendo per la prima i play off nella storia del club molisano. Nell'estate 2017 si siede sulla panchina del Lanciano, squadra con la quale vince il girone B di Prima Categoria abruzzese, resta come allenatore dei rossoneri nella stagione 2018-2019, e conquista la promozione in Eccellenza. Viene confermato alla guida dei frentani anche per il campionato 2019-20. Nonostante ci\u00f2, il 25 agosto in piena preparazione precampionato, dopo dissapori con la dirigenza le strade del tecnico e dei rossoneri si separano.\nIl 17 ottobre 2019 viene nominato nuovo allenatore del Sora Calcio nell'Eccellenza laziale. Il 13 dicembre viene sollevato dall'incarico di Allenatore dei bianconeri.\nIl 17 giugno 2020 viene ufficializzato alla guida dell'Avezzano Calcio ma dopo poco pi\u00f9 di un mese rinuncia all'incarico.\nStatistiche.\nStatistiche da allenatore.\n\"Statistiche aggiornate 30 marzo 2018.\""}
{"id": "2391418", "revid": "647919", "url": "https://it.wikipedia.org/wiki?curid=2391418", "title": "Roman FC", "text": ""}
{"id": "2391421", "revid": "1494169", "url": "https://it.wikipedia.org/wiki?curid=2391421", "title": "Vink", "text": "Il termine Vink pu\u00f2 riferirsi a:"}
{"id": "2391432", "revid": "226458", "url": "https://it.wikipedia.org/wiki?curid=2391432", "title": "Mabrouk (pattinaggio)", "text": "Il Mabrouk \u00e8 una figura dello style slalom. Si tratta di una figura composta, cio\u00e8 data dalla combinazione di figure pi\u00f9 semplici. Il passo \u00e8 scomponibile nelle seguenti figure:"}
{"id": "2391434", "revid": "767487", "url": "https://it.wikipedia.org/wiki?curid=2391434", "title": "Richard Fari\u00f1a", "text": "Fu una figura di rilievo nel panorama della controcultura della prima met\u00e0 degli anni sessanta e nella nascente scena folk rock.\nGiovinezza.\nFari\u00f1a nacque a Brooklyn in una famiglia di origini cubane e irlandesi. Dopo aver frequentato la Brooklyn Technical High School, studi\u00f2 prima ingegneria e poi letteratura inglese alla Cornell University. In quel periodo pubblic\u00f2 brevi racconti per riviste letterarie locali come \"Transatlantic review\" e \"Mademoiselle\", e divenne amico intimo di Thomas Pynchon e Peter Yarrow. Dopo essere stato sospeso per aver partecipato a una manifestazione studentesca contro le regole repressive del campus, lasci\u00f2 definitivamente l'universit\u00e0 appena prima della laurea, nel 1959.\nProduzione artistica.\nTornato a New York, Fari\u00f1a inizi\u00f2 a frequentare il Greenwich Village, luogo di incontro di numerosi artisti, poeti e cantanti folk. L\u00ec fece amicizia con Tommy Makem e conobbe Carolyn Hester, che poco dopo spos\u00f2. Nel settembre del 1961, durante la registrazione del terzo album di Carolyn Hester, Richard incontr\u00f2 un ancora sconosciuto Bob Dylan, che suonava l'armonica a bocca in alcuni brani del disco, con cui strinse una profonda amicizia.\nNella primavera del 1962, in Europa, Fari\u00f1a incontr\u00f2 Mimi Baez, sorella minore di Joan Baez. Poco dopo la Hester ottenne il divorzio e Richard spos\u00f2 Mimi, che aveva 17 anni, nell'aprile del 1963. Si trasferirono a Carmel, in California, dove scrissero delle canzoni e debuttarono in coppia al \"Big Sur Folk Festival\" nel 1964, per poi pubblicare il loro primo album, \"Celebrations For a Grey Day\".\nA causa della sua breve vita, Fari\u00f1a - in cui critici hanno visto uno dei migliori talenti della scena folk del Greenwich Village - ha potuto realizzare con la moglie solo tre album, uno dei quali postumo. Tra le loro canzoni pi\u00f9 note ci sono \"Pack up Your Sorrows\" e \"Birmingham Sunday\", quest'ultima incisa da Joan Baez e utilizzata come colonna sonora del documentario \"4 Little Girls\" di Spike Lee.\nAl momento della morte, Fari\u00f1a stava lavorando anche ad un album per Joan Baez che alla fine non fu pubblicato. Due delle canzoni del disco furono incluse nell'album postumo del cantautore, mentre un altro, una cover di \"Pack up Your Sorrows\", scritta da Fari\u00f1a con la terza sorella Baez, Pauline Marden, fu pubblicata come singolo nel 1966. Diverse canzoni di Richard Fari\u00f1a sono state inoltre incise in Inghilterra dai Fairport Convention. Tra queste \"Reno, Nevada\" e \"The Quiet Joys of Brotherhood\".\nFari\u00f1a \u00e8 noto anche per il suo romanzo \"Been Down So Long It Looks Like Up to Me\", pubblicato nel 1966. La storia, basata principalmente sulle esperienze universitarie e i viaggi compiuti dall'autore, \u00e8 un racconto picaresco ambientato nel West, a Cuba durante la Rivoluzione, e in una universit\u00e0 newyorkese. Il libro \u00e8 ben presto diventato un classico tra gli appassionati della controcultura degli anni sessanta. Da \"Been Down So Long It Looks Like Up to Me\" \u00e8 stato tratto un film nel 1971.\nMorte.\nIl 30 aprile 1966, due giorni dopo la pubblicazione del romanzo, Fari\u00f1a partecip\u00f2 ad una presentazione in una libreria di Carmel Valley Village. Poche ore dopo, nel corso di una festa per il ventunesimo compleanno della moglie Mimi, Richard incontr\u00f2 un ospite che era arrivato in motocicletta, e i due decisero di andare a fare un giro. Nel tragitto, probabilmente a causa dell'eccessiva velocit\u00e0, il guidatore perse il controllo e la moto usc\u00ec di strada. Richard Fari\u00f1a mor\u00ec sul colpo, mentre l'amico che era alla guida riusc\u00ec a sopravvivere.\nSecondo varie testimonianze, Richard e Mimi avevano litigato lasciando la libreria perch\u00e9 lui non le aveva fatto un regalo di compleanno. Fu solo dopo qualche giorno che Mimi, tornando a casa, trov\u00f2 i fiori, ormai appassiti, che il marito le aveva fatto spedire mentre erano alla presentazione del libro.\nIl dolore della sorella per la morte del marito e la sua successiva storia d'amore con Milan Melvin sono raccontati da Joan Baez nella canzone \"Sweet Sir Galahad\"."}
{"id": "2391443", "revid": "287204", "url": "https://it.wikipedia.org/wiki?curid=2391443", "title": "Richard Farina", "text": ""}
{"id": "2391445", "revid": "125450388", "url": "https://it.wikipedia.org/wiki?curid=2391445", "title": "7,92 \u00d7 57 mm Mauser", "text": "La cartuccia 7,92 \u00d7 57\u00a0mm Mauser \u00e8 stata progettata dalla tedesca Gewehr-Pr\u00fcfungskommission (GPK) per il fucile Gewehr 1888 e utilizzata successivamente per i fucili Mauser a otturatore girevole-scorrevole. Questa cartuccia \u00e8 stata inizialmente adottata dalla Germania nel 1888 con il nome M/88 7,92 \u00d7 57\u00a0mm I (I sta per 'Infanterie'). La Germania adott\u00f2 una nuova versione della cartuccia M/88 nel 1905 chiamata 7,92 \u00d7 57\u00a0mm IS (IS sta per 'Infanterie Spitzer'). Il modello di cartuccia 1905 fu la cartuccia tedesca di servizio in entrambe le guerre mondiali ed \u00e8 ora conosciuta in Europa come:\nStoria.\nLa cartuccia 7,92 \u00d7 57\u00a0mm, progettata dal governo, \u00e8 uno sviluppo della M/88 7,92 \u00d7 57\u00a0mm I, che aveva una ogiva dal profilo tondo (round-nose) di diametro 318 millesimi di pollice (8.08mm), ed era stata concepita per essere caricato sul fucile Gewehr 88 dalla cima dell'arma con un clip di 5 proiettili. Il proiettile 7,92 \u00d7 57\u00a0mm IS, era pi\u00f9 leggero, a punta (spitzer)e con 8,20\u00a0mm di diametro, invece di 8,08 nella versione I. Il proiettile ha un pi\u00f9 alto coefficiente balistico e una traiettoria pi\u00f9 piana che rendeva pi\u00f9 stabile la traiettoria. I bossoli del 6,5 \u00d7 57 e 7 \u00d7 57 sono versioni a collo basso della 7,92 \u00d7 57\u00a0mm, inoltre, le versioni bordate di questi tre bossoli sono disponibili per i tipi europei di fucili break open per cacciare. Un nuovo tipo bordato \u00e8 la 30 R Blaster, una versione a collo basso della 7,92 \u00d7 57\u00a0mm Mauser di calibro 7,62\u00a0mm.\nUso militare.\nGrazie alle elevate prestazioni e alla sua versatilit\u00e0 essa \u00e8 stata adottata dalle forze armate di vari governi tra cui Turchia, Cina, Egitto, e le ex-colonie africane tedesche. Il suo uso militare continua oggi nella ex Iugoslavia in armi come il fucile da cecchino Zastava M76 (versione locale del SVD Sovietico) e la mitragliatrice M53 Sarac (un MG 42 prodotto su licenza).\nCondivide un'insolita caratteristica con la cartuccia 9 mm Parabellum: di essere prodotta e utilizzata sia dagli Alleati che dalle Potenze dell'Asse durante la seconda guerra mondiale; infatti \u00e8 stata usata anche per la mitragliatrice britannica Besa, montata a bordo dei veicoli corazzati. \nLe armi che hanno utilizzato questa cartuccia sono:\nUso civile.\n\u00c8 estremamente popolare tra gli sportivi, e soprattutto tra i tiratori tedeschi e austriaci; \u00e8 utilizzata accanto a cartucce sostanzialmente simili, come la 5,6 \u00d7 57 mm, 6,5 \u00d7 55 mm, 6,5 \u00d7 57 mm, la 6,5 \u00d7 68 mm e 8 \u00d7 68 mm S per la caccia. \nIl rendimento della cartuccia 7,92 \u00d7 57\u00a0mm la rende adatta per tutti i tipi di caccia, come quella al cervo, al camoscio, al muflone, ai cinghiale e agli orsi. Essa non pu\u00f2 essere usata nei paesi che vietano l'uso civile di ex o attuali cartucce militari per fucile.\nOltre alla cartuccia normale c'\u00e8 anche una variante bordata per fucili break action: la 7,92 \u00d7 57 IRS.\nSpecifiche.\nDisegni e dimensioni della cartuccia.\n7,92 \u00d7 57 mm I.\nIl bossolo di questa cartuccia ha una capacit\u00e0 di 4,03 ml H2O (62 grani). La sua forma esterna \u00e8 stata concepita per favorire un'affidabile alimentazione ed estrazione nei fucili bolt action e nelle mitragliatrici anche in condizioni estreme.\nDimensioni CIP della cartuccia 7,92 \u00d7 57\u00a0mm I. \nL'angolo delle spalle si calcola con:\nLa rigatura per questa cartuccia \u00e8 di 240\u00a0mm (1 a 9,45 in), 4 scanalature, diametro delle \"lands\" (aree infossate della rigatura del proiettile) = 7,80\u00a0mm, diametro delle \"grooves\" (parti rialzate della rigatura del proiettile) = 8,07\u00a0mm, larghezza delle \"lands\" = 4,40\u00a0mm, tipo della capsula a percussione: Large rifle. Secondo le statistiche ufficiali CIP, il bossolo della 7,92 \u00d7 57\u00a0mm I \u00e8 in grado di gestire una pressione fino a 380 MPa. In tutti i paesi regolamentati dal CIP la cartuccia deve essere testata con il 25% di pressione in pi\u00f9 rispetto al valore massimo per certificare la vendita ai consumatori.\n7,92 \u00d7 57 mm IS.\nIl bossolo di questa cartuccia ha una capacit\u00e0 di 4,09 ml H2O (63 grani). La sua forma esterna \u00e8 stata concepita per favorire un'affidabile alimentazione ed estrazione nei fucili bolt action e nelle mitragliatrici anche in condizioni estreme.\nDimensioni CIP della cartuccia 7,92 \u00d7 57\u00a0mm IS.\nL'angolo delle spalle si calcola con:\nLa rigatura per questa cartuccia \u00e8 di 240\u00a0mm (1 a 9,45 in), 4 scanalature, diametro delle \"lands\" (aree infossate della rigatura del proiettile) = 7,89\u00a0mm, diametro delle \"grooves\" (parti rialzate della rigatura del proiettile) = 8,20\u00a0mm, larghezza delle \"lands\" = 4,40\u00a0mm, tipo della capsula a percussione: Large rifle. Secondo le statistiche ufficiali CIP, il bossolo della 7,92 \u00d7 57\u00a0mm IS \u00e8 in grado di gestire una pressione fino a 390 MPa. In tutti i paesi regolamentati dal CIP la cartuccia deve essere testata con il 25% di pressione in pi\u00f9 rispetto al valore massimo per certificare la vendita ai consumatori.\nAltre versioni.\nI tedeschi avevano molte altre versioni della cartuccia 7,92 \u00d7 57\u00a0mm e non ne hanno mai smesso lo sviluppo fino alla fine della seconda guerra mondiale. La lunghezza del proiettile varia moltissimo attraverso i diversi tipi, ma tutti sono stati caricati per una lunghezza totale di 80,5\u00a0mm. I tedeschi avevano iniziato ad usare bossoli di acciaio durante la prima guerra mondiale, ed entro la fine del 1943, la maggior parte delle munizioni tedesche aveva questo tipo di bossolo.\nIl proiettile della versione standard tedesca sS (\"schweres Spitzgescho\u00df\", ovvero \"proiettile appuntito pesante\") era lungo 35,3\u00a0mm, con la \"boat-tail\" (una leggera conicit\u00e0 presente nella parte posteriore del proiettile). Era riempito di piombo con un involucro di metallo placcato in rame e pesava circa 12,8 grammi. Ha offerto la migliore efficienza aerodinamica e le migliori prestazioni balistiche rispetto a tutti i proiettili per fucile utilizzati nella seconda guerra mondiale; aveva un coefficiente balistico compreso tra 0,557 e 0,584 (i coefficienti balistici sono un po' discutibili). A 760\u00a0m / s (la velocit\u00e0 standard del proiettile sS) manteneva la velocit\u00e0 supersonica fino a oltre 800 metri in condizioni atmosferiche standard ICAO. Anche adesso, avere una buona efficacia fino a oltre 800 metri \u00e8 notevole per un fucile.\nI proiettili traccianti tedeschi sono stati considerati i migliori, caratterizzati da aerodinamica molto buona e buone caratteristiche di volo. Anche i proiettili perforanti tedeschi erano di buona fattura, molto stabili e precisi nelle lunghe distanze. Il tipo pi\u00f9 comune di proiettile perforante aveva un nucleo in acciaio cementato con un involucro in acciaio placcato e pesava 11,5 grammi. Altri tipi utilizzavano per il nucleo il carburo di tungsteno oppure ferro e acciaio leggero. \nLa Luftwaffe usava per le mitragliatrici le munizioni ad alta velocit\u00e0 di calibro 7,92; esse erano caricate con 10,15 grammi di PmK (\"Phosphor mit Stahlkern\", ovvero \"fosforo con nucleo in acciaio\") oppure con 10,85 grammi di B (\"Beobachtung\", ovvero \"osservazione\") e avevano il 15% di velocit\u00e0 in pi\u00f9 rispetto al proiettile sS, a causa di una carica pi\u00f9 potente di polvere. \nI proiettili PmK erano proiettili incendiari perforanti, mentre i proiettili B erano anch'essi incendiari ma contenevano all'interno un ulteriore proiettile che esplodeva a contatto con qualsiasi obbiettivo. Il proiettile B, come ogni altro proiettile incendiario esplosivo, \u00e8 vietato per uso antiuomo secondo le conferenze dell'Aia del 1899 e del 1907. I tedeschi hanno sostenuto che il loro uso fosse principalmente per l'osservazione e la valutazione delle distanze, ma ci sono segnalazioni che riportano l'uso di questo proiettile in clip per fucili e nastri per mitragliatrici. \nLa fanteria regolare tedesca era autorizzata ad utilizzare questo proiettile; tuttavia i cecchini tedeschi a volte lo hanno usato per ottenere una distanza extra di 150 metri rispetto alla portata dei proiettili normali e causarono ferite terribili. Il Karabiner 98k pu\u00f2 usare queste cartucce a pressione pi\u00f9 elevata, senza problemi.\nNomenclatura.\nDenominazione militare tedesca originale.\n7,92 \u00d7 57\u00a0mm I indica la cartuccia originale con un diametro di 8,10\u00a0mm e limiti di pressione di 380,0 MPa. Il nome 7,92 \u00d7 57 IS indica la cartuccia sviluppata pi\u00f9 tardi, con un massimo di pressione pi\u00f9 elevato (390,0 MPa) con un diametro di 8,20\u00a0mm.\nDenominazione civile europea.\nLe norme europee per delle armi (\"CIP\", ovvero \"Commissione Internazionale Permanente per la prova delle armi da fuoco portatili\") usano per queste cartucce le nomeclature: 8 \u00d7 57\u00a0mm I ed 8 \u00d7 57\u00a0mm IS.\nDenominazione civile americana.\nL'organismo di standardizzazione americano per cartucce sportive \"Saami\" designa la cartuccia \"7,92 \u00d7 57 mm\" con il nome di 8\u00a0mm Mauser, oppure 8 \u00d7 57 JS. La Saami indica per la cartuccia \"7,92 \u00d7 57 mm I\" una massima pressione di 241,317 MPa. Questo viene fatto per la sicurezza, nel caso in cui la cartuccia \u00e8 sparata in un fucile che ha un diametro della gola pi\u00f9 stretto, per evitare un eccesso di pressione. Sono stati prima i produttori europei a diminuire il limite di pressione per la cartuccia \"I\" e solo successivamente la statunitense Manufacturer Hornady li ha seguiti.\nLa lettera \"J\" non \u00e8 una \"J\", ma una \"I\" che sta per \"Infanterie\" (fanteria). Tuttavia, le stampanti tedesche hanno usato un carattere tipografico in cui la lettera \"I\" sembrava una \"J\". La lettera \"S\" significa \"Spitzgescho\u00df\" (proiettile appuntito), e la parola inglese \"Spitzer\" \u00e8 derivata da questo termine tedesco."}
{"id": "2391448", "revid": "2102847", "url": "https://it.wikipedia.org/wiki?curid=2391448", "title": "Argo (rivista)", "text": "Argo \u00e8 una rivista letteraria italiana nata a Bologna nel 2000, che si occupa di letteratura, arte, cinema, storia, economia e sociopolitica.\nStoria.\nArgo \u00e8 nata nel 2000 a Bologna come fanzine autoprodotta, fondata da un gruppo di studenti di Guido Guglielmi e finanziata dall'universit\u00e0 degli studi di Bologna.\nNel 2005 \u00e8 diventata una rivista monografica, pubblicata e distribuita in libreria dalla casa editrice Pendragon. La rivista utilizzava la formula dell'approccio interdisciplinare, analizzando la problematica proposta da angolature e con metodologie diverse, con l'intento di elaborare un linguaggio critico personale e nuovo.\nIl primo numero apriva con alcuni articoli sul rapporto fra musica e poesia, tra gli altri uno riguardante la metrica nella poesia del Novecento (Alberto Bertoni) e uno sulla lingua della canzone d'autore italiana (Stefano Telve). Ha pubblicato inoltre racconti e poesie inedite (Raul Montanari, Tiziano Scarpa e Aldo Nove sul n.2; Etgar Keret sul n.6; Paolo Nori sul n.11; Fabio Pusterla, Luigi di Ruscio e Michela Murgia sul n.13; Vivian Lamarque e Luigi Bernardi sul n.14). Dai contenuti di Argo sono state tratte alcune manifestazioni: nel 2007 lo spettacolo \"Laborinto\" presso il Teatro delle Moline di Bologna, ispirato al n.12; e nel 2008 sempre a Bologna un gioco interattivo (\"caccia al tesoro\") in piazza Verdi ispirato al n.14.\nNel 2009 la rivista cambia editore (edizioni Cattedrale di Massimo Canalini, gi\u00e0 fondatore con Pier Vittorio Tondelli di Transeuropa Edizioni) e formato, trasformandosi in \"romanzo di esplorazione\": Argo n. 15 / \"Oscenit\u00e0\" \u00e8 un'inchiesta sull'Italia, strutturata come un \"romanzo collettivo\", a cui hanno collaborato, fra gli altri, Kai Zen, Wu Ming, Vanni Santoni, Massimo Zamboni, Fabrizio Gatti, Paolo Rossi, Massimo Paci, Jack Hirschman, Christian Sinicco e Federico Solmi. Il numero \"Oscenit\u00e0\" vede anche la partecipazione del compianto Massimiliano Chiamenti che questo numero \u00e8 entrato nel gruppo di Argo e ha continuato a pubblicare racconti e poesie nella rivista.\nNel 2010 Argo si concentra sui temi della identit\u00e0 e della metamorfosi, con Argo n.16 / \"ID. La materia che amava chiamarsi umana\" e tiene fede all'idea di romanzo collettivo di inchiesta, giocando questa volta con le forme della letteratura fantascientifica e del viaggio fantastico attraverso le dimensioni mutevoli della nuova identit\u00e0 umana: sessualit\u00e0, genetica, urbanistica, migrazioni, ecc. Partecipano alla stesura del numero, fra gli altri Wu Ming, Ugo Cornia, Franco Buffoni, Porpora Marcasciano, responsabile del MIT, Movimento Identit\u00e0 Trans di Bologna, e l'artista Franko B.\nPer Argo n. 17 / \"VIXI\", nel 2011 la redazione decide di concentrarsi sul tema della morte. La rivista \u00e8 scandita in 12 capitoli e in due parti. La prima parte, quella nera, affronta la dimensione macabra e nichilistica della fine della vita. La seconda, la parte bianca, guarda agli aspetti pi\u00f9 corporali e comici della dipartita. Hanno preso parte alla scrittura del numero Franco Arminio, Luigi Bernardi, Mariangela Gualtieri, Mauro Cicar\u00e8, Marco Giovenale, Massimiliano Santarossa, Giorgio Vasta e altri. In occasione dell'uscita di \"VIXI\", la redazione di Argo ha dato il via a una serie di performance e reading nelle sale del commiato dei cimiteri di Ancona, Milano e Bologna. L'iniziativa ha preso il nome di Tour del Commiato, ed \u00e8 stata organizzata in collaborazione con Uaar allo scopo di diffondere la conoscenza e la frequentazione delle sale del commiato per i funerali laici.\nNel 2013 esce il n.18/\"H2O\" dedicato all'acqua, a cui hanno collaborato tra gli altri Erri De Luca, Franca Mancinelli, Gherardo Bortolotti. \nDal 2 maggio 2018 al 2 maggio 2019, la sezione dedicata alla poesia, \"Poesia del Nostro Tempo\", \u00e8 stata co-gestita con Midnight Magazine (fondata da Michele Laurelli e diretta da Giuseppe Nibali), trasferendosi sul sito \"poesiadelnostrotempo.it\". La collaborazione tra Argo e Poesia del Nostro Tempo si interrompe nel 2019 per proseguire la ricerca poetica in diverse direzioni. \nIl n.19/\"Numero di mAgia\" viene pubblicato nel 2019 ed \u00e8 dedicato a \"l'esplorazione del mondo magico\" attraverso i contributi di Fulvio Abbate, Chiara Cretella, Sandro Campani, Anna Maria Curci, Mariangela Gualtieri, Enrico Macioci, Francesca Matteoni, Mariano Tomatis e molti altri.\nA seguito dell'esperienza con la rivista troll Accorretti, Andrea Capodimonte diventa caporedattore di Argo, che nel 2019 diventa una casa editrice con il marchio Argolibri , le prime pubblicazioni sono state \"Reparto da qui\" di Sarah Di Pietro e \"La moltiplicazione delle dita\", che raccoglie per la prima volta tutti gli scritti e disegni di Corrado Costa apparsi su \"Il Caff\u00e8 Letterario e Satirico\". \nNel 2020 Argolibri, in collaborazione con la Biblioteca Panizzi di Reggio Emilia, ha pubblicato la prima parte dell'opera omnia di Corrado Costa col titolo \"Poesie infantili e giovanili\", a cura di Chiara Portesine. La pubblicazione della seconda parte dell'opera \u00e8 prevista per maggio 2021.\nInoltre nel 2020, la casa editrice ha pubblicato nella collana \"Territori\" il ventesimo numero della rivista Argo, dedicato all'Europa dei poeti, a cura di Rossella Renzi. \nSempre nel 2020, durante la pandemia di COVID-19, Argo ha lanciato il canale ArgoWebTv, dove si \u00e8 tenuta la prima stagione del format web televisivo \"Kat\u00c0strofi - stati di eccezione televisibili\", diretto da Lello Voce e Valerio Cuccaroni."}
{"id": "2391450", "revid": "115787175", "url": "https://it.wikipedia.org/wiki?curid=2391450", "title": "Circondario di Cittaducale", "text": "Il circondario di Cittaducale fu una divisione amministrativa della provincia di Aquila degli Abruzzi che s'estendeva per 1362 km\u00b2. Ricalcava il territorio del precedente distretto di Cittaducale nel regno delle Due Sicilie costituito prima dell'Unit\u00e0 d'Italia.\nIl circondario di Cittaducale venne soppresso nel 1926 e il territorio assegnato al circondario di Aquila, esclusi i comuni di Borgocollefegato e Pescorocchiano aggregati al circondario di Avezzano. L'anno successivo il territorio dell'ex circondario pass\u00f2 alla nuova provincia di Rieti.\nIl territorio del circondario.\nIl circondario di Cittaducale comprendeva il territorio posto a nord-ovest della regione Abruzzo, essendo delimitato ad ovest dai territori sabini del circondario di Rieti (fino al 1923 in provincia di Perugia), a nord dai monti Sibillini, a est dai monti della Laga e a sud-est dal resto della provincia dell'Aquila. La cima pi\u00f9 alta era quella del monte Terminillo, che allora era una montagna abruzzese, mentre i fiumi pi\u00f9 importanti erano il Velino e il Salto. Nel territorio vi erano anche le famose terme di Cotilia, nel comune di Castel Sant'Angelo, le sorgenti del Peschiera, le maggiori di tutto l'Appennino, nonch\u00e9 le citt\u00e0 di Leonessa e di Amatrice. Per questo motivo - come riportato anche dall'Artusi - l'amatriciana \u00e8 da ritenersi un piatto originario dell'Abruzzo.\nAl momento della soppressione s'estendeva per 1365 km\u00b2 ed aveva 70.000 abitanti circa.\nIl territorio oggi.\nI comuni dell'ex circondario sono dal 1927 parte integrante del reatino. Nel comune di Cittaducale sorge l'ospedale di Rieti e vi sono sedi distaccate dell'universit\u00e0 della Tuscia.\nNello stesso tempo Il dialetto sabino viene parlato sia all'Aquila che a Rieti. Gli antichi confini tra Cittaducale e Rieti, che furono per secoli confini di stato tra il Regno delle due Sicilie e lo Stato della Chiesa sono tuttora individuabili dai cippi apposti nel 1847.\nNonostante la lunga appartenenza all'Abruzzo, dopo l'accorpamento con Rieti non sono state mai avanzate richieste di referendum per il ritorno dei comuni alla regione Abruzzo. Invece, il 30 novembre e il 1\u00ba dicembre 2008 nel comune di Leonessa \u00e8 stato effettuato un referendum per il passaggio del territorio comunale alla regione Umbria, per motivi economici pi\u00f9 che storici; il referendum non ha raggiunto il quorum e la richiesta \u00e8 stata pertanto respinta.\nA seguito dell'approvazione nel luglio 2012 della cosiddetta \"Spending Review\", tra i cui effetti era prevista l'abolizione della Provincia di Rieti, si sono levate da pi\u00f9 parti l'ipotesi di riaccorpare i comuni dell'ex circondario all'Abruzzo e alla Provincia dell'Aquila."}
{"id": "2391463", "revid": "785863", "url": "https://it.wikipedia.org/wiki?curid=2391463", "title": "Kovu", "text": ""}
{"id": "2391464", "revid": "729019", "url": "https://it.wikipedia.org/wiki?curid=2391464", "title": "Formazione dell'ippocampo", "text": "La formazione dell'ippocampo \u00e8 una parte del telencefalo, situata nella regione ventromediale di ciascun lobo temporale. \u00c8 costituita dall'ippocampo propriamente detto, dalla corteccia entorinale, dal subicolo e dal giro dentato.\nCircuiti intrinseci.\nAll'interno della formazione dell'ippocampo si realizza un circuito seriale multisinaptico caratteristico. Questo circuito parte dalla corteccia entorinale e si dirige verso i dendriti dei neuroni granulari del giro dentato, tramite assoni che attraversano la scissura dell'ippocampo e sono perci\u00f2 detti \"via perforante\". I neuroni del giro dentato hanno assoni che si dirigono tramite le \"fibre muscoidi\" verso il sottocampo CA3 dell'ippocampo, dove contraggono sinapsi con i dendriti apicali dei neuroni piramidali.\nA livello del sottocampo CA3 vi \u00e8 una biforcazione: una parte degli assoni entra nell'alveo ed esce dall'ippocampo attraverso il fornice; un'altra parte, detta \"collaterale di Schaffer\", si dirige verso il sottocampo CA1, i cui neuroni piramidali inviano afferenze al subicolo e dal subicolo infine di nuovo alla corteccia entorinica.\nIl flusso unidirezionale di questo circuito \u00e8 spezzato solo dalle occasionali sinapsi fra i dendriti apicali dei neuroni di CA3 e CA1, e le fibre della via perforante. Sebbene vi siano anche alcuni interneuroni inibitori GABAergici, il principale neurotrasmettitore usato nella formazione dell'ippocampo \u00e8 il glutammato, e la presenza massiccia di collegamenti eccitatori spiega la vulnerabilit\u00e0 di questa area dell'encefalo agli attacchi epilettici.\nQuesto circuito intrinseco, studiato soprattutto nei roditori, ha permesso di verificare il postulato di Hebb, ovvero che i neuroni che emettono contemporaneamente potenziali d'azione rafforzano le reciproche connessioni. Anche il potenziamento a lungo termine \u00e8 stato studiato soprattutto in questa parte della corteccia cerebrale.\nConnessioni.\nLa formazione dell'ippocampo riceve afferenze da una grande quantit\u00e0 di aree corticali attraverso il subicolo e la corteccia entorinale, o il vicino giro paraippocampale.\nLa maggior parte delle fibre efferenti dirette a distretti subcorticali hanno origine nel subicolo e nei sottocampi CA3 e CA1 dell'ippocampo, si riuniscono in un sottile fascio detto \"alveo\" ed escono dalla formazione attraverso la \"fimbria\" per confluire poi nel fornice, mentre la corteccia entorinale \u00e8 collegata con il giro paraippocampale, il quale ha estese connessioni con aree temporali, parietali e frontali."}
{"id": "2391466", "revid": "2049984", "url": "https://it.wikipedia.org/wiki?curid=2391466", "title": "Conclave del 1846", "text": "Il conclave del 1846 venne convocato a seguito della morte del papa Gregorio XVI, avvenuta a Roma il 1\u00ba giugno dello stesso anno. Si svolse, per l'ultima volta, al Palazzo del Quirinale dal 14 al 16 giugno, e, dopo quattro scrutini, venne eletto papa il cardinale Giovanni Maria Mastai Ferretti, vescovo di Imola, che assunse il nome di Pio IX. L'elezione venne annunciata dal cardinale protodiacono Tommaso Riario Sforza.\nMorte di Gregorio XVI.\nA partire dal 20 maggio 1846 la salute del pontefice peggior\u00f2 in maniera repentina e un violento attacco di erisipela lo port\u00f2 prossimo alla fine nella giornata del 31 maggio. Nella mattinata del primo giugno, ricevette l'estrema unzione dalle mani di padre Agostino Proja, suo sotto-sagrestano, mentre il cardinale Patrizi Naro, Vicario di Roma, ordin\u00f2 la recita delle consuete preghiere in tutte le chiese della citt\u00e0: \"Il Papa ieri cominci\u00f2 a peggiorare fortissimamente, essendosegli caricato il petto, ed il tracollo \u00e8 andato precipitosamente sempre crescendo nella notte, talmente che questa mattina alle 9,15 \u00e8 passato all'altra vita\". \nSubito dopo il decesso di Gregorio XVI, il cardinale camerlengo, Tommaso Riario Sforza venne informato e fatto entrare nella camera dove giaceva la salma del pontefice: recit\u00f2 il \"De Profundis\" e si fece consegnare l'anello piscatorio dal maestro di camera, quindi ordin\u00f2 che si suonasse la gran campana del Campidoglio affinch\u00e9 il popolo romano apprendesse della vacanza della sede apostolica. \nNella sera del primo giugno il cardinal Micara, decano del Sacro collegio, presiedette un incontro con i cardinali presenti in Roma. Nella mattinata del 2 il corpo del papa, eviscerato e imbalsamato, venne portato nella Cappella Sistina, mentre le \"praecordia\" vennero trasportate in una solenne processione nella Chiesa dei Santi Vincenzo e Anastasio a Trevi e sepolte nella cripta. Il 4 giugno si tenne la prima congregazione generale dei cardinali nel palazzo apostolico, dove vennero lette le costituzioni emanate da Gregorio XVI in merito alle procedure del conclave.\nI cardinali elettori.\nIl collegio cardinalizio, alla morte di Gregorio XVI, era composto da 62 cardinali, pi\u00f9 6 \"in pectore\" che non furono per\u00f2 mai proclamati. Di questi 62, 2 cardinali erano stati nominati da Pio VII, 7 da Leone XII, e gli altri 53 da Gregorio XVI.\nDei 62 cardinali solo 9 erano stranieri, e precisamente: Schwarzenberg, arcivescovo di Salisburgo, Gaisruck di Milano (a quei tempi citt\u00e0 imperiale), De Bonald di Lione, Bernet di Aix, Cienfuegos di Siviglia, Carvalho patriarca di Lisbona, Sterckx arcivescovo di Malines, De La Tour d'Auvergne, vescovo di Arras, Charles Januarius Acton cardinale protettore della Pontificia Accademia Ecclesiastica. Solo il britannico Acton, peraltro nato a Napoli e operato sempre in Curia, partecip\u00f2 al conclave. Gli altri 53 cardinali erano tutti italiani, e di questi 49 presero parte all'elezione: mancavano i cardinali Villadicani arcivescovo di Messina, Giacomo Monico Patriarca di Venezia, Ignazio Giovanni Cadolini arcivescovo di Ferrara e Placido Maria Tadini arcivescovo di Genova.\nOltre alla mancanza di cardinali stranieri si deve tener presente che, ancora nel 1846, grandi metropoli come Vienna, Firenze, Parigi, Madrid e Monaco di Baviera non avevano nessun rappresentante nel collegio cardinalizio. Dei 54 italiani la maggior parte veniva dallo Stato Pontificio, e per di pi\u00f9 da modesti centri di provincia come Imola, Jesi, Osimo, Senigallia, Montepulciano e Fermo. Inoltre 5 cardinali svolgevano funzioni di governatori (i \"legati\") a Bologna, Ferrara, Forl\u00ec, Ravenna, Urbino. Non mancavano cardinali che avevano ricevuto il titolo pur non essendo neanche sacerdoti, come Tommaso Bernetti, che era stato ordinato presbitero soltanto nel 1839. Sar\u00e0 proprio il nuovo papa, proveniente dalla diocesi di provincia di Imola, che imprimer\u00e0 una svolta universalista alla Chiesa, soprattutto dopo la fine del potere temporale e con il grande incentivo delle missioni, facendo finalmente del Collegio Cardinalizio un organo rappresentativo internazionale.\nIl regolamento.\nIl conclave era ancora regolato, nelle sue direttive principali, dalle norme stabilite dal concilio Lateranense III del 1179 (che stabiliva la regola dei 2/3 dei cardinali presenti), dalla bolla \"Cum Tam Divino\" di Giulio II del 1506 (che rendeva nulla ogni elezione simoniaca), e da altre particolarit\u00e0 stabilite da Paolo V e Gregorio XV.\nSoprattutto vigeva la regola del cosiddetto \"accesso\" (in latino \"accessus\"). Si trattava di un complicato procedimento elettorale che prevedeva, dopo il primo scrutinio di ogni seduta, una nuova votazione, chiamata appunto \"accessus\", in cui gli elettori potevano rinnegare il proprio voto gi\u00e0 dato e assegnarlo a uno qualsiasi dei candidati che avevano ricevuto almeno un voto valido, utilizzando la formula \"Accedo domino cardinali ...\" (it.: \"M'accosto al signor cardinale ...\"), oppure potevano confermare il proprio voto gi\u00e0 dato con la formula \"Accedo nemini\" (it.: \"Non m'accosto a nessuno\"). Questa procedura, che in passato era fatta oralmente, dal 1621, per disposizioni di Gregorio XV con la bolla \"Aeterni Patris\", era eseguita per iscritto e \"sub secreto\".\nLa presenza di 50 cardinali al conclave comportava, per l'elezione regolare del nuovo papa, una maggioranza di almeno 34 voti.\nSvolgimento.\nPer prevenire possibili disordini, Gregorio XVI aveva emanato in pi\u00f9 occasioni nuove disposizioni per il conclave. L'ultimo documento, che abrogava i precedenti, fu la bolla \"Ad supremam\" del 1\u00ba novembre 1844. In essa papa Gregorio stabiliva che:\nI cardinali presenti a Roma decisero, la mattina del 2 giugno, che non vi erano motivi di pericolo imminente e che perci\u00f2 avrebbero seguito la procedura consueta, attendendo l'arrivo dei loro colleghi prima di iniziare il conclave.\nIl collegio dei cardinali era diviso in due fazioni. I conservatori avrebbero voluto una continuazione dell'assolutismo papale nel governo dello Stato Pontificio e proponevano il cardinale Luigi Lambruschini, Segretario di Stato uscente, mentre i liberali avrebbero voluto alcune riforme moderate e sostenevano i cardinali Tommaso Pasquale Gizzi, legato di Forl\u00ec, e Giovanni Maria Mastai Ferretti. La sera del 14 giugno i cardinali si riunirono nel palazzo del Quirinale, ove, per l'ultima volta nella storia, si svolse il conclave: in processione dalla chiesa di San Silvestro al Quirinale raggiunsero la cosiddetta \"manica lunga\" del palazzo. La mattina del 15 giugno, dopo la prolusione iniziale del cardinale Vincenzo Macchi, cominciarono le votazioni. In tutto esse furono quattro: due il 15 e due il 16 giugno.\nLambruschini ricevette la maggioranza dei voti nei primi scrutini, ma non riusc\u00ec a raggiungere la necessaria maggioranza dei due terzi per l'elezione al papato. Nello scrutinio del pomeriggio del 15 Lambruschini perse alcuni voti e si ferm\u00f2 a 13, mentre Mastai Ferretti, sostenuto dall'ala dei progressisti moderati sal\u00ec a 17. Durante la votazione della mattinata del 16 Lambruschini retrocedette ancora raccogliendo solo 11 suffragi, mentre le quotazioni di Mastai Ferretti ottennero una brusca impennata che lo portarono a 27 grazie all'elevato numero di \"accessus\". Nel tardo pomeriggio, dopo il quarto scrutinio, Lambruschini perse un altro voto mentre Mastai Ferretti ricevette 36 voti, raggiungendo il quorum dei 2/3 e risultando cos\u00ec canonicamente eletto, grazie anche ai decisivi 9 voti di \"accessus\".\nA causa dell'ora tarda i cardinali decisero di rinviare l'annuncio ufficiale dell'elezione del nuovo papa, ma in citt\u00e0 si sparse la voce che era stato eletto il cardinale Gizzi: tanta era la fama di cui Gizzi godeva che la gente lo festeggi\u00f2, la servit\u00f9 bruci\u00f2 i suoi abiti cardinalizi e a Ceccano, come si usava in questi casi, i popolani gli saccheggiarono la casa, recandogli con ci\u00f2 danni considerevoli. Il popolo romano intanto si era radunato di fronte al Quirinale per assistere alla fumata prodotta bruciando le schede elettorali che annunicava una mancata elezione; non vedendo tale fumata, il popolo allora comprese che il papa era stato eletto. Data la tarda ora, i cardinali decisero di aspettare l'indomani per annunciare il nuovo papa. \nSolo la mattina del 17 giugno il protodiacono Tommaso Riario Sforza annunci\u00f2 il nome del nuovo papa, che scelse il nome di Pio in ricordo del suo predecessore sulla sede di Imola (Pio VII). La solenne incoronazione avvenne il 21 giugno successivo.\nLe votazioni.\nSono riportati solo i cardinali che hanno ricevuto un cospicuo numero di voti."}
{"id": "2391474", "revid": "830939", "url": "https://it.wikipedia.org/wiki?curid=2391474", "title": "Karl M\u00fcllenhoff", "text": "Biografia.\nM\u00fcllenhoff divenne professore di letteratura tedesca e archeologia all'universit\u00e0 di Kiel nel 1854 e professore di filologia tedesca all'universit\u00e0 di Berlino nel 1858. La sua \"Deutsche Altertumskunde\" (Archeologia tedesca) \u00e8 considerata uno dei capisaldi della filologia tedesca. Nel 1861 ader\u00ec alla \"Gesetzlose Gesellschaft zu Berlin\", una societ\u00e0 che propugnava la riforma dello stato prussiano. Nel 1863 M\u00fcllenhoff svilupp\u00f2 la teoria della continuit\u00e0 della lingua tedesca scritta fin dall'alto tedesco antico."}
{"id": "2391476", "revid": "777026", "url": "https://it.wikipedia.org/wiki?curid=2391476", "title": "Messa (Puccini)", "text": "La Messa di Giacomo Puccini o Messa a quattro voci (attualmente molto conosciuta anche con il nome apocrifo di Messa di Gloria) \u00e8 una messa per orchestra e coro a quattro voci, con tenore e baritono solisti composta nel 1880.\nStoria.\nPuccini compose la Messa come esercizio per il diploma all'Istituto Musicale Luigi Boccherini di Lucca, dove la esegu\u00ec per la prima volta il 12 luglio 1880. Tuttavia il \"Credo\" era gi\u00e0 stato composto ed eseguito nel 1878 e fu inizialmente concepito da Puccini come una composizione autonoma.\nPuccini non pubblic\u00f2 mai il manoscritto completo della Messa e, sebbene fosse stata ben accolta all'epoca, non fu pi\u00f9 eseguita fino al 1952 (prima a Chicago e poi a Napoli). Tuttavia egli rius\u00f2 alcuni dei temi musicali della Messa in altri lavori, come ad esempio l'\"Agnus Dei\" nell'opera \"Manon Lescaut\" e il \"Kyrie\" nell'\"Edgar\".\nAlla fine della Seconda guerra mondiale, il sacerdote Dante Del Fiorentino acquist\u00f2 una vecchia copia del manoscritto della Messa dalla famiglia Vandini di Lucca, pensando che fosse la partitura originale. Quest'ultima in realt\u00e0 era in possesso della famiglia di Puccini e fu data da sua nuora alla Ricordi, casa editrice del musicista. Ne scatur\u00ec una controversia legale che si risolse con la divisione dei diritti d'autore fra la Ricordi e la Mills Music, la casa editrice del manoscritto di Del Fiorentino.\nStruttura dell'opera.\nI. Kyrie\nII. Gloria\nIII. Credo\nIV. Sanctus e Benedictus\nV. Agnus Dei\nPartitura della Messa.\nG. Puccini: Messa di Gloria - versione per orchestra da camera"}
{"id": "2391481", "revid": "287204", "url": "https://it.wikipedia.org/wiki?curid=2391481", "title": "Mill Valley", "text": "Mill Valley \u00e8 una citt\u00e0 della Contea di Marin, in California (Stati Uniti d'America). Nel 2010 contava circa 13.900 abitanti. \u00c8 situata a circa 23\u00a0km a nord di San Francisco."}
{"id": "2391486", "revid": "333485", "url": "https://it.wikipedia.org/wiki?curid=2391486", "title": "Stadio Francioni", "text": ""}
{"id": "2391492", "revid": "446353", "url": "https://it.wikipedia.org/wiki?curid=2391492", "title": "HMS Resolution (09)", "text": "La HMS \"Resolution\" (Pennant number 09), sedicesima nave da guerra della Royal Navy britannica a portare questo nome, \u00e8 stata una nave da battaglia Classe Revenge. Venne impostata nei cantieri Palmers Shipbuilding and Iron Company di Jarrow il 29 novembre 1913, varata il 14 gennaio 1915 ed entr\u00f2 in servizio il 30 dicembre del 1916.\nServizio.\nTra il 1916 ed il 1919 serv\u00ec nel Primo Squadrone da battaglia della \"Grand Fleet\". Tra le due guerre serv\u00ec invece nell'\"Atlantic Fleet\" ad eccezione di un breve periodo tra il 1930 ed il 1931 durante il quale venne sottoposta ad un raddobbo.\nAllo scoppio della seconda guerra mondiale, nel settembre 1939, la \"Resolution\" era parte della \"Home Fleet\", venendo quindi assegnata alla neonata Channel Force, impiegata nella protezione del Canale della Manica e delle navi impegnate nel trasporto della British Expeditionary Force in Francia. Il 5 ottobre venne trasferita a Halifax insieme alla \"Revenge\". Le due unit\u00e0 vennero utilizzate per trasferire in Canada parte della riserva aurea britannica, imbarcando 148 casse di lingotti d'oro ciascuna. Giunte a destinazione in 16 ottobre, le unit\u00e0 vennero scaricate e assegnate alla Halifax Escort Force, di cui la \"Resolution\" divenne l'ammiraglia partecipando quindi a diverse missioni di scorta a convogli nell'Atlantico. Nel febbraio 1940 venne richiamata a Devonport per essere sottoposta a lavori di ammodernamento che durarono fino agli inizi di aprile.\nTornata in servizio, venne impiegata durante la campagna Norvegese, bombardando le posizioni tedesche nell'area di Narvik. Il 16 maggio 1940, mentre si trovava presso Tjeldsundet venne colpita da una bomba da una tonnellata lanciata da uno Ju88. Un marinaio rimase ucciso e i danni vennero riparati dall'equipaggio senza bisogno di richiamare l'unit\u00e0 dalla zona di operazioni. Tre giorni dopo torn\u00f2 quindi a Scapa Flow vista la sua vulnerabilit\u00e0 agli attacchi aerei. Nel giugno successivo venne trasferita a Gibilterra presso la neocostituita Forza H, al comando del Vice Ammiraglio James Somerville, schierata nel Mediterraneo per contrastare la minaccia della flotta italiana. Il 3 luglio seguente prese parte alla distruzione della flotta francese a Mers-el-K\u00e9bir, conseguenza della resa francese alla Germania nazista. Nelle settimane successive venne impiegata con compiti di scorta ai convogli diretti e provenienti da Malta.\nNel settembre 1940 venne trasferita presso la Forza M di base a Freetown, in Sierra Leone, partecipando quindi al Bombardamento di Dakar il 24 settembre. Il giorno successivo venne colpita da un siluro lanciato dal sottomarino francese \"B\u00e9v\u00e9ziers\" e gravemente danneggiata.\nIn seguito a riparazioni avvenute negli Stati Uniti la \"Resolution\" part\u00ec nel febbraio 1942 per Colombo e serv\u00ec nell'Oceano Indiano fino al 1943 Torn\u00f2 in patria nel settembre di quest'anno e nel 1944 divenne una nave addestramento. Venne venduta il 5 maggio 1948 e venne demolita a Faslane.\nIl futuro Primo Lord del Mare John Cunningham serv\u00ec sulla \"Resolution\" come Aiutante di Bandiera dell'Ammiraglio Sir William Fisher, Comandante in Capo della \"Mediterranean Fleet\"."}
{"id": "2391495", "revid": "599013", "url": "https://it.wikipedia.org/wiki?curid=2391495", "title": "Suore di Sant'Anna di Lachine", "text": "Le suore di Sant'Anna di Lachine (in francese \"S\u0153urs de Sainte-Anne de Lachine\") sono un istituto religioso femminile di diritto pontificio: i membri di questa congregazione pospongono al loro nome la sigla S.S.A.\nStoria.\nLe origini della congregazione risalgono al 1848 quando Paul-Loup Archambault (1787-1858), parroco di Vaudreuil, organizz\u00f2 una comunit\u00e0 di giovani donne preparandole alla vita religiosa con l'intento di inviarle a dirigere le scuole miste nelle zone rurali del Qu\u00e9bec: Ignace Bourget, vescovo di Montr\u00e9al, bench\u00e9 disapprovasse le scuole miste, concesse alla fraternit\u00e0 di aprire un noviziato e l'8 settembre 1850 ricevette i voti del primo gruppo di postulanti.\nLa prima guida della congregazione, detta delle suore di Sant'Anna, fu Marie-Anne Sureau Blondin (1809-1890), gi\u00e0 novizia delle Suore della Congregazione di Nostra Signora e direttrice della scuola di Vaudreuil, considerata la fondatrice dell'istituto.\nLa congregazione ricevette il pontificio decreto di lode il 14 marzo 1863 e venne approvata definitivamente dalla Santa Sede il 2 maggio 1884; le sue costituzioni vennero approvate il 6 gennaio 1903.\nLa fondatrice \u00e8 stata beatificata da papa Giovanni Paolo II il 29 aprile 2001.\nAttivit\u00e0 e diffusione.\nle suore di Sant'Anna si dedicano prevalentemente all'istruzione e all'educazione cristiana della giovent\u00f9, ma anche a opere di assistenza sociale e sanitaria.\nOltre che in Canada, sono presenti in Camerun, Cile, Repubblica Democratica del Congo, Haiti e Stati Uniti d'America: la sede generalizia, dal 1864, \u00e8 a Lachine, presso Montr\u00e9al.\nAl 31 dicembre 2005 l'istituto contava 692 religiose in 77 case."}
{"id": "2391499", "revid": "1457164", "url": "https://it.wikipedia.org/wiki?curid=2391499", "title": "Calcio Catania 2001-2002", "text": "Questa pagina raccoglie i dati riguardanti il Calcio Catania nelle competizioni ufficiali della stagione 2001-2002.\nRisultati.\nCampionato.\nTabellone\nSemifinali\nFinali"}
{"id": "2391501", "revid": "31886", "url": "https://it.wikipedia.org/wiki?curid=2391501", "title": "Nampa", "text": "Nampa \u00e8 una citt\u00e0 degli Stati Uniti d'America, nella contea di Canyon, nello Stato dell'Idaho.\nCon una popolazione di 76.587 abitanti nel 2006, \u00e8 la citt\u00e0 che \u00e8 cresciuta maggiormente sotto l'aspetto demografico negli anni duemila. \u00c8 anche la pi\u00f9 popolata della contea di Canyon e la seconda citt\u00e0 per numero di abitanti dell'intero Idaho, dopo la capitale Boise.\nNon si conosce l'origine del nome della citt\u00e0 anche se taluni ritengono che esso possa derivare da un termine adoperato dai nativi americani Shoshoni per indicare il mocassino.\nNampa \u00e8 situata ad una trentina di chilometri a ovest di Boise, lungo l'Interstate 84 (ovest) e di fatto fa parte dell'agglomerato urbano di Boise.\nLa citt\u00e0 registra un forte e caratteristico odore dovuto alla lavorazione della barbabietola da zucchero da parte dell'azienda locale \"Amalgamated Sugar Company\".\nGeografia.\nSecondo lo United States Census Bureau la citt\u00e0 ha un'area per 81.17 km\u00b2 di cui 80.78 di terreno e 0.15 di acqua\nStoria.\nNampa nacque negli anni 1880 quando la Oregon Short Line Railroad costru\u00ec una linea da Granger, in Wyoming, a Huntington, in Oregon, che passava attraverso Nampa. Altre linee ferroviarie sorsero attraverso la citt\u00e0, rendendola una citt\u00e0 ferroviaria molto importante. I fondatori Alexander e Hannah Duffes costruirono una delle prime fattorie in citt\u00e0, formando infine la \"Nampa Land and Improvement Company\" con l'aiuto del loro amico e cofondatore, James McGee. Nonostante il nome, molti dei primi coloni si riferirono alla citt\u00e0 come \"New Jerusalem\" a causa della forte attenzione religiosa dei suoi cittadini. Dopo solo un anno la citt\u00e0 era cresciuta da 15 case a 50, con l'aggiunta di nuovi servizi alla citt\u00e0, Nampa continu\u00f2 la sua crescita e fu incorporata nel 1890.\nA differenza della maggior parte delle citt\u00e0 in quell'epoca storica con strade che scorrono verso nord e sud, le strade storiche di Nampa corrono perpendicolarmente ai binari della ferrovia che viaggiano da nord-ovest a sud-est attraverso la citt\u00e0, pertanto il lato nord \u00e8 davvero il lato nord-est dei binari e il lato sud \u00e8 davvero il lato sud-ovest dei binari, il fondatore Alexander Duffes progett\u00f2 le strade di Nampa in questo modo per prevenire un incidente come quello che si era verificato in precedenza in una citt\u00e0 vicino a Toronto, in quella citt\u00e0, una donna e i suoi due bambini furono uccisi da un treno quando iniziarono a attraversare i binari della ferrovia con il passeggino e la ruota rimase bloccata. Dato che la ferrovia Oregon Short Line attraversava originariamente Boise, Nampa ha il pi\u00f9 elegante dei molti depositi ferroviari costruiti nell'area.\nLa Lakeview School, la prima scuola elementare, fu costruita nel 1890, essa era situata su una collina con vista sul Lago Ethel. Subito dopo la celebrazione del centenario della scuola, fu venduta alla prima chiesa mennonita. Nel 2008 l'edificio \u00e8 stato rinnovato e viene ora utilizzato dalla Idaho Arts Charter School.\nIl lago Ethel, grande riserva idrica per l'irrigazione, era stato a lungo il sito dei picnic della comunit\u00e0 e molti cittadini pescavano, nuotavano, andavano in barca e persino cacciavano attorno al lago e sulle propriet\u00e0 circostanti, la caccia per\u00f2 non dur\u00f2 a lungo, poich\u00e9 i proprietari delle fattorie circostanti erano infastiditi dal rumore degli spari e furiosi per la morte accidentale di alcuni loro animali. La citt\u00e0 in seguito vendette all'asta le propriet\u00e0 del lago e E.H. Dewey (ex sindaco di Nampa) era l'unico offerente. In seguito delle inondazioni occasionali portarono a una serie di cause legali con i vicini quindi Dewey prosciug\u00f2 il Lago Ethel. Non molto tempo dopo, il consiglio comunale si interess\u00f2 a riacquistare la propriet\u00e0 di Fritz Miller e la casa di Dewey. \nI cittadini di Nampa volevano per\u00f2 un altro parco e cos\u00ec il 7 agosto 1924, il consiglio comunale approv\u00f2 un'ordinanza per acquistare la propriet\u00e0 di Miller e nominarla Lakeview Park, una tribuna fu completata nel 1928, e la piscina comunale fu aperta il 1934, i cui biglietti per il bagno costavano 10 o 15 centesimi ciascuno. \u00c8 il parco pi\u00f9 grande di Nampa e l\u00ec si svolgono molte celebrazioni della comunit\u00e0.\nIl colonnello William H. Dewey, parente dell'ex sindaco, un uomo che costru\u00ec una fruttuosa miniera a Silver City, vedendo il vantaggio di 4 linee ferroviarie, costru\u00ec l'elegante Dewey Palace Hotel nel 1902 per un quarto di milione di dollari, dove mor\u00ec l'anno successivo, lasciando a suo figlio un milione di dollari in eredit\u00e0. L'hotel \u00e8 sopravvissuto al grande incendio del 1909, che ha bruciato diversi isolati del centro di Nampa, ma \u00e8 stato raso al suolo nel 1963 perch\u00e9 nessuno voleva investire nel rinnovamento della grandiosa struttura, i reperti dell'hotel, come il lampadario e la cassaforte, si trovano nel museo della Contea di Canyon, che si trova nell'edificio del vecchio deposito ferroviario di Front Street e del Municipio. Dopo la demolizione, l'area fu venduta a imprese private, tra cui una banca e un negozio di pneumatici, che sostituivano questo edificio storico. \nNel 1908 fu costruita una biblioteca Carnegie in centro che dopo un incendio fu trasferita nel 1966 nel secondo sito all'angolo tra 1st Street e 11th Avenue South, nel vecchio edificio della banca finch\u00e9 una nuova biblioteca, situata sulla 12th Avenue South, \u00e8 stata aperta nel marzo 2015.\nIl Deer Flat Reservoir, un serbatoio per l'irrigazione a valle, fu costruito dall'Ufficio degli Stati Uniti per la bonifica tra il 1906 e il 1911 del Lago Lowell che \u00e8 circondato dal Deer Flat National Wildlife Refuge, istituito nel 1909 dal presidente Theodore Roosevelt. Il rifugio \u00e8 amministrato dal Servizio di pesca e fauna selvatica degli Stati Uniti. Il lago Lowell \u00e8 riempito dal canale di New York, l'acqua viene deviata dal fiume Boise poche miglia sotto.\nL'Idaho State School and Hospital fu costruita a nord-ovest di Nampa nel 1910, per la popolazione dello stato con disabilit\u00e0 mentali, e fu aperta nel 1918. L'istituzione era in gran parte autosufficiente, con una grande fattoria gestita dai residenti, i residenti pi\u00f9 efficienti si prendevano cura anche dei residenti che non erano capaci di farlo a causa di un'elevata disabilit\u00e0. Molto \u00e8 cambiato nella cura delle persone con disabilit\u00e0 dello sviluppo dal momento dell'apertura della scuola pubblica: il terreno per la vecchia fattoria \u00e8 stato venduto e ora sono campi da golf (Centennial e Ridgecrest), e gli abitanti non prestano pi\u00f9 assistenza primaria agli altri residenti. L'istituzione si \u00e8 modernizzata e rimane in funzione, anche se alcuni degli edifici pi\u00f9 antichi sono ora utilizzati per ospitare i minorenni.\nNampa ha organizzato un festival annuale del raccolto e un mercato degli agricoltori a partire dal 1908 circa, creando un momento di festa e divertimento per la comunit\u00e0. Da questo festival \u00e8 nato il \"Snake River Stampede Rodeo\" nel 1937, che continua ancora oggi.\nUna congregazione locale della Chiesa del Nazareno ha costruito una piccola scuola elementare nel 1913, successivamente \u00e8 cresciuta divenendo il Northwest Nazarene College nel 1915 e infine la Northwest Nazarene University. L'universit\u00e0 ha un corpo studentesco di 2.500 studenti.\nKarcher Mall \u00e8 stato aperto nel 1965, il primo centro commerciale al coperto nella Treasure Valley, il centro commerciale Karcher \u00e8 stato il luogo dove radunarsi per diversi decenni fino a quando il centro commerciale Boise Towne Square \u00e8 stato costruito a Boise nel 1988, attirando diverse persone. Con un nuovo interscambio nelle vicinanze, l'area \u00e8 in piena espansione con nuovi affari.\nNampa sta crescendo rapidamente, con nuove case, centri commerciali e strade. Il Treasure Valley Marketplace a nord di Karcher Interchange ha numerosi rivenditori tra cui Costco, Target, Best Buy, Cost Plus World Market, Olive Garden, Michael's, DressBarn, Old Navy, Bed Bath &amp; Beyond, Petco e Kohl's. Di fronte al Treasure Valley Marketplace c'\u00e8 un secondo centro commerciale con un McDonald's. Il Nampa Gateway Center \u00e8 un centro commerciale in fase di sviluppo vicino all'Idaho Center vicino all'uscita Garrity Boulevard dell'Interstate 84. J.C. Penney, l'Autorit\u00e0 sportiva, Macy's, l'Idaho Athletic Club e Edwards Cinema si trovano nel Nampa Gateway Center, anche Wal-Mart \u00e8 nella stessa area.\nL'Idaho Press-Tribune \u00e8 il giornale locale per l'area della Contea di Canyon."}
{"id": "2391504", "revid": "1451528", "url": "https://it.wikipedia.org/wiki?curid=2391504", "title": "Carcere di Opera", "text": "La casa di reclusione di Opera, sita in via Camporgnago 40 a Opera, \u00e8 la pi\u00f9 grande delle 208 carceri italiane: contiene circa 1.400 detenuti, di cui 1.300 con condanne definitive. Per la complessit\u00e0 gestionale, la pluralit\u00e0 di attivit\u00e0 trattamentali e le numerose iniziative rivolte tanto alla popolazione detenuta quanto alla comunit\u00e0 esterna, la Casa di Reclusione di Milano \"Opera\" \u00e8 considerata uno degli istituti pi\u00f9 importanti nel panorama penitenziario internazionale. Ne \u00e8 testimone il report realizzato dall'Associazione Antigone - Per i diritti e le garanzie nel sistema penale che, sulla base delle visite effettuate dagli osservatori autorizzati dal Ministero della Giustizia, monitora costantemente le condizioni di detenzione che vengono pubblicate nei rapporti annuali, consultabili sul sito https://www.antigone.it/osservatorio_detenzione/lombardia/192-casa-di-reclusione-di-milano-opera.\nL'Associazione \"Nessuno Tocchi Caino\" effettua regolari ingressi presso l'Istituto di Opera e ha realizzato il docufilm \"Spes Contra Spem\".\nIl carcere di Opera ha progressivamente acquisito importanza, all'interno del circuito penitenziario italiano, per svariate ragioni: sono infatti presenti tutte le sezioni tipiche del carcere giudiziario e penale con esclusione del carcere femminile e di quello minorile. A Opera vengono infine applicati tutti i regimi e circuiti carcerari speciali esistenti oggi in Italia: 41-bis (introdotto con la legge 10/10/86, n. 663 e integrato con un secondo comma, come quanto stabilito dalla legge 7/8/92, n. 356, promulgata a seguito delle cosiddette stragi di Capaci e di via d'Amelio, ove trovarono la morte i magistrati Giovanni Falcone e Paolo Borsellino), E.I.V. (elevato indice di vigilanza), A.S. (alta sicurezza).\nTra i vari primati di questo grande carcere, costruito negli anni ottanta, Opera ne ha da poco conseguito un altro: quello del sito di detenzione con il maggior numero di detenuti nel cosiddetto \"carcere duro\" determinato dall'articolo 41-bis. A tale risultato si \u00e8 giunti anche grazie al completamento di un nuovo lotto di 92 celle da destinare all'isolamento totale tipico dei detenuti in questo regime e alla conversione della precedente sezione femminile del carcere nella sezione dedicata al 41-bis.\nOpera dispone anche di una struttura esterna alle mura, fatta a cubo, da utilizzare come aula bunker. La costruzione, iniziata nel 1996, risulta ancora incompiuta al 2020.\nFamoso per ospitare alcuni tra i maggiori esponenti del crimine italiano, in questo carcere si trova anche un attrezzato centro clinico con medici e specialisti, infermieri e un piccolo centro dialisi all'avanguardia.\nReparto di Polizia Penitenziaria.\nIl Reparto di Polizia Penitenziaria in forza presso la Casa di Reclusione di Milano \"Opera\" \u00e8 noto per l'elevata professionalit\u00e0 del personale in servizio. Il Reparto ha in forza circa 600 tra Agenti e Assistenti, Sovrintendenti, Ispettori e Dirigenti del Corpo di Polizia Penitenziaria.\nL'Istituto ha visto recentemente la nascita di un gruppo musicale Blue Voice formato da alcuni agenti in servizio presso il reparto di Polizia Penitenziaria. I Blue Voice hanno raggiunto una discreta notieriet\u00e0 grazie ad alcuni video realizzati a scopo benefico (Pregher\u00f2 per te) che hanno raggiunto decine di migliaia di visualizzazioni su Youtube grazie alla produzione della nota artista milanese Isabeau. \nLa squadra di calcio della Polizia Penitenziaria \u00e8 campione in carica del torneo di calcio interforze di Milano.\nPresso l'Istituto \u00e8 presente un maneggio all'interno del \"Freedom Ranch\", recentemente inaugurato.\nGruppi e progetti del carcere.\nDal 2008, \u00e8 attivo il progetto \"Leggere libera-mente\", condotto a titolo gratuito dalla dottoressa Barbara Rossi, che coinvolge i detenuti attraverso i libri e la poesia.\nSempre dal 2008, all'interno del carcere di Opera \u00e8 attivo il Gruppo della Trasgressione, coordinato dal dott. Angelo Aparo; questa realt\u00e0 \u00e8 operativa anche a S. Vittore, dal 1997, e a Bollate, dal 2008.\nIl gruppo si occupa di favorire percorsi responsabilizzanti attraverso il ponte con l'esterno, \u00e8 composto da detenuti e liberi cittadini (per la maggioranza studenti) che insieme, attraverso il confronto, cercano di intercettare i meccanismi che portano al crimine per tentare di disinnescarli. Il gruppo ha attivato progetti all'esterno come il \"Progetto scuole\", in cui i detenuti diventano agenti di prevenzione del bullismo e della tossicodipendenza nelle scuole milanesi; o come il \"Progetto Croce Rossa\" (attivo da settembre 2015) in cui i detenuti, insieme con i componenti esterni del gruppo, seguono il corso di primo soccorso e, da gennaio 2017, un corso di secondo livello. Tali progetti avvicinano il detenuto alla societ\u00e0, attraverso lo svolgimento di una funzione sociale e sensibilizzano la collettivit\u00e0.\nIl Gruppo della Trasgressione, inoltre, porta nei teatri il suo spettacolo \"Il Mito di Sisifo\", una rivisitazione del mito che affronta varie tematiche, tra cui la sfida alle autorit\u00e0, il superamento del limite e l'importanza di una pena utile e del percorso introspettivo. Gli attori sono detenuti ed esterni del gruppo, lo spettacolo \u00e8 all'insegna dell'improvvisazione (esiste solo un canovaccio di questa originale versione del Mito) e prevede un teatro forum che rappresenta un importante momento di confronto e dialogo diretto tra societ\u00e0 e carcere. Le altre attivit\u00e0 culturali che caratterizzano il gruppo della trasgressione sono i convegni e i concerti della Trsg.band, dove le canzoni di Fabrizio De Andr\u00e9 accompagnano le riflessioni sulla fecondit\u00e0 dell'imperfezione. Da quando nel 2012 \u00e8 stata fondata la cooperativa Tragressione.net, il gruppo favorisce il reinserimento dei detenuti anche attraverso attivit\u00e0 come la bancarella di \"Frutta &amp; Cultura\", la consegna di prodotti ortofrutticoli a bar e ristoranti e l'attivit\u00e0 di restauro su beni culturali e di piccola manutenzione.\nDal 2009 la compagnia teatrale \"Opera Liquida\" lavora all'interno del carcere.\nL'associazione realizza opere che partono dai testi dei detenuti stessi con costumi e scenografie realizzati in collaborazione con gli studenti della Nuova Accademia delle Belle Arti (NABA).\nDiversi detenuti, al termine della pena, mantengono contatti con la Compagnia; si \u00e8 formata cos\u00ec una compagnia esterna che, seppure continui a collaborare con quella interna, realizza produzioni in autonomia."}
{"id": "2391510", "revid": "200679", "url": "https://it.wikipedia.org/wiki?curid=2391510", "title": "Adriaan van den Spiegel", "text": ""}
{"id": "2391512", "revid": "54253", "url": "https://it.wikipedia.org/wiki?curid=2391512", "title": "Francesco Malipiero (compositore)", "text": "Compositore veneto molto stimato da Gioacchino Rossini, condusse i suoi primi studi presso il Conservatorio di Venezia. Ha realizzato un notevole numero di opere liriche e alcune composizioni sinfoniche, arie da camera e pezzi sacri, composizioni che furono anche eseguite con successo sul territorio nazionale, in molti teatri e siti importanti.\n\u00c8 stato molto attivo presso il Teatro La Fenice di Venezia.\nOttenne numerose onorificenze e fu insegnante di musica e canto molto stimato.\nIl figlio Luigi \u00e8 stato pianista e direttore d'orchestra.\nOpere di Francesco Malipiero.\nL'opera \"Attila\" fu rinominata da Ricordi come \"Ildegonda di Borgogna\" per evitare confusione con l'opera omonima di Giuseppe Verdi.\nCuriosit\u00e0.\nFrancesco Malipiero era il nonno del molto pi\u00f9 noto compositore Gian Francesco Malipiero, nato a Venezia nel 1882."}
{"id": "2391515", "revid": "287204", "url": "https://it.wikipedia.org/wiki?curid=2391515", "title": "Diocesi di Tolentino", "text": ""}
{"id": "2391517", "revid": "287204", "url": "https://it.wikipedia.org/wiki?curid=2391517", "title": "Diocesi di Cingoli", "text": ""}
{"id": "2391518", "revid": "287204", "url": "https://it.wikipedia.org/wiki?curid=2391518", "title": "Diocesi di Recanati", "text": ""}
{"id": "2391519", "revid": "287204", "url": "https://it.wikipedia.org/wiki?curid=2391519", "title": "Diocesi di Treia", "text": ""}
{"id": "2391522", "revid": "181699", "url": "https://it.wikipedia.org/wiki?curid=2391522", "title": "Diocesi di San Severino Marche", "text": ""}
{"id": "2391523", "revid": "181699", "url": "https://it.wikipedia.org/wiki?curid=2391523", "title": "Diocesi di San Severino", "text": ""}
{"id": "2391527", "revid": "287204", "url": "https://it.wikipedia.org/wiki?curid=2391527", "title": "Diocesi di Ascoli Satriano", "text": ""}
{"id": "2391529", "revid": "181699", "url": "https://it.wikipedia.org/wiki?curid=2391529", "title": "Diocesi di Cerignola", "text": ""}
{"id": "2391536", "revid": "17204", "url": "https://it.wikipedia.org/wiki?curid=2391536", "title": "Hotel mario", "text": ""}
{"id": "2391539", "revid": "599013", "url": "https://it.wikipedia.org/wiki?curid=2391539", "title": "Diocesi di Ascoli", "text": "Il nome di diocesi di Ascoli, nelle trattazioni storiche preunitarie, pu\u00f2 indicare:"}
{"id": "2391543", "revid": "3831", "url": "https://it.wikipedia.org/wiki?curid=2391543", "title": "Centro Informazioni Geotopografiche Aeronautiche", "text": ""}
{"id": "2391544", "revid": "204012", "url": "https://it.wikipedia.org/wiki?curid=2391544", "title": "Radiografie", "text": ""}
{"id": "2391545", "revid": "124064048", "url": "https://it.wikipedia.org/wiki?curid=2391545", "title": "Assunzione della Vergine (Donatello)", "text": "L'Assunzione della Vergine \u00e8 un rilievo stiacciato in marmo bianco (53,5\u00d778 cm) di Donatello, facente parte della tomba Brancaccio della chiesa di Sant'Angelo a Nilo a Napoli.\nStoria.\nIl rilievo rettangolare si trova al centro del fronte del sarcofago del cardinale Rainaldo Brancaccio ed \u00e8 uno dei pochi elementi del monumento attribuibili con certezza alla mano di Donatello, che qui lavor\u00f2 a fianco di Michelozzo e altri aiuti.\nPer lavorare al monumento Donatello e Michelozzo affittarono appositamente una bottega a Pisa nel 1426, da dove spedirono poi via imbarcazione l'opera completa nel 1428.\nLa scelta del soggetto dell'Assunzione \u00e8 insolita per un monumento funebre. Forse si tratt\u00f2 di un'esplicita richiesta del cardinale, il quale era molto legato alla chiesa di Santa Maria Maggiore a Roma, dove si viveva con particolare partecipazione la festa dell'Ascensione di Maria.\nDescrizione e stile.\nIl bassorilievo mostra al centro un'energica e robusta Vergine Maria che sta assisa su un trono coperto da un telo mentre, con le mani giunte, sta ascendendo al cielo portata su da un gruppo di angeli disposti a semicerchio attorno alla sua nuvola di luce. \nEvidenti sono i richiami all'iconografia tradizionale, come nella porta della Mandorla, ma qui Donatello evita di riprodurre in maniera schematica l'aura luminosa attorno alla Vergine, suggerendola soltanto tramite la disposizione nello spazio degli angeli. Ancor pi\u00f9 che nell'opera di Nanni di Banco, di pi\u00f9 di vent'anni prima, \u00e8 facile qui percepire lo sforzo espressivo degli angeli impegnati nel trasporto, alcuni che afferrano di fatto il nimbo (come quello in alto a destra), oppure che sono schiacciati per darsi la spinta (come quello in basso). Le posizioni degli angeli sono molto originali e varie, nonostante la concessione a una bilanciata simmetria tra la parte destra e sinistra. Le loro figure sono trattate in maniera originale, quasi grafica, con alcuni puttini tra le nuvole a bassissimo rilievo, vera prova di virtuosismo dell'artista. \nLo spazio continuo, suggerito dal taglio dell'aureola, che sottintende una continuazione in alto, \"oltre\" il rilievo, aumenta la suggestione di movimento ascendente del gruppo. \nL'espressione della Vergine \u00e8 intensa ed emotivamente espressiva, come nelle migliori opere di Donatello, arrivando a mostrare la trepidazione composta e la consapevole accettazione del suo destino. La Madonna non ha lineamenti idealizzati, ma \u00e8 ritratta come una donna avanti con gli anni. La sua figura \u00e8 quella maggiormente a rilievo (si parla comunque, nelle zone pi\u00f9 sporgenti, di appena 10 millimetri), creando ombre scure attorno alle braccia, al volto e negli incavi degli occhi, che accrescono per contrasto la sua espressivit\u00e0."}
{"id": "2391547", "revid": "327773", "url": "https://it.wikipedia.org/wiki?curid=2391547", "title": "Osteomielite", "text": "L'osteomielite (il nome deriva dal greco \u1f40\u03c3\u03c4\u03ad\u03bf\u03bd \"ost\u00e8on\", che significa \"osso\", \u03bc\u03c5\u03b5\u03bb\u03cc\u03c2 \"myel\u00f2s\" significa \"midollo\" e il suffisso \"-ite\" che significa \"infiammazione\") \u00e8 un'infezione e infiammazione dell'apparato osteo-articolare che riguarda al contempo osso e relativa cavit\u00e0 midollare. Pu\u00f2 essere utilmente sottoclassificata sulla base dell'agente patogeno (batteri piogeni o micobatteri), sul percorso, sulla durata e sulla posizione anatomica dell'infezione.\nEziologia.\n\u00c8 sostenuta da batteri, fra cui il pi\u00f9 diffuso \u00e8 lo \"stafilococco aureo\". Gli agenti patogeni pi\u00f9 comuni cambiano a seconda dell'et\u00e0: nei bambini vi \u00e8 soprattutto l\"'Escherichia coli\", mentre negli adulti sono pi\u00f9 frequenti altri generi di gram negativi (\"Klebsiella spp.\", \"Enterobacter spp.\" e \"Pseudomonas spp.\"). Meno comunemente pu\u00f2 essere causata anche da funghi, virus o parassiti. L'osteomielite \u00e8 l'infezione pi\u00f9 grave che pu\u00f2 verificarsi a danno della struttura scheletrica.\nL'osteomielite pu\u00f2 essere causata anche dalla crescita anomala delle ossa o dall'esposizione a grave batteriemia. \nL'infezione ossea pu\u00f2 derivare da diverse cause: diffusione ematogena di un focolaio infettivo distante, lesioni traumatiche profonde o gravi fratture esposte, interventi chirurgici ortopedici o diffusione dei batteri da una struttura infetta vicina.\nEziopatogenesi.\nIn generale, i microrganismi possono infettare l'osso attraverso uno o pi\u00f9 di tre metodi di base: attraverso il flusso sanguigno, per contiguit\u00e0 spaziale da aree locali di infezione o tramite un trauma penetrante che comprende anche le cause iatrogene quali protesi articolari o osteosintesi di fratture o riempimento della radice dentale. Una volta che l'osso \u00e8 infetto, i leucociti entrano nel sito di infezione nel tentativo di fagocitare gli organismi infettivi rilasciando enzimi che comportano la lisi dell'osso. Il pus si diffonde nei vasi sanguigni dell'osso, alterando il suo flusso e si vengono a creare aree devitalizzate di osso infetto, note come \"sequestri ossei\", che costituiscono la base di una infezione cronica. Spesso, l'organismo cercher\u00e0 di creare nuovo osso intorno alla zona di necrosi. Il nuovo osso risultante \u00e8 spesso chiamato involucro osseo. L'esame istologico di queste aree di osso necrotico sono la base per distinguere tra osteomielite acuta e osteomielite cronica. L'osteomielite \u00e8 un processo infettivo che comprende tutte le componenti ossee, compreso il midollo osseo. Quando \u00e8 cronica, pu\u00f2 portare alla sclerosi ossea e alla deformit\u00e0.\nL'osteomielite cronica pu\u00f2 essere dovuta alla presenza di batteri intracellulari (all'interno delle cellule ossee). Questi batteri sono inoltre in grado di sfuggire e invadere le altre cellule ossee. I batteri possono essere resistenti a alcuni antibiotici. Questi elementi combinati possono spiegare la cronicit\u00e0 e la difficolt\u00e0 nell'eradicazione di questa malattia, con conseguenti costi notevoli e disabilit\u00e0, che possono condurre fino all'amputazione.\nNei neonati, l'infezione pu\u00f2 diffondersi ad una articolazione e causare artrite. Nei bambini, grandi ascessi subperiostici si possono formare poich\u00e9 il periostio \u00e8 liberamente attaccato alla superficie dell'osso. Anche nel midollo osseo.\nPer via del loro elevato apporto di sangue, la tibia, il femore, l'omero, la vertebra, la mascella e la mandibola sono particolarmente suscettibili di osteomielite.\nEpidemiologia.\nMentre nei paesi meno industrializzati l'osteomielite \u00e8 pi\u00f9 diffusa in et\u00e0 infantile, nei paesi pi\u00f9 progrediti si verifica maggiormente negli adulti.\nElenco di alcuni dati raccolti in determinati paesi del mondo:\nClassificazione.\nDa un punto di vista clinico presenta forme ad andamento acuto e cronico:\nLa differenziazione fra forma acuta e forma subacuta \u00e8 la durata dei sintomi e segni clinici: nella prima meno di 14 giorni, nella seconda pi\u00f9 di 14 giorni. Si definisce cronica quando perdura per pi\u00f9 di 6 settimane o in cui si ha la formazione di sequestri ossei. Nella forma cronica si ha una intensa reazione periostale.\nProfilo clinico.\nI sintomi e segni clinici cambiano a seconda del luogo colpito; vi pu\u00f2 essere una tumefazione o una limitazione dei movimenti. Nella forma acuta ritardata si osserva febbre e forti dolori. Si possono mostrare infezioni croniche e artrite settica; nella forma subacuta le manifestazioni sono lievi o anche assenti (asintomatica).\nDiagnosi.\nPer via dei pochi dati che il paziente pu\u00f2 esporre nell'anamnesi, solitamente viene diagnosticata in ritardo. Anche le radiografie inizialmente non mostrano alcun cambiamento, in quanto le prime anomalie sono visibili circa 2 settimane dopo l'inizio dell'infezione. Per anticipare tale periodo di attesa si procede a esami ematochimici con valutazione della VES e della PCR.\nSi arriva ad utilizzare sofisticate tecniche di imaging (come la scintigrafia ossea con Tecnezio 99m) solo in particolari casi, quando la diagnosi non \u00e8 chiara. La risonanza magnetica e la tomografia computerizzata con iniezione di mezzo di contrasto sono gli esami che forniscono risultati migliori, ma nei bambini vi pu\u00f2 essere una difficolt\u00e0 di utilizzo a causa della necessit\u00e0 di sedazione. Esistono altri esami diagnostici, come l'ultrasonografia che riesce a dare un quadro sulla grandezza dei danni accessori (come nel caso di un ascesso subperiostale). Nelle forme subacute si preferisce la biopsia.\nDiagnosi differenziale.\nOccorre differenziarla dall'artrite settica e dalla cellulite infettiva, in quanto anche queste patologie si caratterizzano per la limitazione dei movimenti; tuttavia, la presenza di eritema le differenzia dall'osteomielite. Inoltre anche fratture e masse tumorali possono avere manifestazioni simili. La leucemia, soprattutto nelle forme acute, mostra un quadro clinico simile (dolore, zoppia, febbre e osteopenia rilevata da radiografie). In questo caso, occorre fare attenzione ad altre manifestazione come la presenza di ecchimosi o discrasie leucocitare. Per il sarcoma di Ewing, la differenziazione avviene tramite biopsia.\nPrognosi.\nAgli inizi del XX secolo circa il 20% dei pazienti con una osteomielite diffusa andavano incontro alla morte. Con le metodiche di nuova concezione, il rischio di morte \u00e8 diventato trascurabile, rimanendo solo un 5% circa di possibili complicanze.\nTerapia.\nTerapia farmacologica.\nNella forma acuta occorre somministrare antibiotici in vena. Si somministrano flucloxacillina e clindamicina (in caso di allergia alle penicilline). Per le forme sostenute da gram positivi resistenti (\"Staphylococcus aureus\") \u00e8 possibile utilizzare la vancomicina o la teicoplanina. La durata del trattamento cambia a seconda della forma: 4-6 settimane per la forma acuta, arrivando ai 12 per quella cronica.\nTerapia chirurgica.\nNella forma cronica si interviene con la pulizia chirurgica, e si procede con l'escissione dei tessuti infetti; le perdite di sostanza provocate vengono richiuse grazie all'utilizzo di lembi adiacenti o di lembi microvascolarizzati. Nella forma acuta precoce non si ricorre ad interventi chirurgici.\nComplicanze.\nFra le possibili complicanze:"}
{"id": "2391549", "revid": "118117642", "url": "https://it.wikipedia.org/wiki?curid=2391549", "title": "Louis Christen Racing", "text": "La Louis Christen Racing, meglio nota con l'acronimo LCR, \u00e8 un'azienda svizzera attiva dal 1971 nel settore dei telai per auto, moto e sidecar da competizione.\nFondata da Louis Christen (da cui il nome dell'azienda), la LCR inizia l'attivit\u00e0 con alcune vetture monoposto, ma dal 1976 sposta la propria attivit\u00e0 nei sidecar da competizione, categoria grazie alla quale la LCR si far\u00e0 conoscere a livello internazionale. La prima vittoria nel Motomondiale \u00e8 nel GP del Belgio 1978, grazie agli svizzeri Bruno Holzer e Karl Meierhans, terzi a fine stagione. La stessa accoppiata telaio-piloti vincer\u00e0 il titolo 1979 nella categoria \"B2B\", con secondi i connazionali Rolf Biland-Kurt Waltisperg.\nDa allora i telai LCR si dimostreranno i pi\u00f9 competitivi tra i \"tre ruote\", vincendo, oltre al titolo 1979, anche quello 1981 e ininterrottamente dal 1983 al 1994, a cui si devono aggiungere i campionati europei di categoria 1988, 1989, 1991, 1993 e 1994, e, dopo l'esclusione dei sidecar dal Mondiale a fine 1996, le Coppe del Mondo e i Campionati del Mondo sidecar dal 1997 in poi (con la sola eccezione della stagione 2002).\nLa LCR si dedic\u00f2 anche alle moto da competizione, specialmente nelle classi 80 e 125, fornendo i suoi telai monoscocca alle Z\u00fcndapp e alle Krauser ufficiali, conquistando due titoli mondiali nella 80 (1984 e 1985) con Stefan D\u00f6rflinger. In 125, diverse special motorizzate MBA ebbero modo di distinguersi con in sella Bruno Kneub\u00fchler (5\u00ba nel 1985 e 6\u00ba nel 1986), Paolo Casoli (3\u00ba nel 1987) e Domenico Brigaglia (4\u00ba nel 1987)."}
{"id": "2391550", "revid": "36426", "url": "https://it.wikipedia.org/wiki?curid=2391550", "title": "Tomba dell'Antipapa Giovanni XXIII", "text": ""}
{"id": "2391551", "revid": "36426", "url": "https://it.wikipedia.org/wiki?curid=2391551", "title": "Consegna delle chiavi (Donatello)", "text": ""}
{"id": "2391554", "revid": "446353", "url": "https://it.wikipedia.org/wiki?curid=2391554", "title": "USS North Carolina (BB-55)", "text": "La USS \"North Carolina\" (BB-55) fu una corazzata della U.S. Navy, la capoclasse delle due navi della classe North Carolina, e fu la prima nuova corazzata a entrare in servizio durante la seconda guerra mondiale, in seguito all'attacco giapponese a Pearl Harbor. La USS \"Washington\" era la sua nave gemella. Essa \u00e8 stata la quarta nave della U.S. Navy ad essere chiamata in onore dello stato della Carolina del Nord. La USS \"North Carolina\" ha partecipato a tutte le principali offensive navali nel teatro del Pacifico. Attualmente riposa come nave museo a Wilmington, North Carolina."}
{"id": "2391556", "revid": "830939", "url": "https://it.wikipedia.org/wiki?curid=2391556", "title": "Battesimo di Cristo (Donatello)", "text": "Il Battesimo di Cristo \u00e8 un rilievo attribuito a Donatello e facente parte della decorazione del fonte battesimale del Duomo di Arezzo. Si tratta di un pannello marmoreo rettangolare (63,5x40,5 cm) e risale a dopo il 1425.\nStoria.\nL'opera venne attribuita da Vasari nelle Vite a un seguace di bottega di Donatello, ma la critica dall'inizio del XX secolo ha indicato sempre pi\u00f9 con forza (sebbene non in maniera unanime) l'attribuzione diretta al maestro, tramite il confronto con altre opere dell'epoca.\nDescrizione e stile.\nSi tratta di un'opera eseguita con la tecnica dello \"stiacciato\", dove cio\u00e8 le figure sono trattate a bassisismo rilievo in maniera simile per certi versi alla grafica. Essa mostra san Giovanni Battista che sta battezzando Cristo nel Giordano, circondati da altri neofiti, posti dietro alcuni alberi, da un servitore che sta porgendo un telo per asciugarsi e, a destra, da un angelo. Il paesaggio si spinge in profondit\u00e0 e la acque sono trattate in maniera grafica con i flussi resi dai tratti. \nSe alcune parti appaiono ben strutturate, come la figura del Cristo e il paesaggio, altre sono pi\u00f9 schematiche e forse frutto di allievi, come le gambe del Battista."}
{"id": "2391557", "revid": "187240", "url": "https://it.wikipedia.org/wiki?curid=2391557", "title": "Leucemia mieloblastica acuta", "text": ""}
{"id": "2391559", "revid": "729019", "url": "https://it.wikipedia.org/wiki?curid=2391559", "title": "Jos\u00e9 de Bustamante y Guerra", "text": "Giovent\u00f9.\nNel 1770 Bustamante divenne cadetto presso l'Accademia dei Guardiamarina di Cadice. Alla fine degli studi si imbarc\u00f2 sulla \"Santa In\u00e9s\", diretta verso le Filippine. Ma la nave fu attaccata e catturata da una squadra britannica. Bustamante fu rilasciato e ritorn\u00f2 in Spagna.\nSpedizione di Malaspina.\nNel 1788 Bustamante collabor\u00f2 con Alessandro Malaspina. Insieme proposero al governo spagnolo una grande spedizione scientifica progettata sulla falsariga di quelle di James Cook. Il progetto venne approvato e due corvette furono appositamente costruite per la missione. Bustamante era capitano della \"Atrevida\" mentre Malaspina comandava la \"Descubierta\". I nmi furono scelti da Malaspina in onore alle navi di James Cook: la \"Discovery\" e la \"Resolution\". La spedizione aveva due comandanti, Malaspina e Bustamante. Nonostante la spedizione sia divenuta famosa col solo nome di Malaspina, Bustamante non fu mai considerato un subordinato. Malaspina insistette molto sull'uguaglianza tra i due, nonostante lo stesso Bustamante avesse riconosciuto Malaspina come \"capo della spedizione\".\nDal 1789 al 1794 Bustamante e Malaspina navigarono per tutto l'Oceano Pacifico, fermandosi praticamente in tutte le colonie spagnole ed esplorando le aree poco conosciute quali il Pacifico nord-occidentale, la Nuova Zelanda e l'Australia. Le due navi si separarono a volte perseguendo obbiettivi diversi. Ad esempio, navigando da Talcahuano A Valpara\u00edso (nell'odierno Cile), Bustamante rimase sulla costa, osservando e mappando, mentre Malaspina raggiunse le Isole Juan Fern\u00e1ndez. Tra Valpara\u00edso e Callao, in Per\u00f9, Malaspina rimase al largo mentre Bustamante prosegu\u00ec la mappatura della costa.\nBustamante teneva un diario durante la spedizione Malaspina, che fu poi pubblicato nel 1868.\nUltimi anni di vita.\nDopo il ritorno in Spagna del 1794, Bustamante continu\u00f2 a lavorare con Malaspina finch\u00e9 quest'ultimo non fu imprigionato con l'accusa di aver complottato contro lo Stato. Bustamante non fu coinvolto nei problemi politici di Malaspina.\nBustamante fu promosso a brigadiere della marina poco dopo il suo ritorno nel 1794 in Spagna. Nel 1796 fu nominato governatore politico e militare del Paraguay e comandante generale di River Plate (Governatore di Montevideo). Il 5 ottobre 1804, mentre tornava in Spagna al comando di quattro fregate, Bustamante fu catturato da uno squadrone britannico. Fu infine rilasciato e dovette affrontare la corte marziale spagnola, uscendone pulito. Nel 1810 fu nominato capitano generale del Guatemala. Rimase in carica fino al 1819.\nJos\u00e9 de Bustamante y Guerra mor\u00ec nel 1825, all'et\u00e0 di 66 anni."}
{"id": "2391560", "revid": "1982", "url": "https://it.wikipedia.org/wiki?curid=2391560", "title": "Croce Rossa gabonese", "text": "La Croce Rossa Gabonese \u00e8 la societ\u00e0 nazionale di Croce Rossa del Gabon o Repubblica Gabonese, stato dell'Africa centrale.\nStoria.\nLa Croce Rossa del Gabon ha una storia relativamente recente rispetto a quella del Movimento Internazionale: \u00e8 stata ufficialmente riconosciuta come societ\u00e0 nazionale di Croce Rossa con decreto presidenziale nel 1997, successivamente, nel 1999 \u00e8 stata riconosciuta dal Comitato Internazionale della Croce Rossa ed \u00e8 stata ammessa nella Federazione.\nSuddivisioni.\nLa societ\u00e0 \u00e8 presente sul territorio attraverso 19 comitati locali, sette dei quali si trovano nella capitale Libreville e gli altri undici distribuiti sul resto del territorio.\nOrganizzazione.\nIl Comitato Esecutivo \u00e8 il massimo organo di governo della Societ\u00e0, ed \u00e8 composto dai seguenti soggetti:\nRisorse umane.\nLa Croce Rossa Gabonese impiega 14 dipendenti a tempo pieno, i cui compiti sono nettamente separati da quelli del Comitato Esecutivo secondo lo statuto approvato nel 2001. La societ\u00e0 pu\u00f2 contare su circa 2500 tra membri e volontari attivi.\nAttivit\u00e0.\nSalute.\nLa principale attivit\u00e0 della Croce Rossa Gabonese \u00e8 stata la lotta alle frequenti epidemie di Ebola, durante le quali ha potuto beneficiare del supporto della Croce Rossa del Ciad per l'addestramento dei volontari. Gli operatori della Croce Rossa Gabonese hanno svolto attivit\u00e0 di primo soccorso, supporto familiare e riabilitazione alle persone colpite dalla malattia.\nProtezione civile.\nLa Croce Rossa Gabonese collabora con il Governo del Gabon e con le Agenzie dell'Organizzazione delle Nazioni Unite per fornire assistenza ai rifugiati provenienti dalla Repubblica Democratica del Congo.\nPrimo Soccorso.\nLa Croce Rossa Gabonese svolge attivit\u00e0 di primo soccorso e di addestramento dei soccorritori. Nel 2001 la Croce Rossa Francese ha collaborato alla formazione di alcuni istruttori di primo soccorso.\nInformazione.\nGrazie alla collaborazione con due importanti emittenti radiofoniche, \"Africa N\u00b0 1\" di Libreville e \"RTG II\", la Croce Rossa Gabonese diffonde informazioni sulle proprie attivit\u00e0 presso la popolazione. "}
{"id": "2391561", "revid": "287204", "url": "https://it.wikipedia.org/wiki?curid=2391561", "title": "Jose de Bustamante y Guerra", "text": ""}
{"id": "2391562", "revid": "120128885", "url": "https://it.wikipedia.org/wiki?curid=2391562", "title": "John Boyne", "text": "Dopo aver studiato presso il Trinity College di Dublino, ha frequentato il corso di Scrittura , all'Universit\u00e0 dell'East Anglia, dove ha guadagnato il premio Curtis Brown; ma gi\u00e0 ai tempi del college era riuscito a far pubblicare i suoi lavori. I suoi libri parlano di quando frequentava il liceo e del suo dubbio sulla propria sessualit\u00e0 \nOpere.\nJohn Boyne ha scritto vari romanzi, sia per un pubblico adulto che per ragazzi, ed un certo numero di racconti che sono stati pubblicati in varie antologie o trasmesse alla radio o in televisione. Il suo romanzo pi\u00f9 conosciuto, \"Il bambino con il pigiama a righe\", \u00e8 stato al primo posto nella New York Times Best Seller List ed ha venduto pi\u00f9 di 5 milioni di copie in tutto il mondo; da esso \u00e8 stato tratto un omonimo film nel 2008. Un altro suo romanzo di successo \u00e8 \"La casa dei fantasmi\", scritto nel 2013 e pubblicato nel 2015 in Italia dall'editore Rizzoli, nella traduzione di Beatrice Masini."}
{"id": "2391577", "revid": "858648", "url": "https://it.wikipedia.org/wiki?curid=2391577", "title": "Wilhelm Zaisser", "text": "\u00c8 stato anche ministro della Sicurezza di Stato (Stasi) della Repubblica Democratica Tedesca (1950-1953)."}
{"id": "2391595", "revid": "79968", "url": "https://it.wikipedia.org/wiki?curid=2391595", "title": "Planisfero tolemaico", "text": "Il planisfero di Tolomeo \u00e8 una mappa del mondo cos\u00ec come si presume venisse visto e rappresentato nel II secolo d. C. dalla Civilt\u00e0 Occidentale. Esso venne realizzato sulla descrizione contenuta nel libro di Tolomeo, \"Geographia\", scritto nel 150 circa d.C. Sebbene le mappe autentiche non siano mai state trovate, la \"Geographia\" contiene migliaia di riferimenti di varie parti del mondo, con in pi\u00f9 le coordinate, le quali hanno permesso ai cartografi di ricostruire la visione del mondo di Tolomeo, quando il manoscritto venne riscoperto intorno al 1300 d.C.\nQuella di Tolomeo \u00e8 la pi\u00f9 antica opera superstite che adoperi osservazioni astronomiche per determinare la latitudine e la longitudine delle localit\u00e0, inserendole cos\u00ec in un reticolato geografico, metodo che l'astronomo greco aveva ereditato dai suoi predecessori d'et\u00e0 ellenistica Eratostene di Cirene ed Ipparco di Nicea, le cui opere originali sono tuttavia disgraziatamente andate perdute.\nQuando la \"Geographia\" fu tradotta dal greco all'Arabo nel IX secolo e in seguito in latino nell'Europa Occidentale all'inizio del XV secolo, l'idea di un sistema globale di coordinate rivoluzion\u00f2 l'opinione geografica islamica medievale ed europea ponendola sopra una base scientifica e numerica.\nContenuti.\nLa mappa distingue due grandi mari racchiusi, il primo \u00e8 il Mediterraneo, il secondo l'Oceano Indiano (\"Indicum Pelagus\"), il quale si estende verso Est nel mare della Cina (\"Magnus Sinus\"). Le maggiori localit\u00e0 geografiche sono l'Europa, il Medio Oriente, l'India con una esagerata grandezza dello Sri Lanka (\"Taprobane\"), la penisola del Sud-Est Asiatico (\"Aurea Chersonesus\" o \"Penisola d'oro\") e, oltre questa, la Cina (\"Sinae\").\nLa \"Geographia\" e le mappe derivate dal libro probabilmente giocarono un ruolo importante nell'espansione dell'Impero Romano verso Est. Il commercio da una parte all'altra dell'Oceano Indiano fu ampio dal II secolo d.C., e molti porti commerciali romani sono stati identificati in India. Da questi porti, le ambasciate romane in Cina sono registrate dalle fonti storiche cinesi gi\u00e0 intorno al 166 d.C.\nLo storico danese Gudmund Sch\u00fctte tent\u00f2 di ricostruire la parte danese della mappa di Tolomeo. Questa copia(ta) include molti luoghi - e nomi di trib\u00f9, alcuni dei quali possono essere interpretati come loro equivalenti contemporanei. La pi\u00f9 rilevante caratteristica della mappa \u00e8 la penisola dello Jutland posta a nord del fiume \"Albis Tr\u00eava\", a ovest del \"Saxon\u00f4n\" Nes\u00f4i (arcipelago), ad est della \"Skandiai\" N\u00easoi, la quale giace a ovest di una pi\u00f9 grande isola \"Skandia\".\nA nord dello Jutland si trova un terzo arcipelago \"Alokiai\" N\u00easoi. A sud dell\"'Albis\" vivono i \"Lakkobardoi\" e nord di questi i \"Saxones\". La costa ovest dello Jutland \u00e8 sede dei \"Sigul\u00f4nes\", \"Sabaliggio\", \"Kobandoi\", \"Eundusioi\" e nella parte pi\u00f9 settentrionale \"Kimbroi\" (possibilmente Cimbri). Al centro e ad est si trovano i \"Kimbrik\u00ea\" (probabilmente Cimbri), i \"Cherson\u00easos\" e i \"Charudes\"."}
{"id": "2391601", "revid": "193305", "url": "https://it.wikipedia.org/wiki?curid=2391601", "title": "Madonna Pazzi", "text": "La Madonna Pazzi \u00e8 un'opera di Donatello, conservata nel Bode-Museum di Berlino, in particolare nella collezione di sculture (\"Skulpturensammlung\"). Si tratta di un rilievo marmoreo di forma rettangolare (74,50x69,50 cm), risalente al 1425-1430 circa.\nStoria.\nL'opera, proveniente in tutta probabilit\u00e0 dal Palazzo Pazzi della Congiura in Firenze, venne scolpita per la devozione privata all'epoca dell'inizio della collaborazione con Michelozzo. La figura ebbe uno straordinario successo, infatti se ne conoscono diverse copie.\nDescrizione e stile.\nLa Madonna \u00e8 raffigurata a mezzobusto col Bambino in braccio, entrambi privi di aureola. Essi si avvicinano teneramente e con intensa intimit\u00e0 fino a comporre con i loro due visi una cosa sola (sviluppando l'iconografia bizantina della Madonna \"Eleousa\"), sottolineato anche dall'ovale generato dal braccio del Bambino, proteso affettuosamente verso la madre. Nel gruppo si percepisce anche una sorta di pathos e malinconia, dati dall'assenza di espressioni di gioia o allegria: si tratta probabilmente di un riflesso consapevole della sorte del figlio, destinato alla Passione e al martirio.\nIl rilievo \"stiacciato\" \u00e8 trattato con straordinario virtuosismo, come dimostra la morbidezza cos\u00ec tridimensionale delle mani (in realt\u00e0 spesse pochissimi millimetri), con la sinistra rappresentata in scorcio. La tridimensionalit\u00e0 \u00e8 anche accentuata dalla cornice che ha la forma di una finestra prospetticamente schiacciata: questo dettaglio rivela anche l'accorgimento ottico per una perfezionata visione dal basso, a riconferma che doveva trattarsi di oggetto devozionale privato davanti al quale inginocchiarsi.\n\u00c8 evidente una spiccata sensibilit\u00e0 per la linea, che anima il panneggio e i contorni delle figure, e con un'attenzione sia alla classicit\u00e0, soprattutto nel perfetto profilo di Maria, sia alla scultura trecentesca, nella sua monumentalit\u00e0 severa, quasi arcaica. Donatello raggiunse un notevole risultato riuscendo a fondere due aspetti apparentemente contraddittori come la monumentalit\u00e0 e l'intimit\u00e0."}
{"id": "2391606", "revid": "547034", "url": "https://it.wikipedia.org/wiki?curid=2391606", "title": "Emilia Zampetti Nava", "text": "Biografia.\nDopo aver conseguito nelle Marche il diploma di maestra giardiniera, giunge a Roma nel 1900 per iscriversi all'Accademia di Belle Arti e la scuola annessa al Circolo Artistico Internazionale che aveva sede in via Margutta; ha modo cos\u00ec di frequentare l'ambiente artistico e culturale della capitale entrando a far parte del gruppo \"In arte libertas\"\nAllieva del pittore e disegnatore Giuseppe Cellini prima e di Camillo Innocenti poi, stringe amicizia con Antonio Mancini, cui si ispira nella prima pittura , e con Duilio Cambellotti.\nEspone regolarmente alle mostre annuali della Societ\u00e0 degli Amatori e Cultori di Belle Arti dal 1907 al 1910, facendosi apprezzare per i ritratti e gli autoritratti, intensi, dipinti con vivace materia e libert\u00e0 di colore, sebbene legati alla tradizione del realismo ottocentesco; in questo periodo la parte principale della sua produzione \u00e8 composta di ritratti, tutti di persone appartenenti alla cerchia ristretta della famiglia e degli amici.\nNegli anni '10, l'artista condivide il diffuso interesse per le arti applicate e realizza tende, stoffe, cuscini, coperte, paralumi e mobili di gusto austriaco, giocattoli, vasi e ciotole in ceramica e rame sbalzato.\nNel 1912 sposa il pittore argentino Hector Nava e si trasferisce in Sud America dove rimane sino alla fine della prima guerra mondiale; a Buenos Aires, nel 1915, espone al Salon Nacional de Belles Artes.\nLa coppia di pittori rientra in Italia nel 1919.\nAssorbita dalle cure della famiglia, negli anni venti \u00e8 praticamente inattiva.\nViaggia molto con il marito e la sorella. A Parigi, nel 1925, conosce Sonia Terk Delaunay e nel suo atelier studier\u00e0 l'arte artigianata di avanguardia delle macchine.\nDal 1934, ripreso l'esercizio della pittura, si accosta ai modi dominanti della cosiddetta Scuola romana; incominciano in questo periodo le mostre, che, con ritmo quasi annuale, si protraggono fino al 1953. In questi anni al tema del ritratto si aggiunge la natura morta.\nNel 1940 muore il marito Hector.\nMuore a Roma nel 1970.\nRetrospettive dell'artista sono state allestite a Roma presso la Galleria \"La Marguttiana\" nel 1975 a alla Galleria dell'Emporio Floreale nel 1979.\nGran parte della sua opera, congiuntamente a quella del marito, Hector Nava, rimarr\u00e0 di propriet\u00e0 degli eredi per decenni prima di essere messa parzialmente in vendita presso la Casa D'Aste \"Babuino\" in Roma, a partire dai primi mesi del 2009."}
{"id": "2391608", "revid": "36426", "url": "https://it.wikipedia.org/wiki?curid=2391608", "title": "Schiacciato", "text": ""}
{"id": "2391619", "revid": "767487", "url": "https://it.wikipedia.org/wiki?curid=2391619", "title": "Hickory Hiram", "text": "Hickory Hiram \u00e8 un cortometraggio muto del 1918 diretto da Edwin Frazee con Stan Laurel. \nRappresenta il secondo film girato dall'attore \"Stan Laurel\" dopo \"Nuts in May\" del 1917.\nIl cortometraggio fu distribuito l'8 aprile 1918.\nProduzione.\nIl film - un cortometraggio in una bobina - fu prodotto dalla Nestor Film Company. Venne girato in California, a Universal City.\nDistribuzione.\nDistribuito dall'Universal Film Manufacturing Company, usc\u00ec nelle sale cinematografiche USA l'8 aprile 1918."}
{"id": "2391620", "revid": "36426", "url": "https://it.wikipedia.org/wiki?curid=2391620", "title": "Il pittore nello studio", "text": ""}
{"id": "2391622", "revid": "453768", "url": "https://it.wikipedia.org/wiki?curid=2391622", "title": "Nice Volley-Ball", "text": "Il Nice Volley-Ball \u00e8 una societ\u00e0 pallavolistica maschile francese con sede a Nizza: milita nel campionato di Ligue A."}
{"id": "2391624", "revid": "36426", "url": "https://it.wikipedia.org/wiki?curid=2391624", "title": "Chiostro di Santa Maria della Sanit\u00e0", "text": "Il chiostro di Santa Maria della Sanit\u00e0 \u00e8 un chiostro monumentale di Napoli; si erge all'interno dell'omonimo convento, nel centro storico della citt\u00e0.\nStoria e descrizione.\nIn origine il complesso religioso constava di due chiostri, quello maggiore e quello minore. Il primo, ormai scomparso a causa delle profonde trasformazioni patite dal luogo di culto, era formato da una vasta pianta rettangolare.\nIl secondo chiostro, invece, nato sul finire del Cinquecento assieme all'edificazione della parte conventuale e tutt'oggi esistente, \u00e8 a pianta ovale e costituisce tra le pi\u00f9 interessanti opere dell'architettura sacra realizzata tra il Cinquecento e il Seicento; il progetto fu affidato al frate Giuseppe Nuvolo, che di fatto fu la prima figura napoletana che seppe sfruttare la pianta ellittica in un luogo claustrale. Sebbene sia stato in parte distrutto dal ponte della Sanit\u00e0 voluto dal re Gioacchino Murat, per collegare via Toledo alla Reggia di Capodimonte, dell'originario chiostro ellittico permangono le arcate e le sezioni di architravi che sovrastato i capitelli di piperno, sulla quale sono scolpiti angeli alati, e gli affreschi delle volte del portico, lavorati in graffiti monocromi nel 1624 da Giovan Battista di Pino e raffiguranti alcuni episodi della vita di illustri domenicani. Il connubio tra il di Pino e fra Nuvolo si ripeter\u00e0 con il medesimo risultato anche per il chiostro di San Tommaso d'Aquino, andato poi distrutto durante la terribile alluvione del 1656."}
{"id": "2391631", "revid": "30677", "url": "https://it.wikipedia.org/wiki?curid=2391631", "title": "Croce Rossa Gabonese", "text": ""}
{"id": "2391632", "revid": "701660", "url": "https://it.wikipedia.org/wiki?curid=2391632", "title": "Madonna delle Nuvole", "text": "La Madonna dell'umilt\u00e0, detta anche Madonna delle Nuvole, \u00e8 un'opera attribuita a Donatello o alla sua bottega, conservata nel Museum of Fine Arts di Boston. Si tratta di un rilievo marmoreo rettangolare databile agli anni 1430.\nStoria.\nLa scultura \u00e8 nota solo dal 1902, quando figur\u00f2 nelle collezioni di Quincy Adams Shaw, il quale disse poi di esserne genericamente venuto in possesso a Roma. Suo figlio Quincy Adams Shaw Jr. e la moglie la donarono poi nel 1917 al Museo di Boston, dove pervenne il 29 marzo di quell'anno.\nDescrizione e stile.\nLa Madonna dell'umilt\u00e0 \u00e8 un tema iconografico in uso fin dall'inizio del XIV secolo, che mostra la Vergine seduta in terra col Bambino, a differenza della Maest\u00e0 che la raffigura in trono. All'inizio tali scelte iconografiche erano legate al ruolo della Chiesa (simboleggiata dalla Vergine), che gli ordini mendicanti volevano umile e al livello della gente. In seguito rimase un tema apprezzato, soprattutto nelle opere di devozione privata. Ma Donatello in questo caso rinnova il tema ponendo la Madonna tra le nuvole, in qualit\u00e0 di regina del cielo.\nLa tavoletta in questione era quasi sicuramente destinata alla preghiera nel proprio domicilio di qualche ricco committente.\nL'attribuzione a Donatello o alla sua bottega \u00e8 controversa, per via della diversa qualit\u00e0 stilistica delle figure: se la resa con lo stile \"stiacciato\" della Madonna e del Bambino, con i loro ampi mantelli che appaiono morbidi e naturali, \u00e8 impeccabile, dall'altro lato gli angeli sono di qualit\u00e0 inferiore, con i volti resi con minore efficacia. Il volto della Madonna \u00e8 serio ed espressivo, sottolineato da un rilievo leggermente pi\u00f9 pronunciato (si parla comunque di pochi millimetri), che genera un'ombra di contorno che la stacca, per contrasto, dai soggetti circostanti. La mancanza di sentimenti gioiosi d\u00e0 un senso di malinconia, che filtra attraverso il senso di consapevolezza della Madonna della sorte tragica del figlio.\nGli angeli sono in tutto sette e sono disposti in varie posizioni attorno alle due figure divine."}
{"id": "2391636", "revid": "339392", "url": "https://it.wikipedia.org/wiki?curid=2391636", "title": "Chiostri di Santa Maria alla Sanit\u00e0", "text": ""}
{"id": "2391637", "revid": "547034", "url": "https://it.wikipedia.org/wiki?curid=2391637", "title": "Madonna dell'Umilt\u00e0", "text": "La Madonna dell'Umilt\u00e0 \u00e8 un tema iconografico mariano in uso dall'inizio del XIV secolo.\nMostra la Vergine seduta in terra col Bambino, a differenza della Maest\u00e0 che la raffigura in trono. All'inizio tali scelte iconografiche erano legate al ruolo della Chiesa (simboleggiata dalla Vergine), che gli ordini mendicanti volevano umile e al livello della gente. "}
{"id": "2391638", "revid": "36426", "url": "https://it.wikipedia.org/wiki?curid=2391638", "title": "Madonna dell'umilt\u00e0 (Filippo Lippi)", "text": ""}
{"id": "2391639", "revid": "767487", "url": "https://it.wikipedia.org/wiki?curid=2391639", "title": "Denti (film 2000)", "text": "Denti \u00e8 un film del 2000 diretto da Gabriele Salvatores, interpretato da Sergio Rubini e Anita Caprioli. Il film \u00e8 tratto dall'omonimo romanzo di Domenico Starnone.\nTrama.\nNapoli. Antonio ha un forte complesso dovuto ai suoi incisivi, a cui imputa la colpa di rovinargli il sorriso. Una volta cresciuto si ritrova con un divorzio alle spalle e con prole; non ha inoltre un buon rapporto con l'attuale compagna, con cui in un litigio finisce per spaccarsi uno dei due incisivi. Da quel momento iniziano le sue disavventure con i dentisti, mentre ricorder\u00e0 i momenti dell'infanzia."}
{"id": "2391647", "revid": "287204", "url": "https://it.wikipedia.org/wiki?curid=2391647", "title": "Rennes Volley 35", "text": "Il Rennes Volley 35 \u00e8 una societ\u00e0 pallavolistica maschile francese con sede a Rennes: milita nel campionato di Ligue A.\nStoria.\nClub di grande tradizione, nacque nel 1946 con il nome di \"Rennes \u00c9tudiants Club\". Per alcuni decenni milit\u00f2 tra la seconda e la terza divisione del campionato francese; nel 1970 debutt\u00f2 in \"Nationale 1\", allora massima categoria.\nImmediatamente retrocessa, si rimise in luce solamente nell'ultimo decennio; nel 2001, riusc\u00ec a raggiungere i quarti di finale di Coppa di Francia, mentre nel 2002 riottenne la promozione in LNV Pro A. Assunse l'odierna denominazione nel 2007."}
{"id": "2391650", "revid": "36426", "url": "https://it.wikipedia.org/wiki?curid=2391650", "title": "Madonna dell'umilt\u00e0 (Donatello)", "text": ""}
{"id": "2391651", "revid": "36426", "url": "https://it.wikipedia.org/wiki?curid=2391651", "title": "Madonna delle nuvole", "text": ""}
{"id": "2391654", "revid": "2091899", "url": "https://it.wikipedia.org/wiki?curid=2391654", "title": "Millwall Bushwackers", "text": "La Millwall Bushwackers \u00e8 una delle \"firm\" pi\u00f9 note e violente dell'hooliganismo inglese. Legata al Millwall Football Club, ha avuto origine nei primi anni ottanta, quando il movimento hooligan era nel periodo di massima vitalit\u00e0.\n\"Background\".\nSebbene la prima \"firm\" legata al Millwall fosse stata la \"F-Troop\", i \"Bushwackers\" sono stati tra le pi\u00f9 attive \"firm\" degli anni ottanta, nonch\u00e9 i pi\u00f9 attivi hooligans del Millwall. Il loro principale scopo era quello di causare scompigli e scontri agli incontri calcistici della propria squadra. In diverse occasioni sono stati accusati di aver causato alcuni fra i peggiori atti di violenza del calcio inglese.\nPresero e adattarono il loro nome dai \"Bushwhackers\", un gruppo militare che tendeva agguati durante la guerra civile americana.\nLa \"firm\" \u00e8 tuttora esistente, sebbene non abbia pi\u00f9 le stesse dimensioni numeriche degli anni '80. Ci\u00f2 \u00e8 dovuto in parte all'iniziativa di tesseramento dei tifosi da parte dell'ex presidente del Millwall Theo Paphitis, in seguito agli incidenti avvenuti fuori dal New Den Stadium la sera della semifinale playoff contro il Birmingham City, nel maggio del 2002. Il sergente Russell Lamb del Metropolitan Police Service descrisse gli incidenti di quella sera come la peggior forma di violenza che avesse mai visto nella sua carriera.\n\u00c8 loro l'invenzione del Millwall brick, un'arma improvvisata fatta di sola carta di giornale piegata e pressata in modo tale da ottenere la durezza di una mazza o un tubo. Nasce dall'impossibilit\u00e0 per i tifosi inglesi di portare all'interno degli stadi oggetti contundenti."}
{"id": "2391658", "revid": "767487", "url": "https://it.wikipedia.org/wiki?curid=2391658", "title": "Nazar (rapper)", "text": "Biografia.\nNazar, nato a Teheran, \u00e8 cresciuto a Vienna. Suo padre era un soldato durante la guerra del Golfo. Dopo la sua morte, la moglie prese con s\u00e9 Nazar e suo fratello, fuggendo in Austria. Nel 2006 inizi\u00f2 la sua carriera da rapper. Durante un concerto vicino a Stoccarda, \u00e8 stato notato da esponenti della casa discografica \"Assphalt Muzik\".\nIl 27 giugno del 2008 \u00e8 uscito il suo primo album da solista, Kinder des Himmels, nel 2009 il secondo, Paradox.\nIl rapper ha ricevuto il premio \"Goldenen Pinguin\" grazie ai suoi video, che hanno riscosso successo su MTV Charts. Ci\u00f2 lo ha reso un rapper molto conosciuto in Austria.\nIl 12 marzo del 2010 Nazar ha collaborato con Raf Camora nell'album \"Artkore\". Questo disco ha raggiunto la trentatreesima posizione nella classifica austriaca degli album."}
{"id": "2391659", "revid": "486946", "url": "https://it.wikipedia.org/wiki?curid=2391659", "title": "SM Caen", "text": ""}
{"id": "2391668", "revid": "767487", "url": "https://it.wikipedia.org/wiki?curid=2391668", "title": "Kissogram", "text": "I Kissogram sono un gruppo tedesco di Berlino.\nFondati nel 1999 da Jonas Poppe e Sebastian Dass\u00e9 sono tra i maggiori esponenti della scena alternative berlinese. Il loro stile fonde in un'unica musica new wave, rock, blues e electro.\nNel 2009 hanno fatto da spalla agli scozzesi Franz Ferdinand nel loro tour europeo.\nNello stesso periodo esce il terzo album \"Rubber &amp; Meat\".\nI Kissogram diventano popolari in Italia proprio grazie al tour e vi tornano per un'unica data all'Albizzate Valley Festival in provincia di Varese."}
{"id": "2391672", "revid": "125276898", "url": "https://it.wikipedia.org/wiki?curid=2391672", "title": "Chiostri dei Girolamini", "text": "I chiostri dei Girolamini sono due chiostri monumentali di Napoli facenti parte dell'omonimo convento religioso sito nel centro storico, di fronte al Duomo.\nI chiostri sono:\nDopo il terremoto dell'Irpinia del 1980, i due chiostri furono abitati da famiglie rimaste senza dimora. Successivamente il luogo \u00e8 stato oggetto di restauro riportando l'intera struttura al suo antico splendore, con particolare accortezza ai giochi geometrici dei giardini.\nChiostro piccolo.\nIl chiostro piccolo, detto anche \"della Porteria\", \u00e8 il pi\u00f9 antico del complesso ed insiste sull'area occupata un tempo dal rinascimentale palazzo Seripando.\nVenne costruito verso la fine del XVI secolo su disegno di Giovanni Antonio Dosio, il quale seppe trasformare una porzione dell'edificio nobiliare in un chiostro conventuale. La pavimentazione, di fine Ottocento, \u00e8 costituita da un'alternanza di mattonelle in cotto a piastrelle in maiolica con fondo bianco e decorazioni blu.\nA pianta quadrata, \u00e8 circondato da colonne in marmo; queste, sorreggono le arcate, quattro per lato, mentre, ai quattro angoli, vi si trovano pilastri di piperno con due semicolonne. Al centro si trova un pozzo del tardo Cinquecentesco in raffinato marmo bianco ed un tempo alimentato dalle acque della Bolla.\nIl chiostro \u00e8 inoltre dominato da un torrino settecentesco con orologio decorato con un altorilievo raffigurante una \"Madonna con il Bambino\". Dal punto di vista iconografico la scultura rimanda al modello \"classico\" della Madonna della Vallicella, tipica rappresentazione della Vergine con il Bambino in un cerchio fiammeggiante sorretto da angeli, riprodotto anche in un fregio metallico decorativo del pozzo.\nChiostro grande.\nUna grande scala in piperno conduce al secondo chiostro, detto degli Aranci\". \"Edificato negli anni trenta del XVII secolo su progetto di Dionisio Nencioni di Bartolomeo e Dionisio Lazzari, \u00e8 pi\u00f9 grande ed imponente del precedente e custodice la celebre oasi verde del complesso dei Girolamini.\nLe aiuole, che ospitano soprattutto alberi di agrumi, sono poste ad un livello inferiore rispetto a quello del portico a cui vi si accede con due scale con corrimano in ferro battuto poste sui lati lunghi del chiostro. I pilastri, otto da un lato e nove da un altro, circondano l'intero ambiente claustrale e sono decorati con lesene culminanti con un motivo con ghirlanda e mascheroni ispirato all'architettura toscana del Cinquecento. Anche le grandi finestre in corrispondenza delle arcate sono di derivazione toscana e illuminano gli ambienti del cosiddetto \"corridoio dei monaci\"; al di sopra e al di sotto si trovano le piccole finestre delle celle.\nSul lato che separa i due chiostri \u00e8 collocato un orologio a sei ore con quadrante in maiolica. Sul lato che d\u00e0 su vico Girolamini, un'imponente scala a chiocciola conduce agli ambienti superiori e ad un loggiato che affaccia sulla chiesa monumentale.\nDal chiostro \u00e8 possibile raggiungere altre sale del convento dei Girolamini, tra queste la storica biblioteca monumentale e la quadreria."}
{"id": "2391675", "revid": "547034", "url": "https://it.wikipedia.org/wiki?curid=2391675", "title": "Coefficiente di scambio di materia", "text": "Nell'ambito dei fenomeni di trasporto (ed in particolare dello scambio di materia), il coefficiente di scambio di materia rappresenta una costante di velocit\u00e0 riferita ai processi di diffusione di materia.\nIl coefficiente di scambio di materia viene definito come:\ndove:\nPertanto, attraverso la legge di Fick, si ha che la densit\u00e0 di corrente di materia viene intesa come:\nin cui:\nApplicazioni.\nIl coefficiente di scambio di materia pu\u00f2 essere utilizzato per quantificare gli effetti del trasferimento di massa attraverso due fasi, ad esempio:\nA partire dalla conoscenza del coefficiente di scambio di materia \u00e8 possibile effettuare il dimensionamento e la verifica di apparecchiature chimiche deputate allo svolgimento di una determinata operazione unitaria."}
{"id": "2391678", "revid": "1543377", "url": "https://it.wikipedia.org/wiki?curid=2391678", "title": "Jos\u00e9 de Garro", "text": "Fu governatore di Tucum\u00e1n nel periodo 1675-1678, governatore di Buenos Aires nel 1678-1682 e Governatore Reale del Cile nel 1682-1692. In Spagna fu comandante militare della guarnigione di Gibilterra e capitano generale dei Paesi Baschi, carica che mantenne fino alla morte avvenuta nel 1702. Nelle colonie era conosciuto col soprannome di \"El Santo\" per la sua piet\u00e0 religiosa. \u00c8 conosciuto soprattutto per l'attacco portato con successo all'insediamento portoghese di Colonia del Sacramento, terminato con la prima conquista spagnola della citt\u00e0.\nInizio della carriera militare.\nDa giovane Garro si arruol\u00f2 nell'esercito spagnolo partecipando alle campagne in Catalogna e Portogallo, fino a raggiungere il grado di colonnello (\"maestre de campo\") di un tercio. La sua carriera in Spagna sub\u00ec un inconveniente: secondo lo storico Diego Barros Arana, \"a causa di un violento alterco con un generale Grande di Spagna, Garro fu sottoposto alla vendetta di un nemico potente. Preferendo vivere lontano da Corte, chiese di poter andare nelle Indie Orientali ottenendo il governatorato della provincia di Tucum\u00e1n\".\nIn Argentina.\nPer quattro anni, dal 1675 al 1678, Garro fu governatore dell'isolata provincia di Tucum\u00e1n, dipendente dalla Audiencia Reale di Charcas e parte del Vicereame del Per\u00f9. Durante il suo mandato organizz\u00f2 tre spedizioni punitive a Chaco, senza grandi effetti se non la costruzione di forte El Pongo nella parte orientale di Jujuy per proteggere la citt\u00e0. Dopo questo, Garro fu promosso diventando governatore di Buenos Aires, una provincia del Governatorato del R\u00edo de la Plata.\nEspulsione dei portoghesi dall'Uruguay.\nNel 1680 Garro intraprese l'espulsione dei portoghesi da Colonia del Sacramento, fondata nel 1679-1680 nell'odierno Uruguay da Manuel de Lobo, governatore di Rio de Janeiro. Durante questa campagna Garro sorprese una guarnigione portoghese con una milizia di 3000 indiani Guaran\u00ed provenienti dalle riduzioni gesuite. La citt\u00e0 fu conquistata dopo una battaglia in cui 100 dei 1000 portoghesi presenti furono uccisi. Gli spagnoli catturarono le truppe nemiche e gli abitanti locali, compreso lo stesso Lobo, che fu in seguito consegnato al Cile. La conquista di Colonia del Sacramento, fatta senza permesso, fu contestata dal re di Spagna, e l'insediamento torn\u00f2 in mano portoghese l'anno seguente, il 1681, in seguito ad un trattato provvisorio stipulato in attesa di nuove negoziazioni e della stesura di un confine ufficiale, il tutto concluso dal trattato di Utrecht del 1713.\nGovernatore del Cile.\nGarro fu Governatore Reale del Cile nel 1682-1692. Come governatore, Garro non pot\u00e9 lanciare le grandi campagne contro i Mapuche che desiderava, dato che il progetto era stato respinto dal re. Dopo i primi fallimenti spagnoli, Garro propose al vicer\u00e9 del Per\u00f9, al duca di La Plata ed al re che i capi e gli anziani Mapuche fossero invitati ad una conferenza, per poi imprigionarli pacificando l'Regione dell'Araucan\u00eda senza spargimenti di sangue. Nel 1686 re Carlo II di Spagna respinse la proposta definendola ingannevole. Non riusc\u00ec neanche a dedicare troppo tempo alle frequenti dispute legali che nascevano con i magistrati della Audiencia Reale del Cile, n\u00e9 alla promozione della vita monastica cui era devoto. Nonostante tutto, Garro era noto per la sua leadership morale che gli fece meritare il soprannome di \"El Santo\", soprattutto grazie all'esilio dei due giudici della \"audencia\", Sancho Garcia Salazar e Juan de la Cueva y Lugo, per condotta peccaminosaa. Il tempo di Garro era invece occupato dalla lotta alle razzie dei corsari, che avvenivano sempre pi\u00f9 spesso.\nCorsari.\nGarro diminu\u00ec la popolazione dell'Isla Mocha, con l'obbiettivo di togliere risorse ai pirati che razziavano la costa del Pacifico. Tra i pi\u00f9 famosi corsari del tempo che devastavano la zona si ricordano gli inglesi Edward Davis e Charles Swan nel 1684, l'inglese William Knight nel 1686 ed il francese Jean Strong nel 1690. Grazie allo spopolamento di Isla Mocha, l'uomo incaricato del progetto, Jer\u00f3nimo de Quiroga, osserv\u00f2 che gli indigeni locali \"\"attraversarono in cesti di alghe un golfo di 12 leghe senza perdere nulla\". Nello stesso periodo Garro decise la costruzione del Castillo San Jos\u00e9 di Valpara\u00edso, prima fortificazione della citt\u00e0 portuale. Egli organizz\u00f2 anche la novena e atti di devozione pregando perch\u00e9 i pericoli fossero evitati.\nRitorno in Spagna.\nLe azioni di Garro in America erano ben viste a Corte, e gli fu quindi assegnato il comando di Gibilterra. Mentre si trovava qui, nel 1691, fu multato di 4000 maraved\u00ed per aver fallito nel rispetto dell'ordine di riforestazione della vicine colline. In seguito divenne anche capitano generale dei Paesi Baschi.\nGarro mor\u00ec a San Sebasti\u00e1n, Guip\u00fazcoa, nel 1702."}
{"id": "2391679", "revid": "31886", "url": "https://it.wikipedia.org/wiki?curid=2391679", "title": "Episodi de La spada della verit\u00e0 (prima stagione)", "text": "La prima stagione della serie televisiva La spada della verit\u00e0 \u00e8 stata trasmessa negli Stati Uniti in Syndication dal 1\u00ba novembre 2008 al 23 maggio 2009.\nIn Italia, \u00e8 stata trasmessa in prima visione sul canale satellitare Sky Uno dall'8 dicembre 2009 al 16 febbraio 2010. In chiaro \u00e8 stata inoltre trasmessa su Rai 2 dal 5 luglio al 24 agosto 2011.\nLa profezia.\nTrama.\nRichard Cypher \u00e8 una guida dei boschi che abita nei Territori dell'Ovest, separati dalle Terre Centrali tramite un confine magico. La sua vita cambia quando la \"Depositaria\" Kahlan Amnell ed il mago Zeddicus Zu'l Zorander gli rivelano che lui \u00e8 un \"Cercatore\", un individuo che combatte per il bene e per la ricerca della verit\u00e0, destinato ad impugnare la \"Spada della Verit\u00e0\" per sconfiggere il tiranno Darken Rahl, che domina da tempo le Terre Centrali. A causa di una profezia in cui era stato annunciato che nel villaggio di Brennidon sarebbe nato un vero Cercatore (per la prima volta dopo mille anni) che avrebbe ucciso Darken Rahl, egli aveva ordinato che tutti i primogeniti di Brennidon venissero uccisi.\nRichard si salva perch\u00e9 Zedd lo porta via appena in tempo, raccogliendolo dalle braccia della madre appena nato, e lo porta al sicuro nei Territori dell'Ovest.\nLa vita di Richard \u00e8 sconvolta dall'uccisione di suo padre ad opera di un soldato D'Hariano al servizio di Rahl.\nPer questo egli accetta il titolo di Cercatore e di portare con s\u00e9 la Spada della Verit\u00e0, un'arma magica che gli d\u00e0 la forza per sconfiggere il Male.\nIl destino.\nTrama.\nRichard, Kahlan e Zedd tentano di recuperare il Libro delle Ombre Importanti, che Ransynn Fane, capitano D'Hariano e assassino di George Cypher, \u00e8 riuscito a sottrarre al Cercatore.\nIl libro infatti, scritto in un'antica lingua che solo il vero Cercatore \u00e8 in grado di leggere, contiene gli antichi segreti del potere, e quindi Richard deve impedire a Rahl di entrarne in possesso; alla fine, egli riesce ad uccidere Fane vendicando il suo patrigno, ma un'armata D'Hariana, per ordine di Rahl, apre un varco nel confine, e per impedire che il Libro cada nelle loro mani Richard \u00e8 costretto a bruciarlo.\nInfine, quando Richard usa la sua spada magica per uccidere tutti i membri del battaglione D'Hariano, egli decide di attraversare la breccia nel confine magico insieme a Kahlan ed a Zedd per andare a caccia di Darken Rahl e per realizzare la profezia.\nLa taglia.\nTrama.\nNelle Terre Centrali Darken Rahl mette una taglia su Richard. Un cartografo riesce a creare alcune mappe magiche in grado di individuare sempre la posizione del Cercatore e alcuni cacciatori di taglie senza scrupoli ne approfittano. Richard intanto decide di aiutare una donna a salvare il fratello che si trova prigioniero dei D'Hariani per avere rubato del cibo.\nCon questo atto coraggioso Richard comincer\u00e0 a guadagnarsi il favore del popolo che viene a sapere del ritorno del Cercatore e che egli si batte per loro.\nBrennidon.\nTrama.\nRichard, isolato da Kahlan e Zedd, passa dalla citt\u00e0 di Brennidon, dove \u00e8 nato, in cerca della sua vera famiglia.\nDopo lo sterminio dei bambini primogeniti, operato dai D'Hariani ventitr\u00e9 anni prima al fine di uccidere il neonato Cercatore, la popolazione di Brennidon \u00e8 totalmente sottomessa a Darken Rahl. Richard incontra una donna che dice di essere sua madre e tenta di aiutare gli abitanti del villaggio liberandoli dai D'Hariani e dicendo loro che essi hanno il diritto di vivere la loro vita da gente libera e non sottomessa a causa della paura di rappresaglie di Darken Rahl.\nL'ascoltatore.\nTrama.\nRichard, Kahlan e Zedd scoprono che i D'Hariani hanno \"comprato\" un bambino con le capacit\u00e0 di ascoltatore, in grado, cio\u00e8, di leggere nella mente di chiunque. Mentre Zedd si infiltra fra i D'Hariani per scoprire la posizione di Darken Rahl, Richard e Kahlan, liberato l'ascoltatore, se ne devono prendere cura ed infine lo affidano ad un gruppo di \"Sorelle della Luce\", incantatrici che si assumono il compito di aiutare giovani maghi o bambini con capacit\u00e0 magiche ad accettare se stessi e ad usare meglio il proprio dono.\nL'elisir.\nTrama.\nRichard, Kahlan e Zedd trovano un villaggio in cui la popolazione \u00e8 diventata \"dipendente\" da alcuni elisir magici. Zedd nel tentativo di scoprire cosa succede viene catturato dal mago che sta producendo gli elisir e sfruttando la popolazione al fine di creare un esercito per opporsi a Darken Rahl. Anche Richard, nel frattempo, per ritrovare Zedd beve una potente pozione, pensando a sua volta che la magia sia la miglior risposta a tutti i problemi: un pensiero che ha rovinato la vita di molti membri di quel villaggio.\nL'identit\u00e0.\nTrama.\nPrevisto tramite una visione che Richard sar\u00e0 ucciso da Demmin Nass, generale D'Hariano e braccio destro di Rahl, la strega Shota tenta di salvare il Cercatore (che per lei rappresenta l'unica via di salvezza dalla sottomissione a Rahl, dato che la profezia lo d\u00e0 come vincitore) scambiandolo d'aspetto con un giovane in procinto di sposarsi. Richard, non riconosciuto dai suoi amici, tenter\u00e0 di salvare la vita del giovane che Shota vuole sacrificare e scoprire che cosa stanno cercando i D'Hariani nella citt\u00e0 di Khelabra.\nAlla fine, quando Richard riassume le proprie sembianze, lui ed i suoi amici scoprono con orrore che, sotto le rovine dell'antica citt\u00e0, si trovava un potentissimo oggetto magico chiamato \"Scrigno dell'Orden\", che faceva parte di una serie di tre scrigni; la magia dell'Orden \u00e8 la pi\u00f9 potente al mondo, e chi riesce a riunire i tre scrigni avr\u00e0 il dominio su ogni essere vivente.\nDenna.\nTrama.\nDarken Rahl decide di volere Richard vivo per assoggettarlo pubblicamente, per questo incarica la pericolosissima Mord'Sith (le Mord'Sith sono un ordine di donne addestrate a sopportare ogni sorta di dolore per poter cos\u00ec infliggerne a chiunque sia un avversario di Darken Rahl, tramite un'arma magica chiamata Agiel che infligge un tremendo dolore a chi vi \u00e8 sottoposto) Denna di catturarlo e \"addestrarlo\" usando l'Agiel; una volta sottomesso, infatti, il Cercatore diventer\u00e0 un burattino nelle mani di Denna e quindi di Rahl, e non solo non sar\u00e0 pi\u00f9 una minaccia, ma per giunta si alleer\u00e0 con Rahl, cosicch\u00e9 tutti coloro che lo vedevano come liberatore e che si erano ribellati al despota si arrendano.\nMentre Richard viene torturato dalla sadica donna, che come tutte le altre Mord'Sith ha il potere dell'Alito di Vita, con il quale pu\u00f2 riportare in vita chi \u00e8 appena morto, Kahlan, Zedd ed un'altra Depositaria studiano un piano per salvare il Cercatore.\nIntanto, la Mord'Sith gli rivela perch\u00e9 Kahlan, che Richard ama profondamente e dalla quale \u00e8 ormai ricambiato, gli ha detto che tra loro nulla potr\u00e0 mai accadere: ogni Depositaria, infatti, durante un atto amoroso di qualsiasi genere rischia di perdere il controllo del proprio potere, e cos\u00ec facendo la persona amata verrebbe confessata diventando uno schiavo.\nIl marionettista.\nTrama.\nScoperto che il Terzo Scrigno dell'Orden si trova nel castello della perfida regina Milena, Zedd si improvvisa marionettista per infiltrarsi come intrattenitore al compleanno della figlia della sovrana; qui verr\u00e0 aiutato dalla piccola serva della principessa, una bambina di nome Rachel. Richard e Kahlan intanto tendono una trappola a Darken Rahl, che si sta recando al castello di persona per ricevere il terzo Scrigno da Milena in cambio di un pagamento, ma non riescono ad ucciderlo, perch\u00e9 il despota cambia strada mandando al suo posto un sosia per immolarlo ad eventuali assassini.\nFortunatamente, Zedd riesce a rubare lo Scrigno e a farlo avere a Richard e a Kahlan, per poi raggiungerli e fuggire con lo Scrigno, con l'arduo compito di tenerlo d'ora in avanti lontano dalle mani dei D'Hariani e di Rahl.\nIntanto Darken Rahl infuriato per aver perso la possibilit\u00e0 di trovare il terzo scrigno, ritiene che la regina Milena sia responsabile di tutto ci\u00f2 e la uccide.\nIl sacrificio.\nTrama.\nKahlan scopre che l'ordine delle Depositarie \u00e8 stato quasi cancellato da Rahl; restano solo lei, tre consorelle pi\u00f9 la Madre Depositaria in persona.\nScopre per\u00f2 anche che la sorella Deenee, dalla quale si era separata nella prima puntata lasciandola apparentemente in fin di vita, \u00e8 ancora viva ed incinta, e con Richard riesce a liberarla. In fuga dai D'Hariani, la donna d\u00e0 alla luce non una bambina, come tutti si aspettavano, ma un maschio, che secondo le Depositarie va ucciso subito.\nInfatti, Zedd spiega a Richard che \u00e8 rara la nascita di Depositari maschi, ma che se ci\u00f2 accade essi vanno uccisi, perch\u00e9 tutti loro da grandi impazziscono diventando tremendamente malvagi.\nRahl, infatti, prova a catturare il bambino mandando i suoi soldati a salvarlo, cos\u00ec come Richard non vuole permettere alle Depositarie di immolare un bimbo innocente.\nNella lotta che seguir\u00e0 i soldati D'Hariani, tra cui il braccio destro di Rahl, Demmin Nass, periranno per mano di Zedd, che \u00e8 stato confessato dalla Madre Depositaria in persona, per poter costringere Richard a ridarle il neonato con cui \u00e8 fuggito; per salvare il bambino, ella viene uccisa e cos\u00ec Zedd viene liberato dalla confessione.\nKahlan viene nominata nuova Madre Depositaria, mentre la sorella fugge con il compagno ed il figlio su un'isola nascosta ove spera di poter vivere in pace e di allevare il piccolo con amore, in modo che non diventi malvagio come era accaduto ad altri Depositari.\nLa confessione.\nTrama.\nKahlan e Richard raggiungono un paese dove \u00e8 attiva la resistenza a Rahl, ma dove un membro di tale resistenza, tra l'altro amico della Depositaria, \u00e8 stato assassinato; cos\u00ec si incaricano di scoprire l'assassino.\nKahlan individua rapidamente il colpevole ed \u00e8 certa che lo sia perch\u00e9 l'ha confessato e questi ammette subito la propria colpevolezza, e quando una persona \u00e8 confessata non pu\u00f2 mentire alla Depositaria; ma, incredibilmente, dopo che l'uomo viene giustiziato si scopre che era innocente, perch\u00e9 al momento dell'omicidio era altrove.\nRichard comprende che dietro tutta la vicenda c'\u00e8 la magia e, infine, i due riescono a trovare il colpevole.\nZedd nel frattempo raggiunge l'anziano fratello per recuperare la chiave della cripta ove era sepolto l'ultimo vero Cercatore prima di Richard, cripta da sempre custodita dalla sua famiglia, nella quale intende nascondere lo Scrigno dell'Orden in loro possesso.\nA casa.\nTrama.\nApprofittando di una particolare congiunzione astrale, Darken Rahl ed il suo mago Giller imprigionano Richard in un sogno magico utilizzando un potente incantesimo chiamato\"luna dormiente\", facendogli credere che tutte le avventure vissute (compreso l'incontro con Kahlan ed il fatto che Zedd sia un mago) nelle Terre Centrali siano state solo un sogno, al fine di estorcergli il nascondiglio dello Scrigno dell'Orden.\nFortunatamente Richard riuscir\u00e0 a risvegliarsi e a recuperare lo scrigno, che aveva temporaneamente sepolto in una foresta perch\u00e9 in quella zona c'erano troppi D'Hariani per rischiare di portarlo con s\u00e9.\nSpiriti inquieti.\nTrama.\nRichard, Zedd e Kahlan raggiungono la cripta in cui \u00e8 sepolto l'ultimo Cercatore, nella quale i tre vorrebbero nascondere lo \"Scrigno dell'Orden\" in loro possesso, perch\u00e9 Zedd possiede l'unica chiave. Una volta nella cripta, per\u00f2, i protagonisti scoprono che gli spiriti dell'ultimo Cercatore, della sua Depositaria e del suo mago non hanno ancora trovato pace raggiungendo il mondo sotterraneo, e solo grazie a Zedd, dopo che gli spiriti dell'antico Cercatore e la sua Depositaria si erano impadroniti di Richard e Kahlan, i tre spiriti passano nell'aldil\u00e0.\nHartland.\nTrama.\nRichard e Kahlan incontrano Chase, grande amico di Richard, appena fuggito da un campo D'Hariano dove era tenuto prigioniero, e scoprono che Hartland, il villaggio dove \u00e8 cresciuto il Cercatore, \u00e8 caduto in mano ai D'Hariani.\nChase vuole tornarvi, nonostante sia ricercato, per proteggere la moglie ed i figli, e Richard decide di accompagnarlo con Kahlan.\nGiunti sul posto i tre scoprono che gli invasori sono venerati come protettori in quanto gli abitanti credono che i soldati li stiano proteggendo dai tremendi garg che hanno attraversato il confine, ma la verit\u00e0 \u00e8 che rapiscono la gente per darla lentamente in pasto ai mostri che tengono legati poco lontano dal villaggio.\nMichael, fratellastro di Richard, si convince ad aiutare il Cercatore (che aveva creduto colpevole dell'omicidio del padre) a scacciare i D'Hariani, ma infine viene ucciso.\nDopo aver liberato Hartland e aver saputo che la famiglia di Chase insieme a tante altre persone sono state deportate nelle Terre Centrali, in un luogo chiamato \"Mastio di Edraan\", i tre ripartono, mentre alle loro spalle il confine magico che separa le Terre Centrali dai Territori dell'Ovest viene richiuso per sempre.\nIl mastio di Edraan.\nTrama.\nRichard e Kahlan accompagnano Chase al mastio di Edraan, dove \u00e8 tenuta prigioniera tutta la sua famiglia. Una volta infiltratasi nel castello Kahlan scopre che Giller, il mago di Darken Rahl, sta usando i prigionieri come cavie umane nei suoi folli tentativi di creare una Depositaria per il suo signore, il quale si sta recando al Mastio per controllare il lavoro, fino ad allora fallimentare, del potente Giller.\nRahl infatti, non avendo gli Scrigni dell'Orden, spera che Giller riesca a creare una Depositaria con gli strumenti magici che furono usati per creare la prima Depositaria e che poi, con gli stessi strumenti, Giller strappi i poteri alla donna e li passi a Rahl, che a quel punto li userebbe per rendere tutte le persone schiave.\nRivelazioni.\nTrama.\nRahl scopre dove Zedd ha nascosto il terzo Scrigno dell'Orden: l'ha reso invisibile posizionandolo al centro delle Pianure del Domani, circondandolo di pi\u00f9 strati di magia letale che nessuno pu\u00f2 oltrepassare.\nDarken Rahl decide allora di dare a Denna, la Mord-Sith che aveva catturato Richard, ora prigioniera e torturata a causa del fatto di aver fallito nel proprio compito che consisteva nell'addestrare il Cercatore, l'ultima possibilit\u00e0 di redimersi dal fallimento e le ordina di impadronirsi del terzo Scrigno dell'Orden usando Jennsen, una ragazza ventenne (sorella di Richard) completamente priva del Dono, cio\u00e8 immune a qualsiasi magia al mondo, ricattandola torturando e poi uccidendo sua madre Tarralyne.\nL'infiltrato.\nRichard e Kahlan scoprono che Rahl sta uccidendo la gente mediante delle armi chiamate \"Sussurratori\", che una volta scattate uccidono ogni essere vivente nel raggio di qualche chilometro con un urlo spaventoso e magico.\nDecidono di distruggerle, sapendo che si trovano tutte in un accampamento D'Hariano.\nRichard si presenta ad esso al posto di un soldato confessato da Kahlan, visto che nessuno l\u00ec dentro conosceva ancora questo soldato, con l'intenzione di rubare una di quelle armi e di farsele consegnare, per usarla per annientare l'intera guarnigione.\nInfine, presi tutti i Sussurratori, Kahlan e Richard li distruggono, nonostante la possibilit\u00e0 di usarli contro Rahl, perch\u00e9 erano troppo pericolosi.\nLo specchio.\nTrama.\nTramite uno specchio magico, una coppia di ladruncoli riesce ad assumere le sembianze di Richard e Kahlan e usa questo aspetto per derubare dei cittadini innocenti, approfittando del buon nome del Cercatore. Quando il vero Cercatore e la vera Depositaria raggiungono la zona, i due ladri decidono di usare questo potere per rubare della Spada della Verit\u00e0.\nFortunatamente, Richard riuscir\u00e0 a recuperare la Spada e a riunirsi a Zedd, che nel frattempo ha portato Jennsen al sicuro, tra amici della resistenza.\nLa maledizione.\nTrama.\nIl sovrano di uno dei regni liberi che si oppongono a Darken Rahl, quando vede che i D'Hariani stavano per invadere il suo regno, al culmine della disperazione stringe un patto con la strega Shota, chiedendole di dargli il potere di proteggere il suo regno.\nShota, interessata a sconfiggere Rahl perch\u00e9 non vuole essere dominata da lui, maledice il sovrano, in modo che egli ogni notte si trasformi in un ferocissimo mostro notturno assetato di sangue che cos\u00ec possa uccidere i D'Hariani.\nQuando per\u00f2 i D'Hariani vengono sconfitti e respinti il re non riesce pi\u00f9 a smettere di trasformarsi e continua ad uccidere, incapace di fermarsi.\nShota si rifiuta di bloccare la maledizione, e a quel punto il re prova a suicidarsi ripetutamente, ma non ci riesce; cos\u00ec richiede l'aiuto del Cercatore, perch\u00e9 l'unica cosa in grado di uccidere il mostro che egli diventa \u00e8 la Spada della Verit\u00e0.\nAlla fine Richard sar\u00e0 costretto ad esaudire la richiesta, e a quel punto la sovrana diventer\u00e0 la figlia del re.\nMa nessuno sa che Shota non ha maledetto il re ma lo scettro reale, in modo che chi lo impugni sia maledetto e possa continuare a difendere il regno da un'invasione per l'eternit\u00e0.\nLa biblioteca.\nTrama.\nScoperto che esiste una copia del Libro delle Ombre Importanti, Richard si reca alla biblioteca dove questo sarebbe custodito. Qui, per una serie di circostanze, Richard, Kahlan e Zedd sono divisi dai soldati D'Hariani e la biblioteca stessa con loro finisce intrappolata all'interno di un dipinto magico.\nL'epidemia.\nTrama.\nScoperto dal Libro delle Ombre Importanti che per sconfiggere Darken Rahl dovr\u00e0 utilizzare di nuovo il potere dell'Orden, Richard si mette alla ricerca della sorella, Jennsen, che custodisce i due Scrigni dell'Orden mancanti. Ma la ragazza sar\u00e0 catturata da Darken Rahl che tenter\u00e0 di irretirla mentre il Cercatore, Kahlan e Zedd devono vedersela con un morbo con cui il tiranno ha contagiato gli abitanti di alcuni villaggi. Toccher\u00e0 a Zedd risolvere la situazione.\nLa resa dei conti.\nTrama.\nRichard tenter\u00e0 di usare la magia dell'Orden sotto l'effetto della confessione di Kahlan, ma Darken Rahl, resosi conto del pericolo, attaccher\u00e0 con le sue pi\u00f9 leali e fidate Mord'Sith. Richard e la Mord'Sith Cara saranno trasportati in un oscuro futuro dove le Terre Centrali sono controllate da Nicholas Rahl, il figlio che Kahlan ha dato a Darken Rahl. E proprio in lui giacer\u00e0 l'ultima speranza del Cercatore di tornare nel passato ed adempiere alla profezia."}
{"id": "2391682", "revid": "290948", "url": "https://it.wikipedia.org/wiki?curid=2391682", "title": "Coefficiente di scambio di massa", "text": ""}
{"id": "2391683", "revid": "290948", "url": "https://it.wikipedia.org/wiki?curid=2391683", "title": "Coefficiente di trasferimento di materia", "text": ""}
{"id": "2391684", "revid": "290948", "url": "https://it.wikipedia.org/wiki?curid=2391684", "title": "Coefficiente di trasferimento di massa", "text": ""}
{"id": "2391686", "revid": "879070", "url": "https://it.wikipedia.org/wiki?curid=2391686", "title": "Proscymnodon", "text": ""}
{"id": "2391687", "revid": "984922", "url": "https://it.wikipedia.org/wiki?curid=2391687", "title": "Galliano Sbarra", "text": "Biografia.\nAttivo principalmente negli anni settanta fino a i primi anni ottanta; \u00e8 ricordato principalmente per la divertente scena del treno nel film \"L'onorevole con l'amante sotto il letto\", dove l'onorevole Battistoni (Lino Banfi) per sbarazzarsi del monsignore (Gigi Reder) regala la propria cuccetta proprio all'ignaro Galliano."}
{"id": "2391688", "revid": "1573940", "url": "https://it.wikipedia.org/wiki?curid=2391688", "title": "Scymnodalatias", "text": "Scymnodalatias \u00e8 un genere di squali squaliformi appartenenti alla famiglia Somniosidae. Sono diffusi in tutti gli oceani.\nDescrizione.\nLa lunghezza massima registrata \u00e8 di 111 cm per \"S. albicauda\".\nTassonomia.\nIn questo genere sono riconosciute 4 specie:"}
{"id": "2391689", "revid": "290948", "url": "https://it.wikipedia.org/wiki?curid=2391689", "title": "Coefficiente di scambio di calore", "text": ""}
{"id": "2391691", "revid": "1573940", "url": "https://it.wikipedia.org/wiki?curid=2391691", "title": "Scymnodon", "text": "Scymnodon \u00e8 un genere di squali squaliformi appartenente alla famiglia Somniosidae.\nTassonomia.\nIn questo genere sono riconosciute due specie:\nDistribuzione e habitat.\n\"S. ringens\" \u00e8 diffuso nell'oceano Atlantico, mentre \"S. ichiharai\" \u00e8 una specie indo-pacifica. Sono tipici di acque profonde."}
{"id": "2391692", "revid": "1573940", "url": "https://it.wikipedia.org/wiki?curid=2391692", "title": "Somniosus", "text": "Somniosus \u00e8 un genere di squali squaliformi appartenenti alla famiglia Somniosidae.\nTassonomia.\nIn questo genere sono riconosciute 5 specie:"}
{"id": "2391693", "revid": "287204", "url": "https://it.wikipedia.org/wiki?curid=2391693", "title": "Coefficiente di scambio", "text": "Nell'ambito dei fenomeni di trasporto, con il termine coefficiente di scambio si indica una delle seguenti grandezze fisiche:"}
{"id": "2391694", "revid": "1504506", "url": "https://it.wikipedia.org/wiki?curid=2391694", "title": "Coefficiente di scambio di quantit\u00e0 di moto", "text": ""}
{"id": "2391698", "revid": "1573940", "url": "https://it.wikipedia.org/wiki?curid=2391698", "title": "Zameus squamulosus", "text": "Zameus squamulosus () \u00e8 uno squalo squaliforme appartenente alla famiglia Somniosidae; \u00e8 l'unica specie appartenente al genere Zameus ed \u00e8 diffuso in tutti gli oceani.\nLa lunghezza massima registrata per questa specie \u00e8 di 84 cm.\nSi nutre principalmente di pesci ossei e invertebrati bentonici."}
{"id": "2391699", "revid": "1573940", "url": "https://it.wikipedia.org/wiki?curid=2391699", "title": "Dalatias licha", "text": "Lo squalo zigrino o zigrino (Dalatias licha ), \u00e8 uno squalo appartenente alla famiglia Dalatiidae.\nDistribuzione e habitat.\nQuesta specie \u00e8 diffusa nell'Atlantico, nel Mediterraneo occidentale, nell'Oceano Indiano occidentale e nel Pacifico occidentale, compresi i mari circostanti Giappone, Australia, Hawaii e Nuova Zelanda, a profondit\u00e0 comprese tra i 50 e i 1800 metri. Abita i fondali.\nDescrizione.\nPresenta un corpo allungato, a sezione piuttosto arrotondata. La testa ha un naso appuntito, con occhi grandi e bocca con piccoli denti affilati e triangolari. Le pinne sono carnose, triangolari ma con i vertici arrotondati. Ha due pinne dorsali. La pinna caudale \u00e8 innestata sulla fine della colonna vertebrale e formata da due lobi sottili. La pelle \u00e8 estremamente ruvida. Il colore \u00e8 uniforme, grigio antracite o bruno.La sua lunghezza varia da 1 a 1,8 metri.\nAlimentazione.\n\"D. licha\" ha dieta carnivora: si nutre di pesci e pesce azzurro, piccoli squali, molluschi, anfipodi, isopodi e crostacei.\nRiproduzione.\nL'accoppiamento prevede fecondazione interna, ed avviene con un abbraccio ventre a ventre tra i due riproduttori. \"D. licha\" \u00e8 una specie ovovivipara: la femmina aumenta il numero di avannotti in grembo all'aumentare delle sue dimensioni.\nPesca.\nQuesta specie \u00e8 pescata commercialmente sia per l'alimentazione che per la pelle (utilizzata in pelletteria) e per ricavare squalene dal suo fegato."}
{"id": "2391700", "revid": "386131", "url": "https://it.wikipedia.org/wiki?curid=2391700", "title": "Dalatias", "text": ""}
{"id": "2391701", "revid": "729019", "url": "https://it.wikipedia.org/wiki?curid=2391701", "title": "Mesometrio", "text": "Nell'anatomia femminile il Mesometrio \u00e8 una parte del legamento largo dell'utero. Il termine deriva dal greco meso (medio, mezzo) e \"\u03bc\u03ae\u03c4\u03c1\u03b1\", utero.\nAnatomia.\nSi ritrova fra il margine laterale dell'utero e il bacino vicino al mesosalpinge."}
{"id": "2391702", "revid": "204012", "url": "https://it.wikipedia.org/wiki?curid=2391702", "title": "Mesosalpige", "text": ""}
{"id": "2391703", "revid": "461603", "url": "https://it.wikipedia.org/wiki?curid=2391703", "title": "AE Larissa", "text": ""}
{"id": "2391705", "revid": "729019", "url": "https://it.wikipedia.org/wiki?curid=2391705", "title": "Mesovario", "text": "Nell'anatomia femminile il mesovario \u00e8 il doppio foglietto peritoneale che si inserisce all'ovaio.\nAnatomia.\nIl mesovario deriva dal foglietto posteriore del legamento largo (rappresentando quindi la porzione centrale dell\"ala posteriore\" dello stesso legamento), che si unisce al margine anteriore dell'ovaio in corrispondenza della linea di Farre-Waldeyer e si continua nel suo epitelio di rivestimento (talvolta definito germinativo). Il meso definisce quindi i margini laterali dell'ilo dell'organo, il quale \u00e8 raggiunto dall'arteria e vena ovarica attraverso il legamento sospensore dell'ovaio, oltre che da altre strutture vascolari (ramo ovarico dell'arteria uterina), linfoidi e nervose."}
{"id": "2391706", "revid": "1656773", "url": "https://it.wikipedia.org/wiki?curid=2391706", "title": "Euprotomicroides zantedeschia", "text": "Lo squalo codachiara (Euprotomicroides zantedeschia ), unica specie del genere \"Euprotomicroides\", \u00e8 un raro squalo della famiglia dei Dalatiidi diffuso nelle acque subtropicali dell'Oceano Atlantico meridionale, al largo del Sudafrica e dell'Uruguay, a latitudini comprese tra il 30\u00b0 e il 37\u00b0 S. La sua lunghezza \u00e8 di circa 42 cm."}
{"id": "2391707", "revid": "386131", "url": "https://it.wikipedia.org/wiki?curid=2391707", "title": "Euprotomicroides", "text": ""}
{"id": "2391708", "revid": "1305772", "url": "https://it.wikipedia.org/wiki?curid=2391708", "title": "PAOK Salonicco", "text": ""}
{"id": "2391714", "revid": "115549", "url": "https://it.wikipedia.org/wiki?curid=2391714", "title": "SK Slavia Praha", "text": ""}
{"id": "2391717", "revid": "287204", "url": "https://it.wikipedia.org/wiki?curid=2391717", "title": "Mawu-Liza", "text": "Mawu-Liza, \u00e8 una divinit\u00e0 nella mitologia della popolazione Fon del Dahomey.\nNel mito.\nSi tratta del dio creatore, padre di tutti gli dei, l'universo fu una sua creazione. Per completare la creazione degli esseri viventi e delle cose si avvalse dell'aiuto di suo figlio Gu e forse fra ci\u00f2 che cre\u00f2 vi era anche l'uomo. &lt;br&gt;\n\u00c8 padre anche di Agbe-Naete che sono una coppia di gemelli, un maschio (Agbe) ed una femmina (Naete).\nVenne aiutato dal serpente cosmico Da che trasforma la sua volont\u00e0 in atti.\nRappresentazioni.\nHa una duplice rappresentazione: maschile (Liza) e femminile (Mawu), la cui unione d\u00e0 origine all'ordine universale. La luna, la notte, la fecondit\u00e0 e la maternit\u00e0 sono rappresentazioni di Mawu; il sole, il giorno, il calore, il potere, la guerra sono quelle di Liza.\nAltri miti correlati.\nViene ricordato anche nella popolazione del popolo haitiano, gli stessi fon confondono tale divinit\u00e0 per una precedente Nana Buluku."}
{"id": "2391723", "revid": "2149408", "url": "https://it.wikipedia.org/wiki?curid=2391723", "title": "Schr\u00f6der", "text": ""}
{"id": "2391725", "revid": "1305772", "url": "https://it.wikipedia.org/wiki?curid=2391725", "title": "Oxford (disambigua)", "text": ""}
{"id": "2391727", "revid": "287204", "url": "https://it.wikipedia.org/wiki?curid=2391727", "title": "Historia Miscella", "text": ""}
{"id": "2391730", "revid": "117656135", "url": "https://it.wikipedia.org/wiki?curid=2391730", "title": "Cahiagijn \u0116lb\u0117gdor\u017e", "text": "Fu uno dei leader della rivoluzione democratica del 1990, alla fine del regime comunista.\nBiografia.\nNacque a Z\u0117r\u0117g, nella provincia di Hovd.\n\u0116lb\u0117gdor\u017e, dopo aver studiato, \u00e8 stato giornalista in Ucraina e negli Stati Uniti prima di tornare in Mongolia e incominciare la carriera politica. Ispirato dagli ideali democratici degli Stati Uniti, partecip\u00f2 al movimento che cerc\u00f2 di porre fine al predominio del partito comunista. \u0116lb\u0117gdor\u017e fu eletto per il Grande Hural (il parlamento mongolo) nel 1990, ma \u00e8 si dimise successivamente per protesta contro uno scandalo. Riottenne la carica nel 1996 ed diventato poi il capo del Partito democratico nazionale mongolo. Tuttavia pot\u00e9 partecipare al governo per una legge che vieta ad un membro del parlamento di tornare al governo.\nA seguito delle elezioni parlamentari nel mese di agosto 2004, il Partito Rivoluzionario del Popolo Mongolo, l'ex partito unico, e il Partito Mongolo Nazionale democratico formarono un governo di coalizione, e \u0116lb\u0117gdor\u017e divenne Primo Ministro. Nel gennaio del 2006, il PRPM decise di rompere la coalizione e di ritirare l'11 gennaio i suoi dieci ministri dal gabinetto.\n e il 13 gennaio 2009 diede le dimissioni. Il Segretario Generale del PRPM Mie\u0117gombyn \u0116nhbold gli succedette come primo ministro il 24 gennaio. Il 24 maggio dello stesso anno ricevette il 51,24% dei voti al primo turno delle elezioni presidenziali, superando Nambaryn \u0116nhbajar, il presidente uscente candidato del PRPM, che raccolse il 47,44% dei consensi. Viene confermato presidente nelle elezioni presidenziali del 2013."}
{"id": "2391732", "revid": "2091899", "url": "https://it.wikipedia.org/wiki?curid=2391732", "title": "Carnonaci", "text": "I Carnonaci (Carnonacae) furono una trib\u00f9 della Britannia settentrionale menzionata soltanto da Tolomeo (161 d.C. circa). che siano vissuti in un periodo precedente a questa fonte storica, nell'area pi\u00f9 tardi conosciuta come Ross-shire. . Niente si sa di questa popolazione antica."}
{"id": "2391735", "revid": "1745361", "url": "https://it.wikipedia.org/wiki?curid=2391735", "title": "D\u00e9isi", "text": "D\u00e9isi \u00e8 un termine usato per descrivere una tipologia di popoli dell'antica Irlanda. Deriva dalla parola \"d\u00e9is\", che significa \"vassallo\", o \"soggetto\". Un esperto del campo afferma che '\"... il significato originale di \"D\u00e9isi\", come concernente gruppi di popoli, sarebbe stato \"vassallo o trib\u00f9 che pagano tributi.\"\" Un'ulteriore descrizione lo spiega come segue:\nIn questo modo i vari popoli, che condividevano lo stesso status nell'Irlanda Gaelica ed avevano poca o nessuna affinit\u00e0 o consanguineit\u00e0, furono classificati sotto il titolo di \"d\u00e9is\". Essi includevano i D\u00e9isi Muman (i D\u00e9isi di Munster), D\u00e9isi Temro (di Tara), D\u00e9isi Becc (localizzati nel Regno di Mide) e i D\u00e9isi Tuisceart (i D\u00e9isi Settentrionali; una setta di questo gruppo sarebbe diventatta famosa come la D\u00e1l gCais). \nUno dei pi\u00f9 famosi racconti medievali irlandesi, scritto per la prima volta nell'VIII secolo, \u00e8 \"L'Espulsione dei D\u00e9isi\". Esso narra la storia di una setta di Tara, chiamata la Dal Fiachrach Suighe, che viene espulsa da Tara dal loro parente, Cormac mac Airt. Parte della setta dopo molte battaglie si stabil\u00ec a Munster, mentre un'altra parte di essa, condotta da Eochaid Allmhuir mac Art Corb, attravers\u00f2 il mare per raggiungere la Britannia dove fond\u00f2 dei regni fra i territori una volta tenuti dai Demetae, e anche nelle aree degli Ordovices e Silures. I re, della linea di discendenza iniziata da Eochaid, rimasero sovrani di Dyfed fino al X secolo, e fondarono un sottoregno a Brecon. \nIl termine D\u00e9isi \u00e8 virtualmente anche intercambabile con un altro termine irlandese, \"aithechth\u00faatha\" (che significa \"trib\u00f9 che pagano il tributo\", \"comunit\u00e0 di vassalli\" o \"popoli tributari\"). Charles O'Conor propose nel 1753 che questo termine potesse risiedere all'origine dei misteriosi popoli noti come Attacotti, i quali insieme con gli Scotti, Pitti e Sassoni, incuterono terrore nella Britannia romana intorno al 360 d.C., sebbene attualmente non ci sia una valida prova per sostenere questo."}
{"id": "2391738", "revid": "92723", "url": "https://it.wikipedia.org/wiki?curid=2391738", "title": "Mulungu (Brasile)", "text": ""}
{"id": "2391740", "revid": "1788047", "url": "https://it.wikipedia.org/wiki?curid=2391740", "title": "Mulungu (disambigua)", "text": ""}
{"id": "2391742", "revid": "287204", "url": "https://it.wikipedia.org/wiki?curid=2391742", "title": "Deisi", "text": ""}
{"id": "2391743", "revid": "6923", "url": "https://it.wikipedia.org/wiki?curid=2391743", "title": "Elleu Multimedia", "text": "La ElleU Multimedia \u00e8 il ramo audiovisvo del quotidiano \"l'Unit\u00e0\"; il nome deriva dall'acronimo del quotidiano stesso.\nAttivit\u00e0 e diffusione.\nLa produzione audiovisiva della Elleu si concentra per lo pi\u00f9 nelle vecchie produzioni RAI quali soprattutto sceneggiati. Pur non sempre restaurati a dovere questi vecchi piccoli \"gioiellini\" possono cos\u00ec entrare nelle teche degli italiani, soprattutto per le nuove generazioni che non hanno avuto la possibilit\u00e0 di vedere queste importanti produzioni quando sono state trasmesse, spesso in un'unica occasione, dalla Tv."}
{"id": "2391744", "revid": "19580", "url": "https://it.wikipedia.org/wiki?curid=2391744", "title": "Greatest Love Songs Vol. 666", "text": ""}
{"id": "2391750", "revid": "172", "url": "https://it.wikipedia.org/wiki?curid=2391750", "title": "Certamen ciceronianum arpinas", "text": ""}
{"id": "2391758", "revid": "1039155", "url": "https://it.wikipedia.org/wiki?curid=2391758", "title": "Capra (zodiaco cinese)", "text": "La Capra (\u7f8a) o Pecora \u00e8 uno dei dodici segni dell'astrologia cinese.\nCaratteristiche.\nI nati sotto il segno della Capra (o Pecora) sono persone dal carattere affettuoso, sensibile e timido. A volte possono mostrarsi generosi e gentili, ma solo se gli fate simpatia. La loro caratteristica principale \u00e8 l'inventiva, non stanno mai fermi e amano sempre avere qualcosa a cui pensare.\nHanno sempre bisogno dell'aiuto di qualcuno che sia in grado di indirizzarli verso la strada migliore, altrimenti possono perdersi nei loro mille progetti. L'aiuto di qualcuno che li indirizza, pu\u00f2 essergli molto utile anche in campo lavorativo, dove avranno delle gratifiche interiori.\nLe persone del segno Capra (o Pecora) hanno una creativit\u00e0 cos\u00ec grande da dividerla anche con gli altri. Sono persone molto altruiste, in grado di dare senza chiedere nulla in cambio, caratteristica che li rende particolarmente affascinanti agli occhi di un probabile partner. Nella vita di coppia, si dimostrano sempre molto tradizionalisti, amano costruire un rapporto su solide fondamenta e hanno bisogno di onest\u00e0 e lealt\u00e0.\nSe la persona amata riesce a dargli queste cose, il segno della Capra pu\u00f2 vivere rapporti d'amore lunghi nel tempo senza sentire il bisogno di evadere. Attenti per\u00f2, non tradite una Capra (o Pecora) perch\u00e9 queste persone non sopportano nessuna forma di tradimento e possono chiudere un rapporto in pochi secondi senza pensarci su.\nUno degli errori pi\u00f9 comuni da attribuire alle persone del segno Capra (o Pecora) \u00e8 quello di perdere le speranze gi\u00e0 alle prime difficolt\u00e0, in questo caso hanno bisogno di qualcuno che li supporti in pieno per riuscire nel loro obiettivo."}
{"id": "2391759", "revid": "2197598", "url": "https://it.wikipedia.org/wiki?curid=2391759", "title": "Chiesa dei Santi Michele e Solutore", "text": "La chiesa dei Santi Michele e Solutore, conosciuta anche come parrocchiale dei Santi Michele e Solutore, \u00e8 la chiesa parrocchiale di Strambino, consacrata a san Michele e a san Solutore. Venne costruita su progetto di Carlo Andrea Rana tra il 1764 e il 1786, e venne consacrata nel 1821 dall'allora vescovo di Ivrea, Luigi Moreno. L'organo che vi si trova fu costruito da Giuseppe II Serassi tra il 1810 e il 1812. Fu successivamente ampliato dagli stessi Serassi nel 1864.\nDescrizione.\nLa pianta della chiesa di Strambino \u00e8 un intreccio di varie forme: la parte centrale \u00e8 un poligono ellittico allungato, alle cui estremit\u00e0 si trova: \n- da un lato il vestibolo, diviso in tre spazi rettangolari, e su cui poggia l'orchestra; \n- dall'altro lato il presbiterio a base circolare seguito dalla cappella ottagonale della Madonna del Rosario. Quest'ultima, veneratissima dagli Strambinese, si colloca su un livello pi\u00f9 alto rispetto all'altare maggiore, poich\u00e9 si trova sopra una cripta. A quest'ultima cappella si accede per mezzo di due scale semicircolari di suggestione guariniana, poste ai lati del presbiterio circolare, cos\u00ec come nel Duomo di Torino si sale alla Cappella della Sindone. \nLa successione di questi diversi schemi (rettangolare, ellittico, circolare e ottagonale) genera un ampio e armonioso movimento degli spazi che, nonostante la loro diversit\u00e0, formano un insieme unitario. La pianta ellittica scelta dall'architetto per la parte centrale gli permise di ottenere, insieme alle cappelle laterali, forti giochi di chiaroscuri e un ampio dispiegamento di linee curve, dando alla grandiosa tipologia di un unico ambiente nella pianta centrale un movimento inusuale.\nL'esterno della chiesa mostra tutta la potenza del Rana architetto militare. La struttura potente e rustica delle forme in mattoni a vista crea robuste zone d'ombra scolpite da corpi sporgenti e finestre profonde. Tuttavia, ogni nota di pesantezza si annulla in un'esaltazione della verticalit\u00e0 che porta l'occhio verso l'alto, dove il movimento \u00e8 scandito dalle volute dei contrafforti. \nIl contrasto tra l'esterno con le sue severe strutture periferiche e l'interno con la sua inventiva fantasia decorativa potrebbe far pensare che il Rana sarebbe un architetto pi\u00f9 attento all'interno che all'esterno. Ma le forme rigorose dell'esterno, che non suggeriscono certamente la raffinatezza dell'interno, danno la misura del perfetto equilibrio di un artista non dimenticando la profonda cultura barocca.\nAneddoto divertente.\nSecondo alcuni, la pianta della chiesa ha la forma di una rana, suggerendo uno spiritoso giochetto araldico, che fa della chiesa il gigantesco stemma del suo architetto, Carlo Rana. La chiesa ha un corpo con piccole zampe, proprio come la rana, tranne quando salta. Cos\u00ec il muso sarebbe il presbiterio, con gli occhi sporgenti. E le due gambe anteriori si incontrano circondando la cappella absidale.\nPianta.\nNel Archivio di Stato di Torino si pu\u00f2 consultare una bellissima pianta della chiesa firmata dall'architetto Rana, che \u00e8 stata riprodotta qui. Non \u00e8 datata con precisione, e ovviamente fa uso non del sistema metrico decimale ma del sistema di misurazione in vigore in Piemonte a quel tempo, utilizzando i trabucchi e i piedi tra l'altro."}
{"id": "2391761", "revid": "436907", "url": "https://it.wikipedia.org/wiki?curid=2391761", "title": "Release (Pet Shop Boys)", "text": "Release \u00e8 l'ottavo album in studio del gruppo musicale britannico Pet Shop Boys, pubblicato il 1\u00ba aprile 2002 dalla Parlophone.\nProduzione.\nDopo il successo del precedente album \"Nightlife\", nel 2000 il duo pensava di realizzare una raccolta dei suoi successi con l'aggiunta dei due nuovi brani \"Positive Role Model\" e \"Somebody Else's Business\", ma poi prefer\u00ec lavorare ad un nuovo album di studio.\nInizialmente concepito come album hip hop, i Pet Shop Boys preferirono strutturarlo come album acustico. Ci\u00f2 \u00e8 particolarmente degno di nota in quanto nessuno dei precedenti lavori del duo aveva una struttura simile; in \"Release\" vi \u00e8 quasi una completa conversione, una inversione di 180\u00b0, rispetto al sound notoriamente synth pop dei Pet Shop Boys.\nNonostante molti suoni vennero registrati con l'ausilio dei computer, le basi musicali di chitarra, basso e batteria sono state registrate \"dal vivo\". Durante la realizzazione venne ingaggiato l'ex chitarrista degli Smiths Johnny Marr (vecchio amico di Tennant e Lowe) per suonare alcune parti di chitarra acustica ed elettrica di ben 7 brani inclusi nell'album. Eccetto il brano \"London\" che fu registrato a Berlino con il produttore Chris Zippel, i Pet Shop Boys scrissero, produssero e registrarono l'album a propria cura nello studio della casa di Neil e successivamente ne commissionarono il mixaggio a Michael Brauer (che mix\u00f2 i primi due album dei Coldplay).\nIn un'analisi di \"Release\" Chris ha definito l'album \"un disco di Neil e Chris reso pi\u00f9 personale non a livello di musica, come i precedenti album, ma a livello di testi...testi che contengono una storia\". Probabilmente con \"Release\" i Pet Shop Boys volevano dimostrare maggiormente la loro capacit\u00e0 di compositori, musicisti e artisti completi, pi\u00f9 profondamente di quanto fatto fino ad allora.\nSin dalla sua pubblicazione \"Release\" venne indicato subito come \"l'album pi\u00f9 rock dei Pet Shop Boys che contiene quasi tutte ballate rock lente e con massiccio uso di chitarre mai visto finora\" e da esso vennero estratti tre singoli: \"Home and Dry\", \"I Get Along\" e \"London\" (sebbene quest'ultima usc\u00ec solo per il mercato tedesco).\nOriginariamente l'album prevedeva 11 brani (l'undicesimo era \"I Didn't Get Where I Am Today\") ma si decise di estromettere quest'ultimo in quanto ritenuto \"troppo\" per l'album. Il brano venne incluso come B-side del loro singolo del 2004 \"Flamboyant\". Altri brani composti durante la produzione di \"Release\" furono \"Between Two Islands\", \"Searching for the face of Jesus\", \"Sexy Northerner\" e \"Always\" (tutti inclusi come b-side dei loro singoli estratti e successivamente nella raccolta di b-side \"Format\" del 2012).\nSingoli estratti.\nCirca un mese prima della pubblicazione dell'album il brano \"Home and Dry\" venne pubblicato come singolo e gi\u00e0 lasciava intendere uno stile musicale differente rispetto alla carriera dei Pet Shop Boys. Il singolo venne frequentemente fatto ascoltare alle radio e si classific\u00f2 al 14\u00ba posto in classifica. Se alle radio \"Home and Dry\" era molto gettonato, fu completamente diversa la sorte per quanto riguarda il video musicale del brano: raffigurante delle immagini di topini fra i binari della stazione di Tottenham Court Road di Londra, il video venne omesso da molte emittenti televisive, incluse MTV.\nIl secondo singolo estratto da \"Release\" fu \"I Get Along\" al quale fece seguito \"London\" (sebbene quest'ultima usc\u00ec solo per il mercato tedesco).\nFra i b-side del singolo \"Home and Dry\" compare anche il brano \"Sexy Northerner\" che ebbe molto pi\u00f9 successo nella classifica dance americana piazzandosi al 15\u00ba posto contro il 44\u00ba posto di \"Home and Dry\". Pur non essendo stato estratto come singolo, \"Sexy Northerner\" raccolse molto successo in America.\nVendite.\nNella sua prima settimana di pubblicazione \"Release\" vendette 18.008 copie le quali fecero debuttare il disco in 7\u00aa posizione in classifica. Diverse sorti in Germania dove l'album entr\u00f2 nella Top3.\nCon quasi un milione di copie (800.000 per la precisione) vendute globalmente, \"Release\" \u00e8 considerato l'album che ha venduto meno del duo.\nCome gi\u00e0 detto ci\u00f2 fu dovuto anche in parte allo scarso impatto che il primo singolo \"Home and Dry\" ebbe. Ci\u00f2 nonostante \"Release\" ottenne in madrepatria il disco d'argento con oltre 60.000 copie vendute.\nNomination ai Grammy Award.\nNella sua prima stampa la cover dell'album era grigia, ma successivamente si pubblic\u00f2 l'album in 4 diverse cover: tutte con effetto metallico ma di tinta diversa (grigia, blu, rosa e rossa). Questa manovra contribu\u00ec a far includere il design dell'album fra le nomination dei Grammy Awards 2003."}
{"id": "2391764", "revid": "28592", "url": "https://it.wikipedia.org/wiki?curid=2391764", "title": "San Solutore", "text": ""}
{"id": "2391765", "revid": "580197", "url": "https://it.wikipedia.org/wiki?curid=2391765", "title": "Diego Penny", "text": "Carriera.\nNazionale.\nViene convocato per la Copa Am\u00e9rica Centenario negli Stati Uniti."}
{"id": "2391767", "revid": "122024489", "url": "https://it.wikipedia.org/wiki?curid=2391767", "title": "Kathleen Chalfant", "text": "Biografia.\nKathleen Chalfant, nata Kathleen Bishop, prende il cognome di suo marito Henry Chalfant, sposato nel 1966. Attiva soprattutto a teatro, ha vinto il premio \"Obie Award\" e il \"Lucille Lortel Award\" per il suo lavoro nell'Off-Broadway.\nDoppiatrici italiane.\nNelle versioni in italiano dei suoi film, Kathleen Chalfant \u00e8 stata doppiata da:"}
{"id": "2391769", "revid": "3831", "url": "https://it.wikipedia.org/wiki?curid=2391769", "title": "Chiesa dei SS. Michele e Solutore", "text": ""}
{"id": "2391772", "revid": "3831", "url": "https://it.wikipedia.org/wiki?curid=2391772", "title": "Carnonacae", "text": ""}
{"id": "2391780", "revid": "149485", "url": "https://it.wikipedia.org/wiki?curid=2391780", "title": "Pene detentive", "text": ""}
{"id": "2391781", "revid": "24268957", "url": "https://it.wikipedia.org/wiki?curid=2391781", "title": "Carcerazione", "text": ""}
{"id": "2391783", "revid": "767487", "url": "https://it.wikipedia.org/wiki?curid=2391783", "title": "Pena detentiva", "text": "Una pena detentiva, in diritto, indica un tipo di pena consistente nella privazione della libert\u00e0 personale del condannato, protratta per un periodo di tempo determinato, per tutta la vita o a tempo indeterminato (sicch\u00e9 la fine \u00e8 stabilita durante l'esecuzione, in base al comportamento del condannato). Si tratta del tipo di pena pi\u00f9 frequentemente utilizzato negli ordinamenti contemporanei; non tutti, per\u00f2, conoscono la pena detentiva a vita e solo alcuni quella a tempo indeterminato.\nDescrizione.\nLe pene detentive possono essere eseguite in apposite istituzioni totali, variamente denominate (\"carcere\", \"prigione\", \"penitenziario\", \"istituto di pena\" ecc.), oppure, in certi casi, nella dimora del condannato. La privazione della libert\u00e0 personale d\u00e0 luogo a una situazione di \"detenzione\", la quale per\u00f2 pu\u00f2 derivare anche da altre misure, come quelle cautelari decise nell'ambito del processo penale oppure, in certi ordinamenti, le misure di sicurezza disposte dal giudice o le misure di prevenzione disposte dall'autorit\u00e0 amministrativa.\nIl condannato a una pena detentiva pu\u00f2 essere obbligato a svolgere, durante la detenzione, un lavoro (\"lavoro forzato\" o \"punitivo\"), volto alla sua rieducazione e al suo reinserimento nella societ\u00e0, come avviene per lo pi\u00f9 negli ordinamenti attuali, oppure, come avveniva soprattutto in passato, ad aggravare l'afflizione derivante dalla pena (era il caso dei \"lavori forzati a vita\" e \"a tempo\", previsti dal Codice penale italiano del 1865). Il condannato pu\u00f2, inoltre, subire la perdita o limitazione di altri diritti (ad esempio, dei diritti politici) fino ad arrivare, in ordinamenti del passato, alla privazione della capacit\u00e0 giuridica (la cosiddetta \"morte civile\").\nNel mondo.\nI vari ordinamenti possono usare differenti denominazioni per le pene detentive, solo alcuni esempi sono l'ergastolo, i lavori forzati, la deportazione, la reclusione, la relegazione, la detenzione, la custodia e l'arresto. Tali denominazioni possono essere attribuite a diversi tipi di pena detentiva presenti in un ordinamento, differenziati per gravit\u00e0 del reato, modalit\u00e0 di esecuzione, conseguenze accessorie, ecc. Queste differenziazioni, frequenti in passato negli ordinamenti di civil law in correlazione con la distinzione dei reati in \"crimini\", \"delitti\" e \"contravvenzioni\" (ad esempio, il Codice penale italiano del 1865 distingueva tra lavori forzati, reclusione e relegazione, per i crimini, carcere e custodia, per i delitti, e arresti, per le contravvenzioni), tendono oggi a essere superate, anche negli ordinamenti che hanno mantenuto la distinzione dei reati in pi\u00f9 categorie.\nItalia.\nIl codice penale italiano vigente prevede tre diverse pene detentive:"}
{"id": "2391784", "revid": "599013", "url": "https://it.wikipedia.org/wiki?curid=2391784", "title": "Diocesi di Iguat\u00fa", "text": ""}
{"id": "2391789", "revid": "729019", "url": "https://it.wikipedia.org/wiki?curid=2391789", "title": "Carlo Andrea Rana", "text": "Fu un architetto civile e militare che oper\u00f2 soprattutto in Piemonte, tant'\u00e8 che venne nominato \"Architetto regio\" dalla casa regnante del Regno di Sardegna, appunto i Savoia. Tra le opere civili vanno ricordate la Chiesa dei Santi Michele e Solutore a Strambino, ispirandosi al barocco di Bernardo Antonio Vittone, e la Chiesa di Santa Maria delle Grazie a Susa."}
{"id": "2391795", "revid": "28592", "url": "https://it.wikipedia.org/wiki?curid=2391795", "title": "Topografo", "text": ""}
{"id": "2391800", "revid": "24269263", "url": "https://it.wikipedia.org/wiki?curid=2391800", "title": "Mandato britannico sulla Palestina", "text": ""}
{"id": "2391802", "revid": "28592", "url": "https://it.wikipedia.org/wiki?curid=2391802", "title": "B. Vittone", "text": ""}
{"id": "2391803", "revid": "62004", "url": "https://it.wikipedia.org/wiki?curid=2391803", "title": "Liv Racing Xstra", "text": "La Liv Racing \u00e8 una squadra femminile olandese di ciclismo su strada con licenza di UCI World Team, attiva tra le Elite dal 2007.\nBasata a 's Gravenmoer, la squadra ha vinto la classifica del calendario internazionale UCI nel 2012, nel 2014 e nel 2015, risultando inoltre sempre, dal 2007 al 2016, una delle migliori tre formazioni al mondo; a livello individuale Marianne Vos, in rosa dal 2006 al 2020, si \u00e8 aggiudicata la classifica internazionale UCI ininterrottamente dal 2007 al 2014 (eccetto il 2013), imitata nel 2015 da Anna van der Breggen. Dal 2019 al 2020 la formazione \u00e8 stata associata al World Team polacco CCC, costituendone la controparte femminile; dal 2020 \u00e8 una delle squadre detentrici della nuova licenza di UCI World Team.\nCronistoria.\nClassifiche UCI.\n\"Aggiornato al 31 dicembre 2020\".\nPalmar\u00e8s.\n\"Aggiornato al 30 giugno 2021\".\nOrganico 2021.\n\"Aggiornato al 1\u00ba ottobre 2021\"."}
{"id": "2391805", "revid": "28592", "url": "https://it.wikipedia.org/wiki?curid=2391805", "title": "Piazza Carlina", "text": ""}
{"id": "2391808", "revid": "28592", "url": "https://it.wikipedia.org/wiki?curid=2391808", "title": "Architetto civile", "text": ""}
{"id": "2391810", "revid": "599013", "url": "https://it.wikipedia.org/wiki?curid=2391810", "title": "Aeroporto di Belfast", "text": ""}
{"id": "2391812", "revid": "24269421", "url": "https://it.wikipedia.org/wiki?curid=2391812", "title": "Tchang Ka\u00ef-chek", "text": ""}
{"id": "2391814", "revid": "28592", "url": "https://it.wikipedia.org/wiki?curid=2391814", "title": "Vescovo di Ivrea", "text": ""}
{"id": "2391815", "revid": "28592", "url": "https://it.wikipedia.org/wiki?curid=2391815", "title": "Arcivescovo di Tessalonica", "text": ""}
{"id": "2391817", "revid": "71155", "url": "https://it.wikipedia.org/wiki?curid=2391817", "title": "Legittimari", "text": ""}
{"id": "2391822", "revid": "237256", "url": "https://it.wikipedia.org/wiki?curid=2391822", "title": "Innokenti Smoktunovskij", "text": ""}
{"id": "2391825", "revid": "237256", "url": "https://it.wikipedia.org/wiki?curid=2391825", "title": "Innokentij Smoktunovskij", "text": ""}
{"id": "2391826", "revid": "174925", "url": "https://it.wikipedia.org/wiki?curid=2391826", "title": "Ingegnere militare", "text": ""}
{"id": "2391827", "revid": "610351", "url": "https://it.wikipedia.org/wiki?curid=2391827", "title": "Campionati italiani estivi di nuoto 2009", "text": "I Campionati italiani estivi di nuoto 2009 si sono svolti a Pescara tra il 26 e il 30 maggio 2009 presso il complesso \"Le Naiadi\", lo stesso dove un mese dopo si sono svolti i Giochi del Mediterraneo. Ai campionati hanno partecipato 529 atleti, 265 femmine e 264 maschi.\nI campionati sono stati l'ultima prova disponibile per qualificarsi ai Mondiali di Roma. \u00c8 infatti per tale motivo che sono stati organizzati a fine maggio e non ad agosto come consuetudine."}
{"id": "2391832", "revid": "117017738", "url": "https://it.wikipedia.org/wiki?curid=2391832", "title": "Guillaume Postel", "text": "Spirito universale e cosmopolita, fu indirizzato allo studio delle lingue ed alla ricerca della lingua universale dall'aspirazione alla pace e alla concordia tra gli uomini. Fu uno dei primi pensatori dell'et\u00e0 moderna a sottolineare l'ingiustizia della condizione femminile subalterna. Mentre studiava al Coll\u00e8ge Sainte-Barbe, conobbe Ignazio di Loyola e molti degli uomini che avrebbero fondato la Compagnia di Ges\u00f9, e rimase legato ai loro insegnamenti per il resto della sua vita.\nBiografia.\nProfessore di lingue (conosceva il greco, l'arabo, l'ebraico e il siriaco), ebbe l'incarico di \"mathematicorum et peregrinarum linguarum regius interpres\" (regio interprete di matematica e di lingue straniere) presso quello che di l\u00ec a poco diventer\u00e0 il \"Coll\u00e8ge des Trois langues\" e poi Coll\u00e8ge de France. \nNel 1538, credendosi prescelto da Dio, elabor\u00f2 un progetto di concordia universale e scrisse a tal fine \"De orbis terrae concordia\", pubblicato in seguito (1544). Tent\u00f2 inutilmente di convertire Francesco I al proprio progetto di monarchia universale. Fu deluso dall'indifferenza del re, che lo riteneva un esaltato. Si rec\u00f2 quindi a Roma dove, nel marzo del 1544 entr\u00f2 nella Compagnia di Ges\u00f9; qui tent\u00f2 di convincere al proprio ideale di concordia Ignazio di Loyola. Il suo atteggiamento era umile e molto pio, ma egli, animato da un afflato profetico, era incapace di trattenere la propria eloquenza oracolare, che era fonte di imbarazzo e addirittura di scandalo. Per questo fu costretto lasciare il noviziato dopo un anno e mezzo espulso da Sant'Ignazio in persona (9 dicembre 1545). Lascia allora Roma e decide di approfondire gli studi di mistica e di magia, studiando il \"Libro di Enoch\" e la Cabala cristiana presso Andreas Maes.\nA Venezia incontra una vecchia monaca, madre \"Johanna\" o \"Zuana\" (rispettivamente in latino e in veneto), che egli non esita a chiamare \u00abla madre del mondo\u00bb e \u00abla nuova Eva\u00bb. Questo incontro \u00e8 all'origine di un personale messianesimo di impronta ermetica: spiritualmente vicino al grande cabbalista ebreo Isaac Luria, Postel professava, conformemente allo \"Zohar\" (da lui tradotto nel 1547), che c'erano due Messia: lo spirito femminile dell'uomo, che chiama anima, intaccato dal peccato di Eva e che non era stato oggetto della redenzione operata da Cristo, doveva essere salvato da un Messia donna, incarnazione dell'anima mundi, (la \"Sophia\", identificata con \"madre Johanna\").\nNel Natale del 1553 sembra dar segni di squilibrio o di invasamento mistico: annuncia la fine del mondo, incontra gli anabattisti e, deluso da Francesco I, si mette al servizio dell'imperatore d'Austria. Finisce poi per rivolgersi ai Turchi, che ormai considera l'ultima speranza per l'unificazione del mondo.\nL'Inquisizione si preoccupa e sottopone a rigoroso esame le sue tesi. Sospetto di eresia, nel 1555 viene invece dichiarato folle, non colpevole (\"non malus sed amens\"); \u00e8 rinchiuso per quattro anni, prima a Ravenna e poi a Roma. Liberato nel 1559 e dopo un periodo di vita errabonda, \u00e8 infine internato nel chiostro di Saint-Martin-des-Champs a Parigi, l'attuale Conservatoire National des Arts et M\u00e9tiers; qui muore molti anni dopo, dimenticato da tutti.\nOpere.\nOrmai introvabili, e prive di un'edizione recente, le sue opere meritano di essere citate, anche perch\u00e9 i loro titoli evocano il suo interessante itinerario intellettuale e la vasta estensione dei suoi interessi:"}
{"id": "2391833", "revid": "486946", "url": "https://it.wikipedia.org/wiki?curid=2391833", "title": "Dmitrij Dmitrievic \u0160ostakovic", "text": ""}
{"id": "2391838", "revid": "6923", "url": "https://it.wikipedia.org/wiki?curid=2391838", "title": "XUnit", "text": "In informatica, la famiglia dei code-driven testing frameworks \u00e8 normalmente conosciuta come xUnit.\nQuesti frameworks consentono di testare svariate entit\u00e0 (unit\u00e0) di un sistema software, come funzioni e classi.\nIl vantaggio principale dei testing frameworks appartenenti alla famiglia xUnit, \u00e8 che essi forniscono una soluzione automatizzata senza alcuna necessit\u00e0 di scrivere gli stessi test pi\u00f9 volte, e nessuna necessit\u00e0 di ricordare il risultato atteso da parte di ogni test.\nQuesta tipologia di testing frameworks \u00e8 basata sull'originale design dell'ingegnere informatico Kent Beck, e la prima implementazione nota \u00e8 SUnit, basato su Smalltalk.\nAl momento sono disponibili testing frameworks per molti altri linguaggi di programmazione, tecnologie e piattaforme di sviluppo, come ad esempio NUnit, JUnit, vbUnit."}
{"id": "2391840", "revid": "767487", "url": "https://it.wikipedia.org/wiki?curid=2391840", "title": "Martin Paterson", "text": ""}
{"id": "2391848", "revid": "1890290", "url": "https://it.wikipedia.org/wiki?curid=2391848", "title": "Guido Morra", "text": "Paroliere tra i pi\u00f9 richiesti nella canzone italiana. Tra gli artisti che hanno cantato i suoi testi anche Mango, Mietta, Anna Oxa, Mia Martini, Pl\u00e1cido Domingo, Toquinho, Miguel Bos\u00e9, Luis Miguel, Massimo Ranieri, Al Bano, Renato Zero, Donatella Rettore, Viola Valentino, Caterina Caselli, Rossana Casale, Eduardo De Crescenzo, Gianni Togni, con cui ha debuttato, e Riccardo Fogli, con cui ha vinto il Festival di Sanremo 1982. Ha firmato ben 20 canzoni del Festival di Sanremo. La maggior parte dei brani li ha scritti a quattro mani col maestro Maurizio Fabrizio, autore delle musiche. Il sodalizio artistico tra i due dura da quasi un quarantennio.\nBiografia.\nAnni '70.\nCome paroliere debutta nel 1975 collaborando con il suo amico fin dai tempi della scuola Gianni Togni per il suo album di debutto, \"in una simile circostanza\", e poi per l'album del 1980: \"...e in quel momento, entrando in un teatro vuoto, un pomeriggio vestito di bianco, mi tolgo la giacca, accendo le luci e sul palco m'invento...\".\nAnni '80.\nA partire dagli anni '80 firma i testi di numerosissime canzoni, tra le quali: \"Luna\" (1980), \"Semplice\" (1981), \"Per noi innamorati\" (1983) e \"Giulia\" (1984) per Gianni Togni; \"Malinconia\" (1981) e \"Storie di tutti i giorni\" (vincitrice del Festival di Sanremo 1982) per Riccardo Fogli; \"Prendiamo i pattini\" (1982) per Luis Miguel, \"Bravi ragazzi\" (1982) per Miguel Bos\u00e9; \"Acquarello\" (1983) per Toquinho; \"Amore stella\" (1986) per Rettore; \"Sei una bomba\" (1980), \"Giorno popolare\" (1981), \"Romantici\" (1982), \"Addio amor\" (1985), \"Vai col tango\" (1985) e \"Il posto della luna\" (1986) per Viola Valentino; \"Brividi\" (1986), \"Destino\" (1987) e \"A che servono gli d\u00e8i\" (1989) per Rossana Casale.\nDagli Anni '90 in poi.\nDagli anni '90 in poi si affidano ai suoi testi anche Mia Martini (\"La sola verit\u00e0\", 1990), Mietta (\"Niente\", 1990), Anna Oxa (\"L'immenso e il suo contrario\", 2001), Mango (\"L'io\", 1990, \"Il rifugio\", 2011), Alessandro Safina (\"Del perduto amore\", 2002), Piero Mazzocchetti (\"Schiavo d'amore\", 2007), Caterina Caselli (\"Bisognerebbe non pensare che a te\", 1990), Renato Zero (\"I migliori anni della nostra vita\", 1995, \"La pace sia con te\", 1998, \"La vita \u00e8 un dono\", 2005), Massimo Ranieri (\"Mi troverai\", 1987, \"Ti parler\u00f2 d'amore\", 1998), Al Bano (\"L'amore \u00e8 sempre amore\", 2009) e Pl\u00e1cido Domingo (\"La libert\u00e0\", 2008, ispirata ad una poesia di papa Karol Wojty\u0142a).\nPer il teatro musicale scrive libretto e liriche di \"Hollywood - Ritratto di un divo\" e \"Il grande campione\", entrambi per la regia di Giuseppe Patroni Griffi.\nIl suo primo romanzo \u00e8 intitolato \"La luna rossa di S.Pietroburgo\"\" (Marietti, 2001) a cui segue \"Il cronista mondano\" (Valter Casini Editore, 2008)."}
{"id": "2391849", "revid": "729019", "url": "https://it.wikipedia.org/wiki?curid=2391849", "title": "Legamento rotondo dell'utero", "text": "Nell'anatomia femminile il legamento rotondo dell'utero \u00e8 un cordone fibro-muscolare.\nAnatomia.\nSi tratta di una parte lunga circa 12\u201315\u00a0cm e con il diametro di 3\u20135\u00a0mm, si ritrova tra l'angolo laterale superiore dell'utero ed il sacco, proviene dal gubernaculum dell'ovario. Esso \u00e8 formato da 3 parti: uterina, intra-legamentosa o pelvica e iliaca.\nIl legamento rotondo dell'utero origina, da ciascun lato, dall'angolo supero-laterale dell'utero (ovvero dall'estremit\u00e0 rostrale dei margini laterali dell'utero dove esso riceve lo sbocco delle tube uterine), al davanti dell'angolo tubarico e si estende, contenuto nello spessore del legamento largo verso l'orifizio interno del canale inguinale.\nPortandosi lateralmente solleva la lamina anteriore del legamento largo determinando la formazione di una piega peritoneale secondaria detta Ala Anteriore o Funicolare del legamento largo.\nNel suo decorso incrocia al davanti e superiormente i vasi e nervi otturatori, raggiunge ed incrocia a livello dello stretto superiore i vasi iliaci esterni e prima di impegnare l'orifizio interno del canale inguinale incrocia i vasi epigastrici inferiori che costeggiano il margine mediale di tale orifizio.\nImpegna il canale inguinale avvolto in una guaina di dipendenza della fascia trasversa dell'addome e raggiunto l'orifizio esterno o sottocutaneo del canale inguinale termina sfioccandosi nel corpo adiposo del grande labbro.\nNel suo decorso cede fascetti connettivali che si fissano al tubercolo pubico e al muscolo pettineo."}
{"id": "2391861", "revid": "827882", "url": "https://it.wikipedia.org/wiki?curid=2391861", "title": "Wreckage", "text": "Wreckage \u00e8 un EP del gruppo musicale svedese di genere metal degli Entombed, pubblicato nel 1997.\nContiene il brano del titolo nelle versioni tradizionale e remix, e quattro cover."}
{"id": "2391862", "revid": "155634", "url": "https://it.wikipedia.org/wiki?curid=2391862", "title": "Veronika Vitzthum", "text": "Biografia.\nSciatrice specialista delle discipline veloci, Veronika Vitzthum ottenne il suo primo risultato di rilievo in Coppa del Mondo nel 1981 nella discesa libera disputata sulle nevi di casa di Saalbach, giungendo nona.\nIl 29 gennaio 1983 conquist\u00f2 il primo podio, un terzo posto, nella discesa di Les Diablerets in Svizzera piazzandosi alla spalle dell'elvetica Doris De Agostini e della compagna di squadra Elisabeth Kirchler. L'anno seguente si aggiudic\u00f2, sempre in libera, gli ultimi due podi di carriera: il primo a Puy-Saint-Vincent in Francia, classificandosi seconda dietro la canadese Gerry Sorensen; il secondo sul tracciato italiano di Santa Caterina di Valfurva, un'altra seconda piazza nella gara vinta dalla connazionale Kirchler.\nConcluse l'attivit\u00e0 agonistica nel 1986 con un undicesimo posto nel supergigante di Vail negli Stati Uniti, senza aver mai preso parte n\u00e9 a rassegne olimpiche n\u00e9 iridate."}
{"id": "2391863", "revid": "1442080", "url": "https://it.wikipedia.org/wiki?curid=2391863", "title": "Jennifer Miller", "text": "Una sua intervista compare nel \"dietro le quinte\" nel DVD del film \"Freaks\" (1932, di Tod Browning) . L'intervista tratta l'argomento dei fenomeni da baraccone, dato che tra i personaggi del film \u00e8 presente anche una donna barbuta, realmente esistita."}
{"id": "2391864", "revid": "599013", "url": "https://it.wikipedia.org/wiki?curid=2391864", "title": "Gonzalo Sagi-Vela", "text": "\u00c8 il fratello di Jos\u00e9 Luis Sagi-Vela e di Alfonso Sagi-Vela."}
{"id": "2391866", "revid": "729019", "url": "https://it.wikipedia.org/wiki?curid=2391866", "title": "Legamento ovarico", "text": "Nell'anatomia femminile il legamento ovarico noto anche con altri termini (legamento utero-ovarico o legamento proprio dell'ovaio) \u00e8 un legamento fibroso che connette la parte inferiore-mediale dell'ovaio alla superficie laterale dell'utero.\nAnatomia.\nSi tratta di un cordone fibro-muscolare di lunghezza media circa 2-3 cm, ricoperto completamente dal peritoneo del legamento largo."}
{"id": "2391867", "revid": "339392", "url": "https://it.wikipedia.org/wiki?curid=2391867", "title": "Queensland Roar", "text": ""}
{"id": "2391868", "revid": "1543377", "url": "https://it.wikipedia.org/wiki?curid=2391868", "title": "Paul Zane Pilzer", "text": "\u00c8 stato consigliere economico alla Casa Bianca. Tra i suoi best seller \"La rivoluzione del benessere\" e \"La nuova rivoluzione del benessere\". \u00c8 stato professore per oltre vent'anni alla New York University.\nHa scritto 11 libri, \u00e8 stato fondatore di 6 aziende e ha pubblicato oltre 100 articoli sul The Wall Street Journal.\nPunto di vista economico.\nPilzer, nel libro del 1991 \"Unlimited Wealth\", ha criticato le teorie economiche tradizionali basate sulla scarsit\u00e0: la terra contiene un fisso, una quantit\u00e0 limitata di risorse e la funzione dell'economia (il capitalismo, il socialismo, il comunismo) \u00e8 quello di suddividerli meglio \"Non c'\u00e8 da stupirsi,\", ha detto Pilzer in \"Illimitata ricchezza\", \"che l'economia sia chiamata la 'scienza triste.'\" Al contrario, Pilzer ha offerto una nuova teoria, chiamata \"Economia Chimica\" basata sull'abbondanza: la terra contiene le risorse illimitate a causa dell'ingegno umano, capace di creare continuamente nuove risorse e/o imparare come ottenere e utilizzare le nostre risorse esistenti meglio. L'equazione centrale di \"Economia Chimica\" \u00e8 W = P x Tn:. Ricchezza = Risorse fisiche per Tecnologia, e Tecnologia ha un effetto moltiplicatore esponenziale su se stesso.\nPilzer ha iniziato a sviluppare l\u2019\"Economia Chimica\" nel 1975 come studente laureato alla Wharton School of the University of Pennsylvania, quando teologicamente non riusciva ad accettare la posizione del suo professore, che Dio aveva creato un mondo di crescente popolazione, ma con le risorse limitate. Nel corso dei successivi 15 anni, ha sviluppato l\"'Economia Chimica\" mentre lavorava alla Citibank (1976-1981)), insegnando presso la New York University (1979-2000)) e servire come un consigliere economico designato nel dell'amministrazione presidenziale di Ronald Reagan (1983-1988).\nPilzer ha pubblicato la sua teoria di \"Economia Chimica\" nel libro \"Unlimited Wealth - The Theory and Practice of Economic Alchemy\" (Crown Publishers, 1990) e in \"God Wants You To Be Rich - Theology of Economics\" (Simon &amp; Schuster, 1995, 1997, 2007).\nPilzer ha anche scritto su occupazione, sul sistema sanitario degli Stati Uniti, sul benessere e l'economia della condivisione. Nel 1985, ha testimoniato davanti un'audizione al Congresso degli Stati Uniti e da allora ha promosso l'idea che i lavoratori dovrebbero avere, una copertura assicurativa sanitaria personale indipendentemente dalla loro occupazione, ma finanziato dalle imposte pagate dal datore di lavoro.\nNel 1996, ha cominciato a fare ricerche sulla divario presente in America in base al peso e la salute. Dal 1999-2014 ha scritto cinque libri sull'economia associata all'obesit\u00e0, l'assicurazione sanitaria, medicina preventiva, e benessere.\nPilzer \u00e8 stato chiamato il \"padre della Health Savings Accounts\".\nNel 2003, gli viene dedicata la prima pagina del \"Sunday New York Times\" a Pilzer come \"l'economista dell'amministrazione Reagan diventa guru del benessere\".\"\nPilzer si dedica attualmente ci\u00f2 che egli chiama \"The Sharing Revolution\". \"Mentre l'economia della condivisione sta usando la tecnologia per dimezzare il prezzo di ci\u00f2 che si desidera acquistare,\" afferma Pilzer, \"la rivoluzione condivisione \u00e8 di raddoppiare il valore di ci\u00f2 che gi\u00e0 possiedono o sono in procinto di acquistare. Uber e Airbnb non sono solo la met\u00e0 del prezzo dei servizi (taxi e hotel), per il consumatore sono due volte pi\u00f9 prezioso.\"\nVita privata.\nPilzer \u00e8 nato a Brooklyn, New York nel 1954 da genitori immigrati, Miriam ed Elias Pilzer. Si \u00e8 laureato alla Paul D. Schreiber High School di Port Washington, New York nel 1971.\nHa sposato Lisa Dang il 17 gennaio 2000. Hanno quattro figli e vivono a Park City, Utah. Pilzer aiutato per l'avvio del Tempio Har Shalom a Park City nel 1995 e ha fatto il rabbino laico finch\u00e9 \u00e8 stato assunto nel 2002 come rabbino a tempo pieno.\nCarriera.\nIstruzione.\nPilzer ha conseguito una laurea in Giornalismo presso la Lehigh University nel 1974 all'et\u00e0 di 20 anni e un MBA presso la Wharton School dell'Universit\u00e0 della Pennsylvania nel 1976.\nEra un professore a contratto presso la New York University (1979-2000), dove ha ricoperto il ruolo di Presidente del Dipartimento di Real Estate Finance. Ha ricevuto un dottorato honoris causa in Public Service al Parker College (ora Parker University) nel 2004.\nPilzer servito come redattore 1979-1995 del \"Real Estate Review\" pubblicato dalla New York University e \"Real Estate Finance Journal\" pubblicato dalla Wharton Business School.\nEgli \u00e8 l'autore di 16 articoli accademici. Ha servito come docente presso Universit\u00e0 statale di Mosca in Russia (1985-1991), Universit\u00e0 di Pechino (2009), e l'Universit\u00e0 di Hong Kong (2013).\nSettore bancario.\nPilzer \u00e8 stato impiegato da Citibank (1976-1981), dove ha lavorato per la tecnologia di pagamento EFT, per la gestione della banca e partecipazioni immobiliari. In Citibank divenne quadro nel 1976 e vice presidente nel 1980.\nSettore immobiliare.\nNel 1981, Pilzer ha cofondato Zane May Interests a Dallas, in Texas. Dal 1981-1989, Zane May Interests svilupp\u00f2 66 progetti negli Stati Uniti e nell'ex Unione Sovietica. GE Capital present\u00f2 l'azienda nel 1989, nella sua rivista mensile, \"Financial Enterprise\u2014The Magazine of GE Capital\".\nSettore istruzione.\nPilzer era uno studente-insegnante in informatica dal 1975-1976 presso l'Universit\u00e0 della Pennsylvania. La sua tesi di laurea \u00e8 stata la costruzione di una macchina didattica interattiva su un computer mainframe. Ha scritto sulla copertina della sua tesi: \"Un giorno questa tecnologia sar\u00e0 utilizzata per portare convenientemente il miglior insegnante di ogni materia per ogni studente.\"\nNel 1989, Pilzer ha fondato Zane Publishing, un editore di CD-ROM per l'educazione ed \u00e8 stato suo amministratore delegato e publisher fino a quando la societ\u00e0 venne quotata nel 1995 (NASD: ZANE).\nNel 2005, Pilzer ha cofondato L'American Academy, un liceo online per seguire gli studenti che abbandonano la scuola superiore in collaborazione con la loro scuola superiore pubblica locale. Pilzer \u00e8 stato presidente della American Academy 2005-2008.\nNel 2010, Pilzer ha fondato Zane Prep, Inc. che distribuisce i programmi Zane Math e altri STEM (scienza, tecnologia, ingegneria e matematica) attraverso i centri doposcuola Zaniac.\nNel 2015 Zane Prep aveva aperto nove sedi aziendali Zaniac Learning Center e in franchising e Pilzer e la societ\u00e0 sono stati illustrati in pubblicazioni nazionali che vanno dal \"The Boston Globe\" per CNBC per \"U.S. News and World Report\".\nLa rivista \"Franchise Times\" ha confrontato Pilzer e Elon Musk, e ha citato Pilzer che parlava di dicendo circa Zaniac Instructors: \"Noi non assumiamo per $ 40 l'ora un maestro e lo facciamo pagare a $ 80, \"ha detto, in tono piatto. \"Assumiamo futuri premi Nobel.\"\nSettore assicurazione sanitaria.\nNel 1999, Pilzer ha fondato Extend Health per creare singole polizze di assicurazione sanitaria, con la contribuzione attraverso i datori di lavoro..\nIl 6 gennaio 2012, Extend Health ha presentato una IPO, ma \u00e8 stata acquisita da Towers Watson per 435 milioni di dollari, il 29 maggio 2012..\nNel 2006, Pilzer ha fondato Zane Benefits, Inc. per offrire, tramite il contributo del datore di lavoro, benefici per la salute ai datori di lavoro degli Stati Uniti attraverso un Software-as-a-Service (SAAS), chiamato ZaneHealth. ZaneHealth permette a piccoli imprenditori e intermediari, di offrire ai dipendenti assicurazioni sanitarie, tramite scambi di assicurazioni sanitarie private. ZaneHealth aiuta i datori di lavoro nel trasferimento dei rischi di assicurazione sanitaria dei propri dipendenti al governo federale ed \u00e8 stato oggetto di articoli in prima pagina del \"The Wall Street Journal\" \"USA Today\", e il \"New York Times\".\nSettore fitness.\nCome riportato nella rivista Club Business International nel 2008, Pilzer ha criticato l'industria del fitness per la ristorazione, soprattutto per adattarsi agli individui e manca l'opportunit\u00e0 di servire una popolazione internazionale obesa crescente..\nNel 2008, Pilzer \u00e8 stato uno dei principali oratori per Planet Fitness e, nel 2010, la moglie di Pilzer, Lisa Dang Pilzer, ha creato un franchisee per Planet Fitness nella zona di Salt Lake City, Utah."}
{"id": "2391871", "revid": "110157", "url": "https://it.wikipedia.org/wiki?curid=2391871", "title": "Nokia N97", "text": "Il Nokia N97 \u00e8 un terminale della serie N di Nokia. Fu il terzo telefono di Nokia dotato di touch screen di tipo resistivo (il primo fu il Nokia 7710) basato sulla piattaforma software Nokia S60. Il supporto all'applicativo Skype \u00e8 nativo.\nSchermo.\nIl Nokia N97 ha una particolare homepage rispetto agli altri dispositivi Nokia. Questa differenza \u00e8 il fatto che \u00e8 piena di widget di tutti i generi. (es. meteo, borsa ecc). Altri generi di widget \u00e8 possibile scaricarli da Ovi Store.\nIn base ai gusti personali \u00e8 possibile rimuovere i widget con una semplice passata di mano sullo schermo da 3,5 pollici. \u00c8 possibile anche modificare il contenuto dello schermo, quindi impostare la posizione dei vari widget o rimuovere quelli inutilizzati.\nNovit\u00e0 di questi widget \u00e8 il social network Facebook integrato.\nMappe.\nIl Nokia N97 aveva preinstallato il software Mappe aggiornato alla versione 3.0, e al momento dell'acquisto si avevano 3 mesi di licenza di navigazione gratuiti. Di conseguenza l'N97 ha sia il GPS e l'A-GPS e supporta sia la navigazione a piedi che in auto. Ha la bussola digitale integrata. L'ultima versione dell'applicazione Mappe (chiamata ora Ovi Maps) \u00e8 stata lasciata nel mese di aprile 2011 e con questa \u00e8 stata migliorata l'interfaccia grafica. Oltre a questo \u00e8 stata aggiunta la funzione che permette di visualizzare le reti di trasporto pubblico in alcune delle citt\u00e0 pi\u00f9 importanti.\nMemoria.\nIl Nokia N97 ha 32 GB interni flash ed \u00e8 possibile espandere di altri 16 GB tramite microSD.\nFotocamera.\nL'N97 dispone di 2 fotocamere, una esterna da 5 megapixel con doppio flash led con registrazione video a 30 Fps e con ottica Carl Zeiss e una interna VGA per la videochiamata\nMultimedia.\nIl Nokia N97 era studiato soprattutto per l'uso di internet e della multimedialit\u00e0. Dispone di un lettore musicale con funzione equalizzatore e visualizzazione delle copertine. I video sono visualizzati tramite Realplayer. Dispone anche di un editor video con il quale \u00e8 possibile aggiungere:\nN-Gage.\nIl 7 agosto 2009 Nokia rese disponibile la piattaforma N-gage anche per Nokia N97.\nOvi Store.\nL'N97 \u00e8 il primo terminale Nokia ad avere integrato il servizio online di Nokia per effettuare il download, a pagamento o gratuito, di applicazioni, temi, giochi e contenuti video.\nSuccessivamente Ovi Store \u00e8 stato reso disponibile per tutti i terminali Nokia a partire dal Nokia 5800 XpressMusic.\nCondivisione.\nIl Nokia N97 dispone della WLAN 802.11b/g e di una potente rete 3G, cosicch\u00e9 \u00e8 possibile condividere i propri file con Ovi, Flickr, Vox e YouTube.\nN97 Mini.\nIl 2 settembre 2009 al \"Nokia World 2009\" di Stoccarda Nokia present\u00f2 una nuova gamma di prodotti tra cui il fratello minore dell'N97, l'N97 Mini. L'Hardware era lo stesso di quello del fratello maggiore salvo alcune differenze nella dimensione del display, mancanza del pad e della minore memoria interna.\nC6.\nA partire dal 27 agosto 2010 la Nokia mise in vendita un cellulare denominato C6 che rappresentava l'evoluzione del Nokia N97 Mini. Rispetto all'N97 mini il Nokia C6, pur conservando lo stesso hardware, non aveva una memoria di 8GB integrata ma aveva il \"pad\" ed integrava la funzione di Geotagging (assente nell'N97 mini)."}
{"id": "2391873", "revid": "767487", "url": "https://it.wikipedia.org/wiki?curid=2391873", "title": "Jos\u00e9 Luis Sagi-Vela", "text": "Era il fratello di Gonzalo Sagi-Vela e di Alfonso Sagi-Vela."}
{"id": "2391875", "revid": "287204", "url": "https://it.wikipedia.org/wiki?curid=2391875", "title": "Jose Luis Sagi-Vela", "text": ""}
{"id": "2391880", "revid": "536103", "url": "https://it.wikipedia.org/wiki?curid=2391880", "title": "Michele Doceano", "text": "Biografia.\nI conterati, che avevano abbandonato la campagna di Sicilia di Giorgio Maniace, si erano resi protagonisti di un'insurrezione antibizantina in Puglia. Il catapano Niceforo Doceano, suo parente, era stato ucciso ad Ascoli Satriano nel gennaio 1040 mentre li incalzava e un funzionario imperiale fu ucciso a Mottola. L'imperatore di Bisanzio Michele IV Paflagonio invi\u00f2 in Puglia Argiro con l'incarico di ristabilire l'ordine: i conterati vennero dispersi dall'intervento congiunto di Argiro e del nuovo catapano Michele Doceano, fratello del catapano precedente Niceforo, che nel frattempo giungeva dalla Sicilia: le milizie dei conterati furono sciolte e due loro capi, Musando e Giovanni di Ostuni furono catturati a Bari e giustiziati.\nLa ribellione antibizantina, ora guidata da Arduino, signore longobardo di Melfi, tuttavia proseguiva. \nIl 17 marzo 1041 a Melfi i Bizantini, guidati da Michele Doceano, vennero sconfitti dai Normanni. Il 4 maggio seconda sconfitta per i bizantini nella battaglia di Canne, presso il fiume Ofanto: 2.000 Normanni sbaragliarono i 18.000 Bizantini di Michele Doceano; i Normanni conquistavano la Puglia, mentre il catapano riparava a Bari (\"fugit Dulchianus in Barum\") e provava a ricostituire un esercito con le truppe rimaste in Sicilia. Tuttavia l'imperatore deluso lo destitu\u00ec ed al suo posto incaric\u00f2 Exaugusto Boioannes."}
{"id": "2391885", "revid": "1915706", "url": "https://it.wikipedia.org/wiki?curid=2391885", "title": "Fenossimetilpenicillina", "text": "La fenossimetilpenicillina detta anche penicillina V \u00e8 un chemioantibiotico appartenente alla famiglia delle penicilline, a loro volta appartenenti alla classe delle beta-lattamine. \u00c8 la versione acido-resistente della penicillina G (benzilpenicillina), la capostipite della categoria. A differenza di quest'ultima, la penicillina V pu\u00f2 essere assunta per somministrazione orale senza venire degradata a livello gastrico. Questo fa di lei un farmaco decisamente pi\u00f9 approcciabile da un punto di vista terapeutico (la penicillina G infatti dev'essere necessariamente somministrata endovena oppure per via intramuscolare).\nTuttavia la penicillina V \u00e8 meno potente della penicillina G e il suo impiego \u00e8 limitato a quelle infezioni che richiedono una bassa concentrazione locale di antibiotico. Inoltre il suo spettro, parimenti a quello della penicillina G, \u00e8 ridotto e limitato ad alcuni batteri Gram-positivi.\nIndicazioni.\nViene utilizzato contro le infezioni del cavo orale e nella profilassi della febbre reumatica.\nControindicazioni.\nDa evitare in caso di ipersensibilit\u00e0 nota al farmaco.\nEffetti indesiderati.\nFra gli effetti collaterali pi\u00f9 frequenti si riscontrano febbre, angioedema, orticaria, cefalea, anemia emolitica, dolore articolare."}
{"id": "2391886", "revid": "204012", "url": "https://it.wikipedia.org/wiki?curid=2391886", "title": "Penicillina V", "text": ""}
{"id": "2391888", "revid": "3535", "url": "https://it.wikipedia.org/wiki?curid=2391888", "title": "Divisione di Corea", "text": ""}
{"id": "2391890", "revid": "287204", "url": "https://it.wikipedia.org/wiki?curid=2391890", "title": "Black Juju", "text": "Black Juju \u00e8 un EP del gruppo musicale svedese di genere metal degli Entombed, pubblicato l'8 novembre 1999."}
{"id": "2391894", "revid": "697352", "url": "https://it.wikipedia.org/wiki?curid=2391894", "title": "Giambattista Lolli", "text": "Attivit\u00e0 scacchistica.\nNoto soprattutto come teorico, costitu\u00ec con gli amici scacchisti modenesi Ercole Del Rio e Domenico Lorenzo Ponziani il trio noto come \"maestri modenesi\".\nNel 1763 pubblic\u00f2 a Bologna \"Le osservazioni teorico pratiche sopra il gioco degli scacchi\", un volume di 632 pagine.\nIl libro conteneva analisi in merito alle aperture di partita di gioco piano, la difesa dei due cavalli e del gambetto di Re, con oltre cento diagrammi di posizioni di finali.\nPropose una continuazione del gambetto di Re (\"gambetto Lolli\"), che \u00e8 stata dimostrata scorretta: \n\u00c8 accertato che dopo 5. ...Rxf7 6. Ce5+ Re8 7. Dxg4 Cf6 8. Dxf4 d6 il nero rimane in vantaggio.\nUna delle posizioni del libro (torre e alfiere contro torre) fu utilizzata da Guglielmo Heinse nel suo romanzo \"Anastasia e il gioco degli scacchi\" (\"Anastasia und das Scachspiels, Briefe aus Italien\", Francoforte 1803)."}
{"id": "2391895", "revid": "30909", "url": "https://it.wikipedia.org/wiki?curid=2391895", "title": "Shou Tucker", "text": ""}
{"id": "2391904", "revid": "2083096", "url": "https://it.wikipedia.org/wiki?curid=2391904", "title": "Fratello sole sorella luna/Preghiera semplice/Canzone di San Damiano", "text": "Fratello sole sorella luna/Preghiera semplice/Canzone di San Damiano \u00e8 il quarto singolo a 45 giri di Claudio Baglioni, pubblicato in Italia dall'RCA Italiana nell'aprile del 1972.\nIl disco.\nIl disco contiene tre canzoni, appartenenti alla colonna sonora del film \"Fratello sole, sorella luna\" di Franco Zeffirelli: la canzone omonima e \"Preghiera semplice\", scritte da padre Jean-Marie Benjamin su musica di Riz Ortolani (autore anche dei brani strumentali presenti nella colonna sonora del film), e \"Canzone di san Damiano\" (unica canzone a non avere gli strumenti musicali), scritta sempre da padre Benjamin su musica di Donovan. Le canzoni sono arrangiate dal maestro Ortolani, la cui orchestra accompagnava il cantante.\nDonovan incider\u00e0 poi tutte e tre le canzoni in inglese, e le inserir\u00e0 in \"Brother Sun, Sister Moon\" (nella edizione internazionale del film di Zeffirelli, le canzoni sono infatti presenti nella sua versione).\nIl singolo diventer\u00e0 il maggior successo di vendite di Baglioni fino a quel momento, arrivando fino alla posizione numero 22 in classifica."}
{"id": "2391906", "revid": "1429175", "url": "https://it.wikipedia.org/wiki?curid=2391906", "title": "Giorgio Napolitano", "text": "In precedenza era stato presidente della Camera nell'XI Legislatura (subentrando nel 1992 a Oscar Luigi Scalfaro, salito al Quirinale) e ministro dell'Interno nel governo Prodi I, nonch\u00e9 deputato pressoch\u00e9 stabilmente dal 1953 al 1996, europarlamentare dal 1989 al 1992 e poi di nuovo dal 1999 al 2004, e senatore a vita dal 2005 (nominato da Carlo Azeglio Ciampi) fino alla sua elezione alla prima carica della Repubblica.\n\u00c8 il primo capo dello Stato ad essere stato membro del Partito Comunista Italiano, il terzo napoletano dopo De Nicola e Leone. Il 20 aprile 2013 venne rieletto alla presidenza, divenendo il primo presidente della Repubblica italiano a essere chiamato per un secondo mandato, oltre che il pi\u00f9 anziano al momento dell'elezione nella storia repubblicana. \u00c8 stato anche il pi\u00f9 anziano capo di Stato d'Europa,\nnonch\u00e9 terzo al mondo, preceduto solamente dal presidente della Repubblica dello Zimbabwe Robert Mugabe e da re Abd Allah dell'Arabia Saudita.\nCome capo dello Stato ha conferito l'incarico a cinque presidenti del Consiglio dei ministri: Romano Prodi (2006-2008), Silvio Berlusconi (2008-2011), Mario Monti (2011-2013), Enrico Letta (2013-2014) e Matteo Renzi (2014-2016); cinque giudici della Corte costituzionale (Paolo Grossi nel 2009, Marta Cartabia nel 2011, Giuliano Amato nel 2013 e, infine, Daria de Pretis e Nicol\u00f2 Zanon nel 2014); cinque senatori a vita (lo stesso Mario Monti il 9 novembre 2011, Renzo Piano, Carlo Rubbia, Elena Cattaneo e Claudio Abbado il 30 agosto 2013).\nIn quanto presidente emerito della Repubblica, gli compete di diritto la carica di senatore a vita.\nBiografia.\nGiovinezza e militanza nel Partito Comunista.\nNasce a Napoli da Giovanni (1883-1955), avvocato liberale, poeta e saggista, originario di Gallo di Comiziano, e da Carolina Bobbio, figlia di nobili napoletani di origine piemontese. Dal 1938 al 1941 studia al Liceo Classico Umberto I di Napoli, dove frequenta quarta e quinta ginnasio per poi saltare alla seconda liceo (erano gli anni della guerra). Nel dicembre successivo si trasferisce con la famiglia a Padova, e l\u00ec si diploma presso il liceo classico Tito Livio. Nel 1942 si iscrive alla facolt\u00e0 di giurisprudenza dell'Universit\u00e0 Federico II di Napoli.\nDurante quegli anni entra a far parte del GUF di Napoli, collaborando con il settimanale \"IX Maggio\" dove tiene una rubrica di critica teatrale. In questo periodo si forma tuttavia il gruppo di amici storico di Napolitano che, seppur militando ufficialmente nel fascismo, guarda alle prospettive dell'antifascismo. Il giovane Napolitano, appassionato di letteratura e teatro (un interesse coltivato tra i banchi del liceo classico Umberto I di Napoli, con amici come Francesco Rosi, Giuseppe Patroni Griffi, Antonio Ghirelli, Raffaele La Capria, Luigi Compagnone), debutta anche come attore in un paio di piccole parti nella compagnia del GUF al Teatro degli Illusi presso Palazzo Nobili.\nNel 1944 entra in contatto con il gruppo di comunisti napoletani come Mario Palermo, e italo-tunisini come Maurizio Valenzi, che prepararono l'arrivo a Napoli di Palmiro Togliatti. L'anno dopo Napolitano aderisce al Partito Comunista Italiano, di cui \u00e8 segretario federale a Napoli e Caserta. Due anni dopo, nel 1947, si laurea in giurisprudenza con una tesi di economia politica dal titolo: \"Il mancato sviluppo industriale del Mezzogiorno dopo l'Unit\u00e0 e la legge speciale per Napoli del 1904\".\nEletto deputato nel 1953 \u2013 e successivamente sempre riconfermato (tranne che nella IV legislatura) nella circoscrizione di Napoli, fino al 1996 \u2013, diviene responsabile della commissione meridionale del Comitato centrale del PCI, di cui era diventato membro a partire dall'VIII Congresso (1956), grazie all'appoggio che Togliatti aveva dato in quel periodo, a lui e ad altri giovani, nell'ottica della creazione di una nuova e pi\u00f9 eterogenea dirigenza centrale.\nIn quell'anno, tra l'ottobre e il novembre, si consuma da parte dell'Unione Sovietica la repressione dei moti ungheresi, che la dirigenza del PCI condanner\u00e0 come controrivoluzionari (\"l'Unit\u00e0\" arriva persino a definire gli operai insorti \u00abteppisti\u00bb e \u00abspregevoli provocatori\u00bb). Circa un mese dopo gli eventi della Rivoluzione ungherese del 1956, nel corso dell'VIII Congresso del PCI tenutosi a Roma dall'8 al 14 dicembre 1956, anche Napolitano, in sintonia con la linea dettata dal segretario del PCI Palmiro Togliatti, elogia l'intervento sovietico criticando le posizioni di Antonio Giolitti e dichiarando: \n\u00abIl compagno Giolitti [...] poi ci ha detto che l'intervento sovietico poteva giustificarsi solo in funzione della politica dei blocchi contrapposti, quasi lasciandoci intendere [...] che l'intervento sovietico si giustifica solo dal punto di vista delle esigenze militari e strategiche dell'Unione Sovietica; senza vedere come nel quadro della aggravata situazione internazionale, del pericolo del ritorno alla guerra fredda non solo ma dello scatenarsi di una guerra calda, l'intervento sovietico in Ungheria, evitando che nel cuore dell'Europa si creasse un focolaio di provocazioni e permettendo all'Urss di intervenire con decisione e con forza per fermare l'aggressione imperialista nel Medio Oriente, abbia contribuito, oltre che ad impedire che l'Ungheria cadesse nel caos e nella controrivoluzione, abbia contribuito in misura decisiva, non gi\u00e0 a difendere solo gli interessi militari e strategici dell'Urss ma a salvare la pace nel mondo\u00bb.\nIn effetti, rispetto a coloro che, in quel periodo, affermano che quella d'Ungheria \u00e8 da considerare una legittima rivoluzione e che nel comunismo si devono sviluppare le prospettive di un'apertura democratica, il travaglio di Napolitano rimane \u2013 come ammesso poi nella sua autobiografia politica \"Dal PCI al socialismo europeo\" \u2013 a livello di \u00abgrave tormento autocritico\u00bb riguardo a quella posizione. Successivamente illustra il proprio percorso politico \u2013 che seguiva la linea di Giorgio Amendola, il quale avrebbe contribuito alla prima evoluzione del partito, di cui Napolitano si considerer\u00e0 sempre un allievo \u2013, dichiarando che \u00abla mia storia\u00bb non \u00e8 \u00abrimasta eguale al punto di partenza, ma\u00bb \u00e8 \u00abpassata attraverso decisive evoluzioni della realt\u00e0 internazionale e nazionale e attraverso personali, profonde, dichiarate revisioni\u00bb.\nIncarichi nel partito.\nTra il 1960 e il 1962 \u00e8 responsabile della sezione lavoro di massa. Successivamente, dal 1963 al 1966 \u00e8 segretario della federazione comunista di Napoli.\nNel confronto interno seguito alla morte di Palmiro Togliatti nel 1964, Napolitano \u00e8 uno degli esponenti moderati di maggior peso, parte della corrente del partito pi\u00f9 attenta al Partito Socialista Italiano (che, rompendo il cosiddetto \"fronte popolare\", entrer\u00e0 al governo con la Democrazia Cristiana) in contrapposizione a quella pi\u00f9 legata al clima di ribellione precedente il Sessantotto.\nDopo essere entrato, a partire dal X Congresso, nella direzione nazionale del partito, dal 1966 al 1969 diviene coordinatore dell'ufficio di segreteria e dell'ufficio politico del PCI. Nel 1966 riveste l'incarico non ufficiale di vicesegretario di fatto del partito con Luigi Longo, finch\u00e9 due anni pi\u00f9 tardi l'incarico sar\u00e0 affidato a Enrico Berlinguer.\nTra il 1969 e il 1975, si occupa principalmente dei problemi della vita culturale del Paese, come responsabile della politica culturale dei comunisti italiani; il suo libro \"Intervista sul PCI\" con Eric Hobsbawm ha un certo successo, con traduzioni in oltre dieci paesi. Nel periodo della \"solidariet\u00e0 nazionale\" (1976-79) \u00e8 portavoce del partito nei rapporti con il governo Andreotti, sui temi dell'economia e del sindacato.\nNegli anni 1970 svolge una grande attivit\u00e0 all'estero, tenendo conferenze negli istituti di politica internazionale nel Regno Unito, in Germania \u2013 dove contribuisce al confronto con la socialdemocrazia europea, in special modo con l\"Ostpolitik\" di Willy Brandt \u2013 e, cosa all'epoca inusuale per un politico italiano, nelle universit\u00e0 statunitensi: nel 1978 fu il primo dirigente del Partito Comunista Italiano a ricevere un visto per recarsi negli Stati Uniti d'America, dove terr\u00e0 conferenze e importanti incontri ad Aspen, Colorado, e all'Universit\u00e0 di Harvard; l'invito ufficiale, nella sua veste politica, venne soltanto una decina di anni dopo, anche grazie all'interessamento di Giulio Andreotti, e diede luogo anche a un nuovo ciclo di conferenze presso le pi\u00f9 prestigiose universit\u00e0 statunitensi (Harvard, Yale, Chicago, Berkeley, Johns Hopkins-SAIS e CSIS di Washington). Dal 1976 al 1979 \u00e8 inoltre responsabile della politica economica del partito.\nTransizione verso la socialdemocrazia europea.\nNapolitano \u00e8 stato uno degli esponenti storici della corrente della \"destra\" del PCI, nata verso la fine degli anni 1960 e ispirata ai valori del socialismo democratico, nel solco della tradizione segnata da Giorgio Amendola. Negli anni di maggior scontro interno la corrente di Napolitano viene detta dagli avversari \"migliorista\", nome coniato anche con una certa accezione dispregiativa facendo riferimento a un'azione politica che servisse a migliorare le condizioni di vita della classe lavoratrice senza per\u00f2 rivoluzionare strutturalmente il capitalismo.\nDa Amendola eredita l'orientamento riformista di leader dell'ala moderata del PCI, proseguendo nella battaglia per far crescere l'europeismo del PCI fino a candidare al Parlamento europeo Altiero Spinelli; riusc\u00ec tuttavia a distanziarsi ulteriormente dall'Unione Sovietica condannando l'invasione dell'Afghanistan (giustificata, invece, da Amendola). La sua ferma critica all'URSS fu da allora accettata dalla maggioranza del partito.\nL'altro personaggio politico con cui nel PCI Napolitano si confronta \u00e8 Enrico Berlinguer, che considera parte del cammino verso il \u00absuperamento delle contraddizioni di fondo tra il PCI nella sua evoluzione e il comunismo come ideologia e come sistema\u00bb. Al suo fianco nell'esperienza della \"solidariet\u00e0 nazionale\", in seguito ne critica le scelte di arroccamento del partito sulle sue posizioni. Napolitano divenne uno dei maggiori esponenti dell'opposizione interna a Berlinguer (per esempio intervenne contro il segretario nella Direzione del 5 febbraio 1981 dedicata ai rapporti con il Partito Socialista Italiano) e lo critic\u00f2 pubblicamente sull\"Unit\u00e0\" per il modo in cui aveva posto la \u00abquestione morale e l'orgogliosa riaffermazione della nostra diversit\u00e0\u00bb. In un famoso articolo pubblicato dall\"Unit\u00e0\" in quell'estate, Napolitano mette in guardia Berlinguer dai pericoli del settarismo e dell'isolamento parlamentare verso cui, dice, rischia di trascinare il PCI al solo scopo di battere i \u00abfamiliari sentieri\u00bb della lotta di classe.\nNapolitano inoltre si adopera per tenere aperta la possibilit\u00e0 di un confronto e di una possibile convergenza con il PSI. Cerca di mantenere vivi i contatti con il socialismo europeo e italiano, anche negli anni del duro scontro sulla scena politica nazionale tra comunisti e socialisti (e tra i rispettivi leader, Enrico Berlinguer e Bettino Craxi), che raggiunge il culmine nel 1985 con la differente posizione dei due partiti circa il referendum abrogativo sulla cosiddetta \"scala mobile\".\nNello stesso anno affermava che il riformismo europeo \u00e8 \u00abil punto di approdo del PCI\u00bb. Dal 1986 dirige nel partito la commissione per la politica estera e le relazioni internazionali. In quegli anni all'interno del partito prevale, in politica estera, la linea di Napolitano di \"piena e leale\" solidariet\u00e0 agli Stati Uniti d'America e alla NATO; Henry Kissinger dichiar\u00f2 in seguito come Napolitano fosse il suo comunista preferito (\u00abmy favourite communist\u00bb). Dal 1981 al 1986 (durante l'VIII e IX legislatura) \u00e8 presidente del gruppo dei deputati del PCI alla Camera dei deputati e, dal 1989 al 1992, parlamentare europeo.\nAlla morte di Enrico Berlinguer, Napolitano \u00e8 tra i possibili successori alla Segreteria del Partito; gli viene tuttavia preferito Alessandro Natta. Nel luglio del 1989 \u00e8 Ministro degli Esteri nel governo ombra del PCI, da cui si dimette all'indomani del congresso di Rimini, in cui si dichiara favorevole alla trasformazione in Partito Democratico della Sinistra. In un'intervista concessa il 6 marzo del 1992 ribadir\u00e0: \u00abci caratterizza l'antica convinzione che il PCI abbia tardato a trasformarsi in un partito socialista democratico di stampo europeo\u00bb. Nel frattempo nel 1991, in piena guerra del Golfo, fa uno storico viaggio in Israele, riportando le posizioni del Partito Comunista Italiano verso una maggiore attenzione alle istanze della comunit\u00e0 ebraica.\nDa Presidente della Camera a Senatore a vita.\nNel 1992 viene eletto presidente della Camera dei Deputati (subentrando a Oscar Luigi Scalfaro, divenuto Presidente della Repubblica Italiana). Si tratt\u00f2 della \"legislatura di Tangentopoli\" e la sua presidenza divenne uno dei fronti del rapporto tra magistratura e politica; due episodi sono significativi del modo in cui Napolitano guadagn\u00f2 alle istituzioni il conforto dell'opinione pubblica, che in quel periodo era particolarmente incline alla sfiducia nei confronti delle pubbliche autorit\u00e0.\nIl 2 febbraio 1993 all'ingresso posteriore di palazzo Montecitorio si present\u00f2 un ufficiale della Guardia di Finanza con un ordine di esibizione di atti: esso si riferiva agli originali dei bilanci dei partiti politici (peraltro pubblicati anche in \"Gazzetta Ufficiale\") utili al magistrato procedente, Gherardo Colombo della Procura di Milano, per verificare se talune contribuzioni a politici inquisiti fossero state dichiarate a bilancio, secondo le prescrizioni della legge sul finanziamento pubblico ai partiti. Il Segretario generale della Camera, su istruzioni del presidente, oppose all'ufficiale l'immunit\u00e0 di sede, cio\u00e8 la garanzia delle Camere per cui la forza pubblica non vi pu\u00f2 accedere se non su autorizzazione del loro presidente. Nei giorni successivi tutti i partiti politici e tutti i principali organi di stampa sostennero la scelta del presidente Napolitano.\nIl secondo episodio ebbe luogo subito dopo la seduta del 29 aprile 1993, in cui alcune delle richieste di autorizzazione a procedere contro Bettino Craxi furono respinte dalla Camera a voto segreto. Il presidente Napolitano convoc\u00f2 il 6 maggio seguente la Giunta per il Regolamento e dispose che le deliberazioni della Camera sulle autorizzazioni a procedere fossero per l'avvenire votate in maniera palese (mantenendo il ricorso al voto segreto solo per la sottoposizione all'arresto, alla perquisizione o ad altra privazione della libert\u00e0 personale). Innovando cos\u00ec la prassi parlamentare ultrasecolare, la Presidenza della Camera \u2013 e quella del Senato, retta da Giovanni Spadolini, che adott\u00f2 analoga deliberazione in pari data \u2013 si evit\u00f2 per il prosieguo che le proposte di concessione dell'autorizzazione richiesta dalla magistratura fossero respinte nel segreto dell'urna, da quello che era stato ribattezzato il \"Parlamento degli inquisiti\".\nNella gestione del lato politico della vicenda di Tangentopoli \u2013 pur avendo pronunciato un deciso intervento in memoria del suicida deputato Moroni \u2013 si consum\u00f2 la sua rottura con il leader socialista Craxi: scelse di non dare alcun seguito alle doglianze di questi contro il presidente della Giunta delle Autorizzazioni della Camera, l'onorevole Gaetano Vairo, guadagnandone una reazione stizzita a tutto campo. Nel processo Cusani, il 17 dicembre 1993, Craxi afferm\u00f2: \u00abcome credere che il presidente della Camera, onorevole Giorgio Napolitano, che \u00e8 stato per molti anni ministro degli Esteri del PCI e aveva rapporti con tutta la nomenklatura comunista dell'Est a partire da quella sovietica, non si fosse mai accorto del grande traffico che avveniva sotto di lui, tra i vari rappresentanti e amministratori del PCI e i paesi dell'Est? Non se n'\u00e8 mai accorto?\u00bb; secondo la sentenza sulle tangenti per la metropolitana di Milano, Luigi Majno Carnevale si occupava di ritirare la quota spettante al partito comunista e di girarle, in particolare, alla cosiddetta \"corrente migliorista\" che \u00aba livello nazionale [...] fa capo a Giorgio Napolitano\u00bb.\nNel 1994, tornato sui banchi parlamentari dopo esser stato presidente della Camera, fu incaricato dal PDS di pronunciare la dichiarazione di voto sulla fiducia del governo Berlusconi I. Al termine del discorso, Silvio Berlusconi si congratul\u00f2 con lui per il suo auspicio di \u00abuna linea di confronto non distruttivo tra maggioranza e opposizione\u00bb. Si tratta di un rapporto mantenutosi nei ranghi per tre lustri, fino alla crisi istituzionale sul caso Englaro nel febbraio del 2009.\nSuccessivamente, Romano Prodi lo sceglie come Ministro dell'Interno del suo governo nel 1996. Come primo ex comunista a occupare la massima carica del Viminale, propone con Livia Turco quella che diverr\u00e0 nel luglio 1998 la legge Turco-Napolitano, che istituisce i centri di permanenza temporanea per gli immigrati clandestini. Mentre ricopre tale incarico, \u00e8 molto criticato per non aver attuato una tempestiva e adeguata sorveglianza su Licio Gelli, fuggito all'estero (dopo essere evaso dal carcere gi\u00e0 nel 1983) il 28 aprile 1998, il giorno stesso della divulgazione della sentenza definitiva di condanna per depistaggio e strage da parte della Cassazione; per questi fatti il direttore di \"MicroMega\", Paolo Flores d'Arcais, ne chiede le dimissioni.\nParte dell'opposizione presenter\u00e0 per questo una mozione di sfiducia contro di lui e l'allora ministro della Giustizia Giovanni Maria Flick che verr\u00e0 respinta con 46 s\u00ec e 310 no il 29 maggio 1998.\nDopo la caduta dell'esecutivo guidato da Prodi, \u00e8 nuovamente europarlamentare dal 1999 al 2004 tra le file dei Democratici di Sinistra, ricoprendo inoltre la carica di presidente della Commissione Affari Costituzionali, una delle pi\u00f9 influenti del Parlamento europeo. Il 23 settembre 2005 \u00e8 nominato, assieme a Sergio Pininfarina, senatore a vita dal presidente della Repubblica Carlo Azeglio Ciampi.\nPresidente della Repubblica Italiana.\nPrimo mandato.\nIl 10 maggio 2006, alla quarta votazione, \u00e8 eletto undicesimo presidente della Repubblica Italiana, con 543 voti su 990 votanti dei 1009 aventi diritto. Giura entrando ufficialmente in carica il giorno 15 maggio (dopo le dimissioni anticipate di Ciampi). \u00c8 il primo esponente politico proveniente dal PCI a divenire presidente della Repubblica, nonch\u00e9 il primo proveniente da un gruppo parlamentare (in questo caso, L'Ulivo) dopo la caduta della cosiddetta Prima Repubblica. Tra i suoi primi atti, la concessione della grazia a Ovidio Bompressi, in continuit\u00e0 con le determinazioni assunte dal predecessore Carlo Azeglio Ciampi.\nIl 9 luglio successivo \u00e8 stato presente, insieme al ministro Giovanna Melandri, all'Olympiastadion di Berlino durante la partita finale del campionato mondiale di calcio, dove l'Italia ha conquistato il suo quarto titolo mondiale: prima di allora, tale onore era spettato solo a Sandro Pertini durante la finale del 1982.\nNella veste di presidente del Consiglio Superiore della Magistratura, Napolitano ha assunto una serie di iniziative verso l'ordine giudiziario: nella primavera del 2007 ha chiesto al CSM stesso notizie relative al fascicolo personale di Henry John Woodcock, il pubblico ministero che indagava su Vittorio Emanuele di Savoia, mentre nell'autunno del 2008 ha pi\u00f9 volte auspicato la risoluzione della \"guerra tra le Procure\" di Salerno e Catanzaro circa le indagini attinenti all'avocazione delle inchieste del PM Luigi de Magistris.\nSempre nel 2008, nel pieno delle polemiche per le forti contestazioni, da parte di esponenti dei centri sociali e della sinistra, alla presenza di Israele alla Fiera Internazionale del Libro di Torino (nazione invitata per il sessantennale della sua creazione ma, al contrario del Salon du Livre di Parigi che aveva fatto una scelta analoga, senza dare spazio anche agli scrittori palestinesi), l'annunciata visita di Napolitano alla manifestazione viene criticata da \u1e6c\u0101riq Rama\u1e0d\u0101n: secondo lo scrittore svizzero, la sua presenza avrebbe dato una valenza politica all'invito dello Stato del Vicino Oriente, e lo stesso Napolitano avrebbe equiparato le critiche a Israele all'antisemitismo; in risposta a ci\u00f2, \u00e8 stata emessa una nota del Quirinale.\nIl 14 novembre 2009 gli \u00e8 stata conferita una laurea honoris causa in politiche e istituzioni dell'Europa dall'Universit\u00e0 degli Studi di Napoli \"L'Orientale\". Il 6 maggio 2010 Napolitano ha poi dato avvio alle celebrazioni per il 150\u00ba anniversario dell'Unit\u00e0 d'Italia.\nIl 20 settembre successivo ha ricevuto in Campidoglio la prima cittadinanza onoraria di Roma Capitale. Il 7 gennaio 2011, come primo atto del nuovo anno nonch\u00e9 nell'ambito delle celebrazioni per il centocinquantennale dell'unit\u00e0 nazionale, si \u00e8 recato in visita prima a Reggio nell'Emilia per commemorare l'adozione del \"Tricolore\" avvenuta, proprio il 7 gennaio del 1797, nella citt\u00e0 emiliana, poi a Forl\u00ec per ricordare la figura del patriota mazziniano Aurelio Saffi. Il 17 marzo 2012 \u00e8 intervenuto all'incontro, organizzato presso il Quirinale, avente a tema, in quanto relativo momento di chiusura, \"Bilancio e significato delle celebrazioni per il 150\u00ba anniversario dell'Unit\u00e0 d'Italia\"; in tale occasione, tra l'altro, ha consegnato uno speciale riconoscimento, per il contributo storico al Risorgimento e per l'impegno nelle celebrazioni stesse, a dieci citt\u00e0 (Bergamo, Firenze, Forl\u00ec, Genova, Marsala, Pontelandolfo, Reggio nell'Emilia, Rionero in Vulture, Roma e Torino) in rappresentanza di tutto il Paese.\nIl 29 giugno, in occasione della sua visita ufficiale in Regno Unito, ha ricevuto un dottorato honoris causa in diritto dall'Universit\u00e0 di Oxford.\nTra i suoi atti informali, Napolitano ha invitato al Quirinale gli \"azzurri\" della nazionale di calcio reduci dai campionati europei del 2012, elogiandoli per i loro \u00abrisultati straordinari\u00bb ed esprimendo il suo riconoscimento essendoci stati \u00abmolti momenti difficili alle spalle\u00bb.\nLa scadenza naturale del primo mandato avrebbe dovuto essere il 15 maggio 2013, accorciata al 22 aprile dello stesso anno con il giuramento del secondo mandato.\nGestione delle crisi di governo.\nDal 21 febbraio 2007 si trova a dover gestire la prima crisi di governo da quando \u00e8 salito al Colle, causata dalle dimissioni del premier Romano Prodi, in seguito al voto contrario del Senato alla relazione sulla politica estera del suo esecutivo; dopo tre giorni, rinvia il governo alle Camere per la fiducia.\nIl 24 gennaio 2008 riceve nuovamente le dimissioni di Prodi, in seguito al mancato voto di fiducia al governo maturato in Senato (in seguito all'abbandono della maggioranza da parte dell'UDEUR di Clemente Mastella e alle defezioni di Dini, Bordon, Rossi e Turigliatto). Avvia le consultazioni con le forze politiche per la ricomposizione della crisi di governo e, propenso a scongiurare le elezioni anticipate (pure richieste dalla maggioranza delle forze parlamentari) ma consapevole della difficolt\u00e0 di creare un nuovo esecutivo con maggioranza stabile, il 30 gennaio conferisce al presidente del Senato Franco Marini un mandato esplorativo finalizzato a trovare un consenso tra le forze politiche su una riforma della legge elettorale e su un governo che assuma le decisioni pi\u00f9 urgenti; il tentativo fallisce e, il 4 febbraio, Marini rimette il mandato ricevuto. Due giorni dopo, il Capo dello Stato firma il decreto di scioglimento delle Camere, chiudendo a ventidue mesi dal suo insediamento la XV Legislatura, la seconda pi\u00f9 breve della storia della Repubblica (dopo l'XI Legislatura dove fu Presidente della Camera).\nL'8 novembre 2011, giorno in cui il governo Berlusconi IV verifica di non avere pi\u00f9 una maggioranza parlamentare alla Camera e si verificano intensi attacchi speculativi ai titoli di Stato, Napolitano si accorda con Berlusconi perch\u00e9 si addivenga alle dimissioni del suo governo non appena sia concluso l'iter di approvazione delle leggi di bilancio. Il giorno successivo, Napolitano nomina Mario Monti senatore a vita, mossa interpretata dai commentatori e dai mercati finanziari come l'indicazione di un probabile successivo incarico al ruolo di Presidente del consiglio; infatti il 12 novembre, dopo l'approvazione e la promulgazione della manovra di stabilit\u00e0, Napolitano accoglie le dimissioni di Berlusconi e affida proprio a Monti l'incarico per la formazione di un nuovo esecutivo. Proprio nella fase di formazione di questo governo, il ruolo del Capo dello Stato \u00e8 stato rilevato come di primario impulso alla riuscita dell'incarico tanto che, in un editoriale del 2 dicembre 2011, il \"New York Times\" attribuisce al presidente Napolitano il soprannome di \"Re Giorgio\", con un chiaro riferimento a re Giorgio VI del Regno Unito, per la sua \u00abmaestosa\u00bb difesa delle istituzioni democratiche italiane anche al di l\u00e0 delle strette prerogative presidenziali e per il ruolo da lui svolto nel passaggio dal governo di Silvio Berlusconi a quello di Mario Monti. Nella fine di dicembre il settimanale \"l'Espresso\" ha nominato il 2011 \"l'anno di Napolitano\" e, di conseguenza, lui stesso \"uomo dell'anno\". Da diverse parti, tuttavia, sono provenute critiche nei confronti del \"modus operandi\" del Presidente, accusato di aver eccessivamente esteso i margini operativi del suo mandato e di aver fatto prevalere in maniera forzosa i suoi giudizi di merito sull'ordinaria vita politica del Paese e il dettato costituzionale, creando un precedente rischioso.\nNella fase di formazione del nuovo governo, successiva alle elezioni politiche del 2013, il 22 marzo ha affidato a Pier Luigi Bersani un incarico per \u00abverificare l'esistenza di un sostegno parlamentare certo\u00bb nella formazione di un esecutivo nel minor tempo possibile. Seguendo le richieste del presidente, Bersani ha dato inizio a un lungo giro di consultazioni comprendenti sia le parti sociali che politiche al termine delle quali, il 28 marzo, ha riferito al Quirinale l'esito infruttuoso delle stesse.\nSecondo mandato.\nIl 20 aprile 2013, visto lo stallo successivo alle elezioni politiche, un ampio schieramento parlamentare ha chiesto a Giorgio Napolitano la disponibilit\u00e0 a essere rieletto come Presidente della Repubblica, da lui concessa, venendo riconfermato alla carica, alla sesta votazione, con 738 voti su 997 votanti dei 1007 aventi diritto: Napolitano \u00e8 divenuto cos\u00ec il primo presidente, nella storia della Repubblica Italiana, a essere eletto per un secondo mandato.\nPer completare l'iter burocratico, nella mattinata del 22 aprile sottoscrive l'atto di dimissioni anticipate dal suo primo settennato, da lui aperto il 15 maggio 2006; a seguito di ci\u00f2, lo stendardo presidenziale sul Palazzo del Quirinale viene temporaneamente ammainato. Alle 17:00 dello stesso giorno presta giuramento quale presidente rieletto, pronunciando il discorso innanzi al Parlamento in seduta comune. La cerimonia di insediamento \u00e8 stata pi\u00f9 sobria e pi\u00f9 breve rispetto alla precedente; per gli spostamenti non \u00e8 stata utilizzata la Lancia Flaminia presidenziale ma una Thema, e il presidente \u00e8 stato scortato solo da quattro Carabinieri motociclisti; data la rielezione, non vi \u00e8 stato alcun passaggio di consegne al Quirinale.\nNelle settimane seguenti, in una videointervista concessa a Eugenio Scalfari, dichiara di essere \u00abstato quasi costretto ad accettare la candidatura a una rielezione o a una nuova elezione come presidente della Repubblica, essendo profondamente convinto di dover lasciare\u00bb. Aggiunge poi che \u00ababbiamo vissuto un momento terribile. Abbiamo assistito a qualcosa a cui non avevamo assistito [...]. Ho detto di s\u00ec per senso delle istituzioni. Ho ritenuto che si trattasse di salvaguardare la continuit\u00e0 istituzionale\u00bb.\nIl 23 aprile apre le consultazioni di rito volte alla formazione del nuovo governo, e il giorno successivo d\u00e0 l'incarico a Enrico Letta di formare un suo esecutivo, ritenuto il primo \u00abgoverno di larghe intese\u00bb nella storia repubblicana. L'8 giugno 2013 compie la prima visita ufficiale all'estero del suo secondo mandato, recandosi in Vaticano da papa Francesco. L'8 ottobre seguente invia alle Camere il suo primo messaggio presidenziale sulla questione carceraria, invitando il Parlamento a prendere in considerazione indulto e amnistia.\nIl 17 febbraio 2014, dopo le dimissioni irrevocabili di Enrico Letta a seguito dell'approvazione da parte della Direzione Nazionale del Partito Democratico di un documento in cui si chiedeva un cambio di esecutivo, Napolitano affida a Matteo Renzi l'incarico di formare un nuovo governo. Il governo Renzi giura il 22 febbraio, ottenendo la fiducia del Senato e della Camera dei deputati rispettivamente il 24 e il 25 febbraio.\nIl 14 gennaio 2015 il presidente ha rassegnato le proprie dimissioni, preannunciate nel suo ultimo messaggio di fine anno (31 dicembre 2014) e dovute alle difficolt\u00e0 legate all'et\u00e0. Alla scadenza naturale del secondo mandato, prevista per il 22 aprile 2020, qualora l'avesse completato, Napolitano avrebbe avuto quasi 95 anni.\nSenatore a vita.\nCon le dimissioni da presidente della Repubblica il 14 gennaio 2015, in quanto presidente emerito rientra nuovamente in Senato come senatore di diritto e a vita. Il 19 gennaio successivo si iscrive al gruppo parlamentare Per le Autonomie - PSI - MAIE. Il 31 gennaio, al quarto scrutinio delle nuove elezioni per il capo dello Stato, ottiene ugualmente 2 voti. Il 1\u00ba aprile 2015 \u00e8 nominato presidente onorario dell'Istituto per gli studi di politica internazionale.\nNel 2016 defin\u00ec \"inconsistente e pretestuosa\" l'iniziativa in merito al referendum abrogativo sulle concessioni petrolifere, difendendo il diritto all'astensione. Nello stesso anno si schier\u00f2 in favore della riforma costituzionale Renzi-Boschi, poi bocciata dal referendum del 4 dicembre, a seguito del quale Renzi si dimise spianando la strada al governo Gentiloni, al quale Napolitano vot\u00f2 la fiducia il 14 dicembre.\nIl 26 novembre 2017 esprime in Senato alcune perplessit\u00e0 sulla nuova legge elettorale, detta \"Rosatellum\", votando tuttavia a favore della stessa e alle fiducie che il governo aveva posto.\nIl 23 e 24 marzo 2018, in qualit\u00e0 di senatore pi\u00f9 anziano, svolge le funzioni di presidente provvisorio del Senato della Repubblica. In tale veste dirige quindi le votazioni che portano all'elezione della senatrice Maria Elisabetta Alberti Casellati alla seconda carica dello Stato.\nIl 24 aprile 2018, a seguito di un malore con forti dolori al petto, viene ricoverato d'urgenza all'Ospedale San Camillo di Roma e sottoposto a un intervento all'aorta. L'intervento \u00e8 considerato un successo e il 2 maggio l'Ospedale rende noto che il senatore \u00e8 stato trasferito al reparto di degenza della cardiochirurgia e ha iniziato un programma di riabilitazione cardio-respiratoria, essendo \"in ottime condizioni neuro-cognitive e psicologiche\". Il 22 maggio viene ricoverato in una clinica per proseguire il decorso post-operatorio e viene infine dimesso il 7 giugno.\nDal 7 aprile 2021 \u00e8 il pi\u00f9 longevo presidente della Repubblica, avendo superato il suo predecessore, Carlo Azeglio Ciampi, morto nel 2016 a 95 anni e 282 giorni di et\u00e0.\nControversie.\nPromulgazione di leggi.\nDurante i suoi mandati da presidente della Repubblica, Giorgio Napolitano \u00e8 stato accusato di essere troppo accondiscendente nei confronti di Silvio Berlusconi, nei periodi in cui quest'ultimo ha ricoperto la carica di presidente del Consiglio (2008-2011). In quest'ottica, Napolitano venne attaccato per aver firmato alcune delle leggi approvate dal Parlamento su proposta del governo, giudicate in maniera molto critica da una parte dell'opposizione.\nIn particolare\u02d0\n- Nel 2008, in occasione della promulgazione del lodo Alfano, Beppe Grillo ha posto sul suo blog cinque domande critiche a Napolitano, colpevole, secondo lui, di aver firmato e quindi legittimato una legge anticostituzionale, per la quale \u00e8 stato richiesto il pronunciamento da parte della Corte costituzionale che il 19 ottobre 2009, con la sentenza n\u00b0 262, ha effettivamente ritenuto incostituzionale. Il 21 maggio dello stesso anno, sul sito web della Presidenza della Repubblica \u00e8 stato pubblicato un comunicato ufficiale di risposta alle critiche, mosse attraverso il blog. Sempre a tal proposito, il presidente emerito Carlo Azeglio Ciampi ha espressamente criticato la scelta di Napolitano di firmare subito e soprattutto di usare come motivazione, in risposta a una domanda specifica di un cittadino, il fatto che \u00abtanto se me le ripresentano uguale a quel punto sono costretto a firmarla\u00bb.\n- L'allora leader dell'Italia dei Valori, Antonio Di Pietro, nel 2009 ha criticato Giorgio Napolitano in occasione della promulgazione del cosiddetto scudo fiscale, per aver firmato la legge senza rinvio alle camere: l'ex magistrato ha definito la firma \u00abun atto di vilt\u00e0\u00bb.\n- L'anno successivo, ancora il fondatore dell'IdV ha dichiarato di valutare una richiesta di messa in stato di accusa per Napolitano, dopo che qualche settimana prima delle elezioni regionali, a seguito dell'esclusione delle liste del PdL in Lazio e Lombardia, il presidente della Repubblica aveva firmato nottetempo il decreto-legge del governo per la riammissione degli elenchi esclusi.\n- Quando, nell'aprile del 2010, Napolitano ha promulgato la legge sul legittimo impedimento del capo del governo e dei ministri, i pubblici ministeri di Milano si sono detti pronti a ricorrere alla Consulta per sollevare un'eccezione di incostituzionalit\u00e0; con la sentenza n\u00b0 23/2011, la Corte ha poi ritenuto incostituzionali alcune disposizioni della legge medesima.\nInoltre\u02d0\n- Il 30 gennaio 2014, lo stesso M5S ha depositato una messa in stato di accusa nei confronti di Napolitano per attentato contro la costituzione, motivando ci\u00f2 con l'avallo di leggi incostituzionali e rispetto alle vicende sulla trattativa Stato-mafia. L'11 febbraio successivo, il comitato parlamentare chiamato a decidere in merito ha respinto l'istanza poich\u00e9 ritenuta \u00abmanifestamente infondata\u00bb, votando per la sua archiviazione.\nConflitto con la Procura di Palermo.\nUn altro episodio che diede luogo a critiche dell'operato di Giorgio Napolitano fu quello del conflitto d\u2019attribuzione sollevato dallo stesso Napolitano contro la Procura di Palermo la quale, intercettando l'utenza telefonica di Nicola Mancino (accusato di falsa testimonianza nell'ambito del processo sulla trattativa Stato-mafia), aveva casualmente registrato delle conversazioni intercorse tra quest'ultimo e l'allora presidente della Repubblica. Scopo del conflitto d'attribuzione era quello di evitare che le intercettazioni in questione, gi\u00e0 giudicate irrilevanti dai p.m. di Palermo, fossero distrutte \u2013 come era previsto dall'art. 268 c.p.p. \u2013 a seguito di una \u201cudienza stralcio\u201d nella quale gli avvocati delle parti in causa avrebbero potuto ascoltare le conversazioni, con il rischio che ne divulgassero i contenuti alla stampa. La vicenda ebbe un enorme risalto mediatico e, per mesi, l'opinione pubblica si divise tra chi appoggiava la scelta di Napolitano (ad esempio Valerio Onida e Eugenio Scalfari) e chi invece, come l'ex presidente della Corte costituzionale Gustavo Zagrebelsky e Franco Cordero, la critic\u00f2 aspramente, quest'ultimo arrivando addirittura ad accusare il presidente della Repubblica di rivendicare dei privilegi da monarca assoluto. Fu per tale motivo che nacque il nomignolo di \u201cRe Giorgio\u201d, con il quale Napolitano fu poi spesso chiamato dalla stampa anche negli anni successivi.\nIl conflitto di attribuzione tra Quirinale e Procura della Repubblica presso il Tribunale di Palermo (difesa dai costituzionalisti Alessandro Pace e Giovanni Serges e dall'ex membro del C.s.m. Mario Serio) fu risolto dalla Corte costituzionale con la celebre sentenza n. 1/2013 (relatori Gaetano Silvestri e Giuseppe Frigo). La Consulta, pur riconoscendo che il principio d'inviolabilit\u00e0 della riservatezza delle comunicazioni del presidente della Repubblica possa venir meno quando essa comporterebbe \u00abil sacrificio di interessi riferibili a principi costituzionali supremi\u00bb, osserv\u00f2 come \u00abil divieto assoluto di ricorso al controllo delle comunicazioni telefoniche, enunciato in rapporto ai reati presidenziali\u00bb (legge 219/1989), \u00abdebba estendersi, nel silenzio della legge, ad altre fattispecie di reato che possano a diverso titolo coinvolgere il Presidente\u00bb e che \u00aba maggior ragione dovrebbe ritenersi inammissibile l'utilizzazione di sue conversazioni intercettate occasionalmente nel corso di indagini concernenti reati addebitabili a terzi\u00bb; il giudice dovrebbe disporre la distruzione della documentazione delle intercettazioni non gi\u00e0 ex artt. 268 e 269 c.p.p., cio\u00e8 nell'ambito di un'udienza camerale in cui le parti, in contraddittorio fra loro, discutono della rilevanza processuale delle comunicazioni intercettate, bens\u00ec ex art. 271, comma 3, disposizione che, nello stabilire, per il giudice, il dovere di disporre la distruzione della documentazione relativa alle intercettazioni di cui \u00e8 vietata l'utilizzazione, non gli impone di fissare simile udienza e, pertanto, consente \u00abmodalit\u00e0 idonee ad assicurare la segretezza del contenuto delle conversazioni intercettate\u00bb.\nOnorificenze.\nOnorificenze italiane.\nNella sua qualit\u00e0 di Presidente della Repubblica italiana \u00e8 stato, dal 15 maggio 2006 al 14 gennaio 2015:\nPersonalmente \u00e8 insignito di:"}
{"id": "2391908", "revid": "1934238", "url": "https://it.wikipedia.org/wiki?curid=2391908", "title": "Gastroenterologia", "text": "La gastroenterologia \u00e8 quella branca della medicina interna che si occupa dello studio e della terapia delle malattie del tratto gastrointestinale. Si tratta di una branca medica, il cui medico specialista si chiama \"gastroenterologo\".\nCompetenze.\nStudia gli organi interessati grazie soprattutto a procedure endoscopiche con le quali procede alla diagnosi e successivamente al trattamento di queste patologie.\nEtimologia.\nIl termine deriva dal greco (\"gaster\" stomaco, \"enteron\" intestino e \"logos\" discorso).\nAnatomia.\nLa gastroenterologia studia le malformazioni e le patologie a carico di:"}
{"id": "2391915", "revid": "806297", "url": "https://it.wikipedia.org/wiki?curid=2391915", "title": "Sant'Eliseo", "text": ""}
{"id": "2391923", "revid": "767487", "url": "https://it.wikipedia.org/wiki?curid=2391923", "title": "Gastroduodenite", "text": "La gastroduodenite \u00e8 un processo infiammatorio che riguarda contemporaneamente lo stomaco ed il tratto intestinale ad esso conseguente chiamato duodeno. Esistono forme acute e croniche.\nSintomatologia.\nFra i sintomi e segni clinici si mostrano dolore, bruciore e dispepsia.\nTerapia.\nIl trattamento \u00e8 farmacologico, si somministrano antiacidi.\nEtimologia.\nIl termine deriva dal greco \"gaster\" = stomaco, latino \"duodeni\" = dodici e greco \"itis\" = infiammazione."}
{"id": "2391925", "revid": "1543377", "url": "https://it.wikipedia.org/wiki?curid=2391925", "title": "SA Tennis Open 2009", "text": "Il SA Tennis Open 2009 \u00e8 stato un torneo di tennis giocato sul cemento indoor nella categoria ATP World Tour 250 series nell'ambito dell'ATP World Tour 2009.\n\u00c8 stata la 18\u00aa edizione del SA Tennis Open.Ha avuto luogo a Johannesburg in Sudafrica dal 2 all'8 febbraio 2009.\nCampioni.\nSingolare.\n Jo-Wilfried Tsonga ha battuto in finale J\u00e9r\u00e9my Chardy 6\u20134, 7\u20136(5)\nDoppio.\n James Cerretani / Dick Norman hanno battuto in finale\n Rik De Voest / Ashley Fisher 6\u20137(7), 6\u20132, 14\u201312"}
{"id": "2391930", "revid": "124685411", "url": "https://it.wikipedia.org/wiki?curid=2391930", "title": "Daniel Taye Workou", "text": "Biografia.\nDaniel Taye Workou \u00e8 nato a Berlino in Germania nel 1969 da genitori originari dell'Etiopia."}
{"id": "2391931", "revid": "16972", "url": "https://it.wikipedia.org/wiki?curid=2391931", "title": "N97", "text": ""}
{"id": "2391936", "revid": "33921", "url": "https://it.wikipedia.org/wiki?curid=2391936", "title": "I Malavoglia", "text": "I Malavoglia \u00e8 il romanzo pi\u00f9 conosciuto dello scrittore siciliano Giovanni Verga, pubblicato a Milano dall'editore Treves nel 1881. \u00c8 una delle letture pi\u00f9 diffuse e indicate nei programmi di letteratura italiana all'interno del sistema scolastico italiano. Fa parte del \"ciclo dei Vinti\".\nDescrizione.\nIl romanzo narra la storia di una famiglia di pescatori che vive e lavora ad Aci Trezza, un piccolo paese siciliano nei pressi di Catania. Ha un'impostazione corale e rappresenta personaggi uniti dalla stessa cultura ma divisi dalle loro diverse scelte di vita, soverchiate comunque da un destino tragico ed inevitabile.\nLo scrittore adotta la tecnica dell\"'impersonalit\u00e0\", riproducendo alcune caratteristiche del dialetto e adattandosi quanto pi\u00f9 possibile al punto di vista dei differenti personaggi, rinunciando cos\u00ec all'abituale mediazione del narratore.\nL'opera va inserita nel \"Ciclo dei Vinti\", insieme a \"Mastro-don Gesualdo\" e a \"La duchessa di Leyra\", opere che affrontano il tema del progresso visto dal punto di vista degli \"sconfitti\" della societ\u00e0. \"La Duchessa de Leyra\" rimase solo abbozzato, mentre gli altri due romanzi previsti nel \"Ciclo\" (\"L'Onorevole Scipioni\" e \"L'uomo di lusso\") non vennero neppure iniziati.\nTrama.\nPresso il paese di Aci Trezza, nel catanese, vive la laboriosa famiglia di pescatori Toscano, soprannominata Malavoglia per antifrasi secondo la tradizione della \"'ngiuria\" (una particolare forma di appellativo). Il patriarca della famiglia \u00e8 l'anziano Padron 'Ntoni, vedovo, che vive presso la \"Casa del Nespolo\" insieme al figlio Bastiano, detto Bastianazzo, il quale \u00e8 sposato con Maruzza, detta la Longa. Bastiano e Maruzza hanno cinque figli, in ordine di et\u00e0: 'Ntoni, Luca, Filomena detta Mena o Sant'Agata, Alessio detto Alessi e Rosalia detta Lia. Il loro principale mezzo di sostentamento \u00e8 la \"Provvidenza\", nome dato alla piccola imbarcazione che utilizzano per la pesca.\nNel 1863 'Ntoni, il maggiore dei figli, parte per la leva militare. \u00c8 la prima volta che un membro della famiglia dei Malavoglia parte per la leva nell'esercito del Regno d'Italia, e sar\u00e0 questo evento (che rappresenta simbolicamente l'irruzione del mondo moderno in quello rurale della Sicilia contemporanea) a segnare l'inizio della rovina della famiglia stessa. 'Ntoni, lavorando, aiutava economicamente la famiglia, come era usuale all'epoca, e a causa della sua partenza come soldato questi guadagni vengono a mancare. Per sopperire a questa perdita, Padron 'Ntoni tenta quindi un affare comprando una grossa partita di lupini, peraltro avariati, da un compaesano usuraio, chiamato \"Zio Crocifisso\" (oppure \"Campana di legno\") per via delle sue continue lamentele e del suo perenne pessimismo. Il carico viene affidato a Bastianazzo perch\u00e9 si rechi con la Provvidenza a Riposto per venderlo, ma durante il viaggio via mare la barca subisce un naufragio, Bastianazzo e il suo garzone muoiono e i lupini vanno persi. A seguito di questa sventura, la famiglia si ritrova con una triplice disgrazia: \u00e8 morto il padre, principale fonte di sostentamento della famiglia, la Provvidenza va riparata ed occorre pagare il debito dei lupini. 'Ntoni finisce il servizio militare prima del previsto, perch\u00e9 se fosse rimasto per altri sei mesi a Napoli, luogo in cui svolgeva la sua funzione, suo fratello Luca sarebbe stato esonerato dal servizio di lega obbligatoria; ma doveva per forza tornare per aiutare la sua famiglia.'Ntoni, allora, torna nel paese e, malvolentieri, alla dura vita di pescatore e finisce per non dare alcun sostegno alla gi\u00e0 precaria situazione economica del nucleo familiare.\nLa Provvidenza viene ritrovata e, seppur di ridotte dimensioni, ritorna in funzione. Le sfortune per la famiglia, per\u00f2, non terminano: Luca, uno dei nipoti, muore nella battaglia di Lissa (1866), e ci\u00f2 determina anche la rottura del fidanzamento di Mena con Brasi Cipolla. Il risanamento del debito contratto con Zio Crocifisso costa alla famiglia anche la perdita dell'amata Casa del Nespolo e la reputazione e l'onore della famiglia peggiorano fino a raggiungere livelli umilianti (N.B. i Malavoglia andarono dall'avvocato Scipioni, per discutere di questo prestito \"a credenza\" di lupini, fatto con zio Crocifisso, che gli sconsigli\u00f2 di ripagare il debito perch\u00e9 avrebbe comportato la loro caduta e anche perch\u00e9 non era mai stato un atto ufficiale. Inoltre potevano anche evitare di pagarlo poich\u00e9 la casa del Nespolo, che era l'unica cosa che poteva ripagare il debito, era un bene relativo alla dote, quindi intoccabile per le leggi del tempo. Ma i Malavoglia, rimanendo vincolati alla loro storia di uomini d'onore, decidono di pagarlo comunque). Un nuovo naufragio della \"Provvidenza\" porta Padron 'Ntoni ad un passo dalla morte; Maruzza, la nuora, muore invece di colera. Il primogenito, 'Ntoni, decide di andare via dal paese per tentare di fare fortuna, visto che aveva sentito dei forestieri parlare di una nuova societ\u00e0 dove c'erano persone che non erano costrette pi\u00f9 a lavorare e vivevano nell'ozio, 'Ntoni, infatti si era stancato di lavorare sempre senza ottenere risultati. Tuttavia, una volta tornato, ancora pi\u00f9 impoverito, perde ogni desiderio di lavorare, dandosi all'ozio e all'alcolismo.\nLa partenza di 'Ntoni costringe nel frattempo la famiglia a vendere la Provvidenza per accumulare denaro al fine di riacquistare la Casa del Nespolo, mai dimenticata. La padrona dell'osteria Santuzza, gi\u00e0 oggetto di interesse amoroso da parte del poliziotto Don Michele, si invaghisce invece di 'Ntoni (che intanto entra nel giro del contrabbando), mantenendolo gratuitamente all'interno del suo locale. La condotta di 'Ntoni e le lamentele del padre la convincono a distogliere le sue aspirazioni dal ragazzo e a richiamare Don Michele all'osteria. Ci\u00f2 diventa origine di una rissa tra i due pretendenti, alla fine della quale 'Ntoni arriva a dare una coltellata al petto di Don Michele, nel corso di una retata anti-contrabbando. 'Ntoni viene condannato a 5 anni di carcere, dopo un processo dove i Malavoglia spenderanno quasi tutti i loro risparmi, che servivano per ricomprare la casa del nespolo, ancora in mano a zio Crocifisso, per pagare un avvocato. Inoltre, Padron 'Ntoni, accorso al processo e, sentite le voci circa la relazione tra Don Michele e sua nipote Lia, sviene esanime. 'Ntoni riesce a evitare una forte condanna per motivi \"d'onore\": l'avvocato lascia intendere che la rissa fosse scoppiata perch\u00e9 'Ntoni voleva difendere la reputazione della sorella Lia, della quale Don Michele si era invaghito, e che Lia aveva respinto. \nIl salmodiare di Padron 'Ntoni, ormai molto anziano, si fa sconnesso, e i suoi proverbi (che accompagnano tutta la narrazione) iniziano a venire pronunciati senza cognizione di causa; per motivi anche di sopravvivenza (non \u00e8 pi\u00f9 in grado di lavorare), si decide di ricoverarlo in ospedale. Intanto Lia, la sorella minore, vittima delle malelingue e del disonore, decide di lasciare il paese e finisce a prostituirsi a Catania. Mena, a causa della vergognosa situazione della sorella, sceglie di rinunciare a sposarsi con il carrettiere Alfio Mosca, di cui \u00e8 stata, per tutta la narrazione innamorata, e rimane ad accudire i figli di Alessi, il minore dei fratelli, che nel frattempo si \u00e8 sposato con Nunziata e, continuando a fare il pescatore, \u00e8 riuscito a ricostruire il nucleo familiare e a ricomprare la Casa del Nespolo, dove si \u00e8 stabilito a vivere. \nA questo punto ci\u00f2 che resta della famiglia fa visita all'ospedale a Padron 'Ntoni, per informarlo che la Casa del Nespolo \u00e8 di nuovo nelle loro mani e annunciargli un suo imminente ritorno a casa. \u00c8 questa l'ultima gioia per il vecchio pescatore, che muore proprio nel giorno del suo agognato ritorno a casa: neanche il desiderio di morire nella casa dov'era nato viene dunque esaudito. Alla fine 'Ntoni, uscito di prigione, ritorna al paese, ma si rende conto di non potervi restare a causa del suo passato, per quanto il fratello Alessi lo inviti a farlo: con il suo comportamento egli si \u00e8 auto-escluso dal nucleo familiare, rinnegando sistematicamente i suoi valori, ed \u00e8 costretto ad abbandonare la sua casa proprio quando ha preso consapevolezza che essa era l'unico luogo in cui era possibile vivere degnamente.\nL'opera.\nTutta la narrazione si svolge alla fine dell'Ottocento ad Aci Trezza, piccolo paese della Sicilia orientale.\nSi pu\u00f2 dividere l'intera opera fondamentalmente in tre parti:\nL'ambientazione.\nIl romanzo \u00e8 ambientato ad Aci Trezza, piccolo paesino del catanese. Alcuni luoghi del paese hanno una certa importanza nel racconto. La casa, focolare e rifugio domestico, \u00e8 un luogo molto importante per i personaggi che, avendo subito gravi perdite familiari, cercano almeno prima di conservare e poi, una volta persa, di riavere quella casa cos\u00ec colma di ricordi, la Casa del Nespolo. Altri luoghi tipici sono la piazza, sede d'incontro e di pettegolezzo, l'osteria, luogo di perdizione, la farmacia di don Franco, dove gli uomini discutono di politica e di \u201crivoluzione\u201d, perdendo per\u00f2 tutto il loro coraggio e la loro baldanza quando temono di essere uditi dalle mogli.\nPer quanto riguarda il tempo, il romanzo si ambienta nella seconda met\u00e0 dell'800. Le attivit\u00e0 sono scandite da alcune ricorrenze religiose o dall'alternarsi delle stagioni, tipici elementi della cultura contadina. La mentalit\u00e0, il punto di vista che predomina nel romanzo \u00e8 quello dei pescatori, degli \u201cumili\u201d, e lo Stato appare come un nemico, che opprime il popolo con il suo servizio di leva, la sua falsa giustizia e le sue tasse eccessive e arbitrarie.\nLa visione pessimistica.\nL'autore sottolinea come le disgrazie si succedano l'una dopo l'altra fino ad affondare le sorti di una famiglia intera, che non pu\u00f2 fare altro che subirle con rassegnazione. Quella in questione \u00e8 una famiglia di tipo patriarcale con due capisaldi: Padron \u2018Ntoni e l'imbarcazione \"La Provvidenza\".\nIl primo \u00e8 il \"senex\", il galantuomo, custode della saggezza; si ricordino, a tal proposito, i tantissimi proverbi sciorinati in ogni momento. \u00c8 possibile ipotizzare che l'autore, attraverso queste manifestazioni della cultura del popolo, esprima il proprio giudizio e le proprie opinioni: egli comunica con il lettore attraverso i detti e le sentenze.\nLa seconda, la barca, \u00e8 la fonte di guadagno, simbolo della vita: in essa sono racchiuse le speranze di una buona pesca e quindi della sopravvivenza. Il nome beneaugurante si tramuta poi, con amara ironia, nel simbolo della condizione infelice della famiglia.\nTemi principali.\nI temi principali sono gli affetti familiari e le \"prime irrequietudini per il benessere\" (cfr. \"Prefazione\").\nCome anticipato nella novella \"Fantasticheria\", emerge il cosiddetto \"ideale dell'ostrica\": cos\u00ec come le ostriche, se staccate dallo scoglio che consente loro di sopravvivere, muoiono, cos\u00ec i personaggi, allontanandosi dal modello di vita consueto per migliorare le proprie condizioni, finiscono per soccombere (come 'Ntoni e Lia). Soltanto quelli che si adattano alla loro condizione possono salvarsi (\u00e8 il caso di Alessi e di Mena).\nLa famiglia.\nGiovanni Verga torna pi\u00f9 e pi\u00f9 volte su un tema preciso: quello dell'attaccamento alla famiglia, al focolare domestico, alla casa; \u00e8 facile comprendere, quindi, i sentimenti di amarezza e dolore di chi \u00e8 costretto a vendere la propria abitazione per pagare i debiti di un affare sfortunato, come nel caso dei Malavoglia. Il bene della famiglia sembra il supremo valore: \u00e8 questo il principale senso dell'ideale dell'ostrica. \nPer i Malavoglia la \"roba\" consiste nella Provvidenza e nella casa del nespolo. Quando entrambe si perdono, i membri della famiglia sentono di aver perduto le radici stesse della loro esistenza. Solo alla fine del romanzo, Alessi riesce a recuperare la casa e con essa il legame con il passato e gli affetti familiari.\nL'economia.\nGiovanni Verga riprende pi\u00f9 volte il discorso economico, anche nelle tragedie familiari. Quando, ad esempio, muore Bastianazzo, la prima ed ultima cosa che si dice \u00e8 che la barca era carica di lupini: quindi il fattore economico \u00e8 molto importante. Inoltre, Verga vuole sottolineare la differenza tra la malizia del popolo e la famiglia operosa. Difatti \u00e8 il popolo a pensare che Padron 'Ntoni si preoccupi dei lupini, quando quest'ultimo \u00e8 afflitto per il figlio. I Malavoglia per tutto il romanzo sono tesi a recuperare la condizione economica iniziale, o a migliorarla.\nL'economia del paese \u00e8 chiusa e di tipo feudale: le classi sociali sono immobili e non \u00e8 lasciata nessuna possibilit\u00e0 alla libera iniziativa (come dimostra l'investimento nei lupini avariati). Sempre vivo rimane il dibattito sulla natura dei lupini che Verga immagina trasportati sulla Provvidenza, poich\u00e9 lo stesso nome del legume \u00e8 attribuito localmente (specie in Campania) alla vongola \"povera\" \"Chamelea Gallina\"; bench\u00e9 dal romanzo non sia possibile risolvere il dilemma, \u00e8 accertato che nel caso in discorso si tratti dei semi della leguminosa \"Lupinus Alba\", diffusi e consumati nel catanese, laddove il nome lupino non risulterebbe quindi attribuito al mollusco bivalve.\nLo stile.\nNello stile di Verga bisogna ricordare la frequenza dei dialoghi. Mescolando il discorso diretto, quello indiretto e il discorso indiretto libero, Verga assume nella lingua italiana modi tipici del parlato siciliano, avvicinandovisi con intenti veristi. Questo stile narrativo ci permette di identificare i personaggi del romanzo come esseri profondamente legati al proprio paese e alla propria casa. Contemporaneamente, la coralit\u00e0 del parlato permette allo scrittore di non comparire mai in primo piano con i propri giudizi, lasciando campo libero alle interpretazioni proprie del lettore, posto di fronte ad un fatto oggettivo."}
{"id": "2391940", "revid": "121355581", "url": "https://it.wikipedia.org/wiki?curid=2391940", "title": "Questo piccolo grande amore/Caro padrone", "text": "Questo piccolo grande amore/Caro padrone \u00e8 il quinto singolo a 45 giri di Claudio Baglioni, pubblicato in Italia dall'RCA Italiana nel settembre del 1972.\nIl disco.\nDiffuso in pochissime copie, verr\u00e0 ritirato dal mercato dopo poche settimane e sostituito da \"Questo piccolo grande amore/Porta Portese\"; , sostituito dalla versione pi\u00f9 conosciuta. La canzone presente sul retro, \"Caro padrone\", non verr\u00e0 inserita in nessun album.\nMentre \"Questo piccolo grande amore\" \u00e8 arrangiata da Tony Mimms, gli arrangiamenti di \"Caro padrone\" sono curati da Vince Tempera.\nLa copertina del disco, differente da quello successivo, raffigura una conchiglia tenuta dentro una mano. Ne esiste anche una versione con label bianca e la scritta \"campione non commerciabile\" distribuita ai giornalisti e alle radio. La particolarit\u00e0 \u00e8 che la RCA, dopo aver distribuito la versione con label blu (matrica BKAS 26807) stamp\u00f2 svariate copie non commerciabili (BKAS 26808) nella speranza di lanciare il personaggio.\nDel disco esiste anche una rarissima versione fatta stampare dalla RCA per il mercato canadese, con label arancione e copertina senza numero di codice.\nBrani.\nQuesto piccolo grande amore\n\"Questo piccolo grande amore\" \u00e8 presente nella stessa versione inserita nel 45 giri successivo, differente da quella sull'album per delle piccole modifiche nel testo (\u00abla paura e la voglia di essere nudi\u00bb diventa \u00abla paura e la voglia di essere soli\u00bb, mentre \u00abmani sempre pi\u00f9 ansiose di cose proibite\u00bb \u00e8 modificato in \u00abmani sempre pi\u00f9 ansiose, le scarpe bagnate\u00bb).\nCaro padrone\n la stessa musica verr\u00e0 riutilizzata l'anno successivo per \"Miramare\", canzone contenuta in \"Gira che ti rigira amore bello\". Il testo della canzone gi\u00e0 dal titolo rievoca le lotte di classe, piuttosto diffuse in quegli anni: il messaggio si rivolge alla classe imprenditoriale, pur senza affondare troppo la lama della rivendicazione salariale e del rispetto dei diritti. La casa discografica ritenne Baglioni non tagliato per canzoni del filone impegnato, ragione per la quale questo brano sparir\u00e0 dal suo repertorio insieme a questa edizione del singolo. \nEdizioni promozionali e straniere.\nCome da prassi, la RCA Italiana stamp\u00f2 anche una quantit\u00e0 di esemplari promozionali del disco, caratterizzate da identica copertina e dalla label bianca con la scritta \"non commerciabile\". In un tentativo di saggiare anche il mercato estero, la stessa RCA stamp\u00f2 una manciata di copie - oramai irreperibili - del 45 giri con identico numero di catalogo (PM 3672) ma con label gialla e - successivamente al successo dell'LP - ristampata in arancione, ed etichetta RCA Victor. Caratteristica di queste edizioni straniere consisteva nell'evidente operazione di modifica artigianale della copertina italiana, laddove la dicitura \"Italiana Stereo PM3672\" era cancellata in fase di stampa con un inchiostro del colore simile al fondo."}
{"id": "2391941", "revid": "253269", "url": "https://it.wikipedia.org/wiki?curid=2391941", "title": "Robert Iler", "text": "Ritiratosi dalle scene , dopo la chiusura de \"I Soprano\" ha recitato solo in un episodio di \"Law &amp; Order - I due volti della giustizia\" nel 2009.\nBiografia.\nIler, che lavorava fin da giovanissimo in una pizzeria, entr\u00f2 per caso nel mondo dello spettacolo, e venne scritturato da un agente cinematografico che lo aveva visto passeggiare per strada. Nel 1997, a 12 anni, entra a far parte del cast della serie \"I Soprano\": per 6 stagioni impersoner\u00e0 il figlio del boss mafioso e col passare delle stagioni la sua figura diventa sempre pi\u00f9 definita e importante nella serie, fino alla seconda parte della sesta stagione in cui \u00e8 protagonista di numerosi episodi. Ha anche partecipato nel ruolo di se stesso nella serie televisiva \" Oz.\"\nHa avuto alcuni problemi legali: nel luglio del 2001 \u00e8 stato arrestato a New York per una rapina assieme a dei coetanei, anche se pi\u00f9 volte si \u00e8 proclamato innocente. Nel 2005 era presente durante un blitz della polizia nell'Upper East Side quando venne smantellata una bisca clandestina."}
{"id": "2391944", "revid": "80598", "url": "https://it.wikipedia.org/wiki?curid=2391944", "title": "Caro padrone", "text": ""}
{"id": "2391945", "revid": "439868", "url": "https://it.wikipedia.org/wiki?curid=2391945", "title": "Emilia-Romagna", "text": "LEmilia-Romagna (: ; \"Emilia\", \"Em\u00e9lia\" o \"Em\u00e9gglia\" in emiliano e \"Rum\u00e2gna\" in romagnolo) \u00e8 una regione italiana a statuto ordinario dell'Italia nord-orientale di abitanti. Prefigurata nel 1948, venne istituita ufficialmente il 7 giugno 1970 con le prime elezioni regionali. Il capoluogo \u00e8 la citt\u00e0 metropolitana di Bologna.\nConfina a nord con Lombardia e Veneto, a ovest ancora con la Lombardia e con il Piemonte, a sud con Liguria, Toscana, Marche e la Repubblica di San Marino. A est \u00e8 bagnata dal Mare Adriatico.\nL'Emilia-Romagna \u00e8 composta dall'unione di due regioni con caratteristiche linguistiche, geografiche e storico-culturali diverse:\nGeografia fisica.\nLa via Emilia, fatta costruire dal console romano Marco Emilio Lepido, con il suo percorso che segue approssimativamente la linea pedecollinare in direzione nord-ovest/sud-est (da Rimini a Piacenza) divide il territorio della regione in due parti (aree) aventi estensioni pressoch\u00e9 equivalenti: quella settentrionale-orientale (47,8% della superficie complessiva, tutta pianeggiante) e quella meridionale-occidentale (collinare per il 27,1% del territorio e montana per il 25,1%).\nOrografia.\nL'Emilia-Romagna \u00e8 ripartita orograficamente in maniera quasi simmetrica tra Pianura Padana e rilievi, con la porzione orientale dell'Appennino settentrionale (tosco-emiliano e tosco-romagnolo) che costituisce l'entroterra di ogni provincia eccetto Ferrara. La parte pianeggiante della regione (zona centro-meridionale della Pianura Padana), compresa tra la linea pedemontana e il Po, si allarga progressivamente da ovest verso est, mentre la zona montuosa-collinare conserva per tutto il suo sviluppo una larghezza quasi costante. La proiezione della via Emilia sul territorio coincide quasi perfettamente con la linea esatta di transizione tra la piana e le prime colline adiacenti. \nLe maggiori altitudini si trovano nel settore appenninico centrale: il monte Cimone ( m) \u00e8 la vetta pi\u00f9 alta dell'Emilia-Romagna e dell'Appennino settentrionale, ricadente per intero entro i confini amministrativi regionali (provincia di Modena). La pianura \u00e8 il risultato dei depositi alluvionali portati dal Po e dagli altri fiumi nel corso di migliaia di anni: nell'alta padana emiliano-romagnola si sono depositati i materiali pi\u00f9 grossolani come ghiaia, sabbia e piccole rocce, pertanto il suolo risulta molto permeabile e privo di ristagni idrici; nella bassa pianura i depositi sono invece pi\u00f9 minuti (limo e argilla) e perci\u00f2 meno permeabili. Tra le due zone si trova la fascia delle risorgive. Nella parte orientale della regione, rivolta all'Adriatico, si passa da un settore interno di terre gi\u00e0 da tempo rassodate e messe a coltura alle vaste aree di recente bonifica idraulica, come i lidi e le valli ferraresi e ravennati.\nLa Pianura Padana si affaccia sul mare con una costa bassa e sabbiosa assai uniforme; gli ampi arenili e il mare poco profondo si prestano assai bene all'attivit\u00e0 turistica balneare.\nIdrografia.\nIl reticolo idrografico \u00e8 esteso e sviluppato ed \u00e8 costituito, nella met\u00e0 occidentale della regione, da una serie di corsi d'acqua ad andamento pi\u00f9 o meno parallelo che percorrono le valli e poi divagano nella pianura fino a sfociare nel fiume Po o nei principali corpi idrici. Nella parte orientale, a cominciare dal Reno, i fiumi si gettano invece direttamente nell'Adriatico in estuari poco o nulla rilevati sul profilo costiero. A parte il Po, tutti i corsi d'acqua della regione hanno portate irregolari con andamento torrentizio. Notevole \u00e8 anche la rete di canali artificiali di derivazione che prelevano acqua per usi civili, industriali e per l'irrigazione di vaste aree della Pianura Padana, primo fra tutti il Canale Emiliano-Romagnolo (una delle pi\u00f9 importanti opere idrauliche agrarie della regione e d'Italia) e l'Acquedotto della Romagna (la pi\u00f9 costosa opera pubblica realizzata in Romagna nel XX secolo). Si ha cos\u00ec, grazie soprattutto al CER, una \u201cbassa piana\u201d irrigua dedicata all'allevamento per la produzione di latte e formaggio (Parmigiano Reggiano e Grana Padano), poi le \"valli\" bonificate (in buona parte investite a cereali), quindi la pianura non irrigata coltivata a frutticoltura specializzata (Cesenate) e infine le colline adibite a vigneto o a coltura promiscua. Oltre queste (salendo di quota verso l'interno della regione) abbiamo i prati, i pascoli e i boschi dell'alta collina e degli Appennini, che si sviluppano sulle testate del reticolo idrografico.\nI fiumi presenti nel territorio sono classificabili in quattro ordini:\nClima.\nIl clima prevalente dell'Emilia-Romagna \u00e8 di tipo temperato subcontinentale, con estati calde e umide seguite da inverni freddi e rigidi. Questo assume caratteri marcatamente oceanici in Appennino, mentre tende al temperato sublitoraneo (non un vero e proprio clima mediterraneo come si riscontra a partire dal monte Conero verso sud) solo lungo la fascia costiera. L'Adriatico infatti \u00e8 un mare troppo ristretto per influire significativamente sulle condizioni termiche della regione. Caratteristiche di base di questo clima sono il forte divario di temperatura fra l'estate e l'inverno, con estati molto calde e afose e inverni freddi e prolungati. L'autunno \u00e8 umido, nebbioso e fresco fino alla met\u00e0 di novembre. Con il procedere della stagione le temperature scendono fino a poter rasentare, e spesso oltrepassare, il valore di durante dicembre e i mesi invernali. La primavera rappresenta la stagione di transizione per eccellenza, e nel complesso risulta mite e piovosa.\nLe precipitazioni nella pianura vanno in genere dai 650 agli medi per anno. Via via che si passa alla fascia collinare e a quella montana, esse aumentano rapidamente e si fanno decisamente pi\u00f9 copiose: si superano infatti i in quasi tutti i rilievi interni e anche i nelle zone prossime al crinale dell'Appennino Emiliano centro-occidentale. Qui \u00e8 abbondante la neve, che cade soprattutto nei mesi fra novembre e marzo, per quanto nevicate di minore entit\u00e0 si verifichino spesso anche in aprile. Anche la pianura \u00e8 visitata non di rado (durante l'inverno) dalla neve, in quantit\u00e0 che aumenta generalmente spostandosi verso le zone pedecollinari e procedendo da oriente verso occidente. Il regime generale delle precipitazioni \u00e8 caratterizzato da due massimi, uno primaverile e uno autunnale, che non divergono molto fra loro per millimetri caduti, ma segnano quasi ovunque la prevalenza del secondo. La stagione pi\u00f9 asciutta \u00e8 l'estate e in conseguenza di questo andamento pluviale il regime dei corsi d'acqua \u00e8 spiccatamente torrentizio, con forti piene improvvise alternate a periodi di grandi magre. L'Emilia-Romagna presenta quindi fondamentalmente tre climi, che possono essere sommariamente divisi nel \"padano\" (temperato semi-continentale), nel \"montano appenninico\" (oceanico) e nel \"marittimo temperato sublitoraneo\".\nDall'inizio degli anni novanta la regione, come tutta l'Italia e l'Europa, ha subito un mutamento piuttosto drastico del proprio clima, con aumenti significativi delle temperature medie () ed estreme (in particolare durante la stagione estiva, ) uniti a cambiamenti nei regimi stagionali e di intensit\u00e0 delle precipitazioni, vedendo una rapida diminuzione delle stesse soprattutto in Appennino.\nIl Servizio Idrometeorologico dell'ARPA Emilia-Romagna \u00e8 l'ente regionale preposto a svolgere le attivit\u00e0 operative relative all'idrologia, alla meteorologia e alla climatologia.\nAmbiente.\nIn Emilia-Romagna ricadono due parchi nazionali, entrambi in comune con la Toscana: il Parco nazionale delle Foreste Casentinesi, Monte Falterona e Campigna e il Parco nazionale dell'Appennino Tosco-Emiliano. Nel territorio della regione sono compresi anche 14 parchi regionali nonch\u00e9 numerose altre aree naturali protette. I principali problemi ambientali riscontrati sia in Emilia sia (in minor misura) in Romagna risiedono nella libert\u00e0 lasciata ai comuni nel campo dell'urbanizzazione, che \u00e8 vista come causa preminente del consumo di suolo, e nell'inquinamento dell'aria dei grandi centri urbani dovuto ai veicoli e alle attivit\u00e0 industriali.\nFlora e fauna.\nLa vegetazione spontanea \u00e8 stata ridotta nel corso del tempo dall'intervento umano, particolarmente in pianura. Sopravvivono qui alcune aree boscate rilevanti come il Bosco della Mesola, divenuta riserva naturale, e la pineta di Ravenna (seppur di origine artificiale). Ben diverso \u00e8 l'Appennino, dove i boschi sono assai pi\u00f9 diffusi e ricchi di specie.\nAnche la fauna \u00e8 stata molto impoverita dalle modificazioni dell'ambiente operate dall'uomo: nei campi sono presenti lepri, ricci, fagiani e tanti altri animali, mentre nelle zone umide costiere (specialmente nel Delta del Po) troviamo i fenicotteri rosa (Phoenicopterus roseus) gli aironi, anatre, gabbiani e anche nutrie.\nNei boschi dell'Appennino vivono la maggior parte delle specie censite, come numerosi uccelli, volpi, tassi, istrici, cervi, caprioli, daini, mufloni, cinghiali, lupi e scoiattoli. Oggi la superficie forestale regionale risulta in aumento, a causa dei rimboschimenti e dell'abbandono delle colture nelle aree meno remunerative che sta portando a una ricolonizzazione da parte della vegetazione.\nFascia pianeggiante.\nLa pianura rientra nella fascia del tipico clima medio europeo, fattore riscontrabile anche dalla flora presente: gli alberi qui pi\u00f9 comuni sono latifoglie decidue come il pioppo nero, il pioppo bianco, gli ontani, i salici, la farnia, l'olmo e il carpino bianco. Tutte queste sono specie mesofile, tipiche di molte aree dell'Europa centrale e orientale. La Pianura Padana \u00e8 infatti una delle zone pi\u00f9 meridionali del continente dove si rinvengono queste tipologie forestali, di cui il querco-carpineto a Quercus robur e Carpinus betulus \u00e8 l'associazione pi\u00f9 rappresentativa e predominante (anche in Emilia-Romagna). Gli unici lembi di vegetazione mediterranea residuale sono situati lungo la costa adriatica nel Bosco della Mesola (provincia di Ferrara, dove troviamo relitti di piante di leccio) e nella Pineta di Ravenna (dove per\u00f2 il pino domestico \u00e8 stato introdotto dagli Etruschi e dai Romani).\nFascia collinare e montana.\nLa porzione del territorio regionale che dalle prime colline prospicienti la pianura si estende fino al piano montano inferiore (700-800 metri) \u00e8 contraddistinta dalla presenza di boschi misti di latifoglie decidue. Questo ampio settore \u00e8 la sede naturale di formazioni costituite da querce, castagni e altre specie arboree a foglia caduca quali aceri, tigli, carpini, ciliegi, sorbi e frassini. Si tratta di una vegetazione meso-termofila che \u00e8 ben adattata al clima temperato-mite tipico di queste zone basso-appenniniche.\nEstese superfici boschive di tale fascia si presentano oggi come castagneti e non pi\u00f9 come querceti: fu infatti l'uomo che in tempi passati diffuse progressivamente il castagno (Castanea sativa) sostituendolo alle querce e alle altre specie arboree spontanee.\nMolte delle componenti floristiche dei castagneti e querceti dell'Emilia-Romagna appartengono alla flora delle foreste di latifoglie decidue dell'Europa centrale (per esempio rovere, acero campestre e tiglio) mentre altre fanno parte dei boschi decidui dell'Europa sud-orientale mesoterma (cerro, carpino nero, orniello).\nIn Appennino sono presenti inoltre numerosi rimboschimenti di conifere esotiche ed europee, soprattutto in ex coltivi abbandonati e vecchi pascoli. Nella parte della regione propriamente collinare (per le zone vallive e inferiori fino a circa 500 metri di altitudine) si rinvengono, nei boschi, alcune specie termofile che sono assenti a quote pi\u00f9 elevate. \nTra le sud-europee spiccano il pungitopo e la piracanta, mentre tra quelle che differenziano la parte superiore dei querceti (piano alto-collinare) va ricordato il sorbo montano. Questa fascia delle colline \u00e8 caratterizzata da specie mesofile, termofile e xerofile differenziate e disposte sulla base dell'esposizione dei versanti e dell'altitudine. Specie tipiche mediterranee si trovano qui assai raramente, solo su rupi ben esposte al sole nei versanti meridionali e in particolari condizioni.\nNell'Appennino emiliano, in zone alto-collinari e submontane, vivono le popolazioni di pino silvestre pi\u00f9 a sud d'Italia: grandi esemplari di questo albero tipico delle aree alpine e boreali si possono rinvenire nel parmense e anche nel bolognese (Parco storico di Monte Sole). Queste formazioni sono relitti di epoche pi\u00f9 fredde che si sono conservati in zone dove il clima risulta loro pi\u00f9 idoneo.\nEssendo la fascia collinare caratterizzata da foreste di latifoglie decidue termofile, varie discussioni hanno riguardato l'inquadramento vegetazionale di tali aree, se inserirle ossia nell'orizzonte mediterraneo mesofilo o in quello propriamente temperato. Molte sono le tesi contraddittorie ma generalmente, dato l'inquadramento climatico continentale e i corteggi floristici differenti rispetto a quelli delle foreste dell'Italia centro-meridionale, la maggior parte dei botanici tende oggi a inserire queste formazioni tra le temperate centro-europee. Salendo di quota nella fascia prettamente montana dell'Appennino, tra gli 800 e i , troviamo estese e diffuse faggete (oltre ettari in tutta l'Emilia-Romagna) non di rado con conifere: rimane infatti discretamente conservato l'abete bianco, rinvenibile in foreste miste o abetine pure dagli ai e oggi protetto in varie riserve e nei due parchi nazionali della regione. Presente inoltre l'abete rosso in nuclei relitti spontanei lungo il confine con la Toscana. Al superare dei metri sul livello del mare abbiamo il limite superiore della vegetazione arborea, con la dominanza delle brughiere di mirtilli, prati e pascoli.\nFascia costiera.\nLa vegetazione presente negli ambienti costieri dell'Emilia-Romagna \u00e8 caratterizzata da specie vegetali psammofile e specie alofile.\nLe specie psammofile sono in grado di sopravvivere su suoli sabbiosi a scarsa ritenzione idrica e caratterizzano gli ambienti della spiaggia e delle dune che solitamente presentano valori di salinit\u00e0 poco elevati grazie al dilavamento operato dall'acqua piovana. Le specie alofile sono invece tolleranti a elevati valori di salinit\u00e0 e sono quindi tipiche delle zone umide salmastre. Molto importante risulta l'area deltizia del Po, in particolar modo per quanto riguarda la flora e per la ricca e rara avifauna qui presente (fenicotteri rosa).\nAree protette.\nIn Emilia-Romagna troviamo due importanti parchi nazionali situati in Appennino, varie riserve statali e regionali nonch\u00e9 numerose altre zone tutelate dalla Rete Natura 2000 e non solo. La provincia di Ferrara \u00e8 quella con la maggior percentuale di superficie soggetta a salvaguardia. Le principali aree protette sono: \nStoria.\nL'Emilia-Romagna comprende due realt\u00e0 storico-geografiche distinte: l'Emilia e la Romagna, che corrispondono rispettivamente all'antica area Ducale longobarda e all'antica area Bizantina e poi Pontificia. Anticamente tutta la Pianura Padana ha avuto il nome di Longobardia (o \"Lombardia\") per pi\u00f9 di anni, come riporta l'esempio della citt\u00e0 di Reggio Emilia chiamata \"Reggio di Lombardia\" fino all'Unit\u00e0 d'Italia o la stessa localit\u00e0 di Massa Lombarda (RA) che ancora oggi lo riporta nel toponimo comunale. I territori della regione padana hanno avuto vicissitudini e destini intrecciati a partire dall'insediamento gallico (Gallia Cisalpina) e successiva conquista romana (come provincia senatoria) fino alla fine del Regno Longobardo. Fu solo a partire dal IX secolo che le cose cominciarono a cambiare: la Romagna divenne soggetta al dominio teocratico papale mentre l'Emilia all'autorit\u00e0 comunale e ducale. Da quel periodo in poi le due aree, cos\u00ec come tutta la Pianura, furono teatro per secoli di guerre sanguinose tra fazioni filo-papali (Guelfi) e filo-imperiali (Ghibellini). Dopo il breve periodo napoleonico della Repubblica Cisalpina i Ducati esistettero fino all'Unit\u00e0 d'Italia, quando l'autorit\u00e0 Ducale fu sostituita con quella del nuovo Re. Parallelamente il territorio pontificio della Romagna fu tolto al Papa. Emilia e Romagna entrarono infine a far parte del nuovo Stato Italiano simultaneamente, per volere dell'allora dittatore Carlo Farini che le unific\u00f2 al Regno di Sardegna, poi Regno d'Italia, il 30 novembre 1859.\nStoria dell'Emilia.\nLe principali popolazioni italiche insediatesi in Emilia nei tempi antichi furono quella degli Etruschi, come testimoniato da numerose citt\u00e0 da essi fondate, tra le quali Felsina (Bologna), Parma, Spina e quella dei Celti, stanziati anche in numerose altre aree dell'Italia Settentrionale. A partire dal III secolo a.C. i Romani presero possesso del territorio, imponendosi sulle trib\u00f9 celtiche. Gi\u00e0 nel primo periodo della dominazione romana venne costruita, per volont\u00e0 del console Marco Emilio Lepido, la via Emilia (187 a.C.), da cui oggi la regione prende il nome. Tale arteria viaria fu importante per l'intensificarsi del commercio e sul suo tragitto sorsero fiorenti centri urbani come \"Mutina\" (Modena, gi\u00e0 di origine etrusca), \"Placentia\" (Piacenza), \"Fidentia\" (Fidenza) e \"Regium Lepidi\" (Reggio Emilia).\nCon la caduta dell'impero romano d'Occidente nel 476 d.C., l'intera penisola Italica fu in balia delle invasioni delle varie popolazioni barbare, provenienti dal nord Europa. Nel corso del VI secolo d.C. l'Emilia, come gran parte del territorio italiano venne assoggettata dai Longobardi, mentre la vicina Romagna rimase, invece, per lungo tempo sotto il controllo bizantino. Seguendo il modello amministrativo longobardo, anche nella regione vennero creati una serie di ducati, tra cui spiccavano quello di Parma, quello di Piacenza, quello di Modena, quello di Reggio Emilia e quello di Persiceto. Bologna, invece, entrer\u00e0 sotto il controllo longobardo solo nel 728.\nAi Longobardi si susseguirono, successivamente, i Franchi, chiamati in Italia da papa Stefano II. In questo periodo l'Emilia entr\u00f2 nell'orbita del Sacro Romano Impero e il suo territorio venne suddiviso in una serie di feudi.\nParticolarmente estesi nella regione erano i possedimenti della famiglia dei Canossa, che dal 1076 divennero patrimonio della grancontessa Matilde. Durante la lotta per le investiture dell'XI secolo, che coinvolse papato e impero, il castello di Canossa fu sede di uno dei principali e pi\u00f9 significativi eventi di tale fase storica: l'umiliazione di Enrico IV. L'imperatore, infatti, scomunicato nel 1076 dal pontefice Gregorio VII, nel gennaio del 1077 si rec\u00f2 da quest'ultimo, ospite di Matilde, per chiedere la revoca di quel provvedimento. La riconciliazione tra i due avvenne dopo numerose trattative (mediate da vari esponenti politici e del clero, tra cui la stessa contessa) e la permanenza davanti al castello per tre giorni, di Enrico, vestito in abiti da penitente.\nDal XII secolo in poi, numerose entit\u00e0 cittadine emiliane si costituiranno come comuni che, via via, si andranno a sostituire ai precedenti sistemi amministrativi di stampo feudale. Il comune che ebbe pi\u00f9 prestigio e potere sul territorio fu Bologna, dove, nel 1088, venne fondata la celebre Universit\u00e0, la pi\u00f9 antica in Europa. Molti comuni emiliani, sempre in questo periodo, furono annessi alla Lega Lombarda che si oppose al progetto dell'imperatore Federico Barbarossa di restaurare un forte potere centrale nell'Italia settentrionale.\nNel corso dei secoli successivi molte citt\u00e0 passarono da un governo di tipo comunale a forme di governo signorili. Un esempio ne \u00e8 Ferrara che, sotto il governo degli Estensi, acquist\u00f2 notevole prestigio, diventando anche uno dei centri culturali pi\u00f9 importanti dell'Umanesimo e del Rinascimento italiano (presso la corte estense operarono infatti intellettuali del calibro di Matteo Maria Boiardo, Ludovico Ariosto e Torquato Tasso).\nL'intera Emilia, nel corso dei secoli successivi, mantenne un assetto politico su cui spiccavano principalmente le potenze politiche dei Ducati di Ferrara, di Modena e Reggio e di Parma e Piacenza.\nA partire dal 1796, con l'arrivo delle truppe francesi di Napoleone Bonaparte, vennero create nell'Italia settentrionale una serie di repubbliche, dipendenti da quella francese, che tra i vari territori annoveravano anche quello emiliano, compreso nella Repubblica Cispadana (formata dal Ducato di Modena con la citt\u00e0 di Reggio Emilia e la Repubblica Bolognese). Successivamente essa venne unita a quella Transpadana (corrispondente con il precedente ducato di Milano), andando cos\u00ec a costituire la Repubblica Cisalpina che ebbe come bandiera il Tricolore, nato per l'appunto a Reggio nel 1796.\nIn seguito al Congresso di Vienna del 1815 nella regione viene ristabilito l'antico sistema amministrativo che cadr\u00e0 solo nel 1860 con l'annessione al Regno di Sardegna a seguito di plebisciti.\nEvento particolarmente rilevante della storia emiliana nella seconda guerra mondiale fu la strage di Marzabotto, in cui vennero uccisi 1 830 civili, da parte delle truppe tedesche, in repressione della guerriglia partigiana, nel 1944, quando ormai le truppe alleate si accingevano a liberare definitivamente l'Italia del Nord.\nNel 1947 l'Emilia divenne, assieme alla Romagna, la regione Emilia-Romagna.\nStoria della Romagna.\nFra le prime popolazioni che si insediarono nell'area compaiono Umbri ed Etruschi. In un secondo momento il territorio corrispondente all'attuale Romagna venne poi conquistato da alcune trib\u00f9 celtiche provenienti dal nord Europa, tra cui i Lingoni, i Senoni e i Boi (IV secolo a.C.). \nNel III secolo a.C., in seguito a una serie di scontri, le popolazioni celtiche che occupavano la regione vennero sconfitte dai Romani i quali incominciarono a esercitare il loro dominio sulla regione. Numerosi sono i segni della dominazione romana, tra cui la fondazione di diverse citt\u00e0, tra le quali si possono ricordare Ariminum, Faventia, Forum Livii, Forum Cornelii, Forum Popili, rispettivamente le odierne Rimini, Faenza, Forl\u00ec, Imola e Forlimpopoli.\nIn epoca tardo-repubblicana il fiume Rubicone venne assunto come punto di riferimento per sancire il confine tra l'Italia e la provincia della Gallia Cisalpina. Importante avvenimento storico che consacr\u00f2 tale corso d'acqua fu il suo attraversamento da parte di Giulio Cesare e il suo esercito il 10 gennaio del 49 a.C., alla fine delle campagne galliche. Tale evento sanc\u00ec l'inizio della seconda guerra civile romana. Si tramanda che proprio in quell'occasione il celebre condottiero romano pronunci\u00f2 la frase, ormai divenuta proverbiale, \u201cAlea iacta est\u201d.\nNel I secolo a.C., in et\u00e0 imperiale, Ottaviano Augusto pose presso Ravenna il principale presidio navale militare dell'Adriatico. Ci\u00f2 and\u00f2 ad accrescere il prestigio e la ricchezza della citt\u00e0. Proprio in virt\u00f9 del fatto che il porto ravennate in et\u00e0 tardo-antica era divenuto il maggiore punto di contatto con la nuova capitale dell'impero d'Oriente, Costantinopoli, Ravenna, nel 402 d.C., divenne capitale dell'impero Romano d'Occidente, per volont\u00e0 dell'imperatore Onorio. La presenza di paludi attorno alla citt\u00e0 rendeva, inoltre, il luogo pi\u00f9 sicuro per difendersi dagli attacchi dei Visigoti di Alarico, rispetto alla precedente capitale Milano.\nNel 476, sempre a Ravenna, venne deposto da Odoacre, re degli Eruli, il giovane Romolo Augusto, considerato l'ultimo imperatore romano d'Occidente. A Odoacre, seguirono, poi gli Ostrogoti di Teodorico.\nNel corso del VI secolo l'imperatore d'Oriente Giustiniano avvi\u00f2 una serie di campagne militari, per riprendere possesso di numerosi territori dell'impero d'Occidente caduti in mano a varie popolazioni barbare (Guerra gotica (535-553)). Tra i vari territori che i Bizantini riuscirono a prendere figura anche parte della Romagna e delle Marche settentrionali. Tali domini vennero, cos\u00ec, riuniti in un protettorato denominato Esarcato, con capitale Ravenna. Fu proprio in questo periodo, inoltre, che la regione acquist\u00f2 il nome di Romagna, dal latino (e greco) Romania (designazione allora informale dell'impero). Tale termine differenziava, infatti, i possedimenti dell'impero romano d'Oriente dai territori occupati dai Longobardi, i quali detenevano il controllo di gran parte della penisola italica. L'Esarcato cadr\u00e0, infine, nel 751, proprio per mano di quest'ultima popolazione.\nNello stesso periodo, il pontefice Stefano II, temendo che i Longobardi potessero impossessarsi di Roma, chiam\u00f2 in suo aiuto i franchi di Pipino il Breve, i quali sconfissero i Longobardi e cedettero allo Stato Pontifico i territori appartenuti all'impero d'Oriente, tra cui, appunto la Romagna.\nA partire dal XII secolo, analogamente a quanto accadeva in numerose realt\u00e0 cittadine dell'Italia centro-settentrionale, anche in varie realt\u00e0 della Romagna furono adottate istituzioni comunali, che in seguito, a distanza di pochi secoli, si muteranno in signorie o principati.\nNel 1499, grazie a una serie di azioni militari, il figlio di papa Alessandro VI, Cesare Borgia, riusc\u00ec a prendere possesso della regione, sconfiggendo i signori locali, da tempo in lotta tra loro, diventando cos\u00ec duca di Romagna. Alla morte del padre, tuttavia, il Borgia non sar\u00e0 pi\u00f9 in grado di mantenere il controllo dei territori conquistati che nel 1507 saranno riannessi allo Stato Pontificio. \nIl territorio romagnolo rimarr\u00e0 in mano al Pontefice fino al 1796, anno dell'invasione napoleonica. Caduto Napoleone e con il Congresso di Vienna del 1815, tuttavia, la regione ritorner\u00e0 allo Stato della Chiesa.\nCon i plebisciti dell'11 e del 12 marzo 1860 i territori della Romagna vennero ufficialmente annessi al Regno di Sardegna che l'anno successivo sarebbe divenuto Regno d'Italia.\nNel corso del secondo conflitto mondiale, nella primavera del 1944, l'esercito tedesco stabil\u00ec, in territorio romagnolo, una linea di difesa che costituiva la frontiera tra l'Italia ormai liberata dagli alleati e la Pianura Padana: la Linea Gotica, che da Rimini giungeva fino a La Spezia. Successivamente, sfondata la Linea Gotica, numerose citt\u00e0 vennero liberate. Le ultime citt\u00e0 a essere definitivamente liberate furono quelle ubicate a nord del fiume Senio, in cui gli alleati giunsero solo nella primavera del 1945.\nSociet\u00e0.\nEvoluzione demografica.\nAl momento dell'Unit\u00e0 d'Italia l'Emilia-Romagna contava circa abitanti. La popolazione \u00e8 cresciuta costantemente fino alla met\u00e0 del XX secolo, dopodich\u00e9 si \u00e8 registrato un lieve calo; negli ultimi tre decenni il numero di abitanti ha registrato nuovamente un deciso incremento (grazie anche all'immigrazione) e oggi il totale dei residenti ammonta a persone (\"dato 2019\").\nCitt\u00e0 principali.\nL'Emilia-Romagna \u00e8 la seconda regione (dopo la Campania) con il maggior numero di citt\u00e0 ai primi posti in Italia per popolazione, con nove comuni che contano oltre abitanti.\nSegue un elenco dei dieci principali comuni ordinati per numero di abitanti:\nElenco di altri comuni superiori ai abitanti:\nFusioni di comuni.\nDi seguito \u00e8 riportata la lista delle nuove entit\u00e0 comunali nate a seguito del riordino territoriale messo in atto dal governo regionale, primi esempi in Emilia-Romagna da quando \u00e8 stato istituito il processo di fusione:\n- Istituzione 1\u00ba gennaio 2014\n- Istituzione 1\u00ba gennaio 2016\n- Istituzione 1\u00ba gennaio 2017\n- Istituzione 1\u00ba gennaio 2019\nEtnie e minoranze straniere.\nSecondo i dati ISTAT Al 31 dicembre 2019 i cittadini stranieri residenti in regione erano , le nazionalit\u00e0 pi\u00f9 rappresentate erano:\nLingue locali.\nIn Emilia-Romagna sono diffuse tre lingue regionali appartenenti alla famiglia gallo-italica: l'emiliano, il romagnolo e il ligure (in alcuni comuni dell'Appennino piacentino e parmense). \nEmiliano e romagnolo si suddividono in numerose variet\u00e0 linguistiche locali (dialetti) e si estendono oltre i confini regionali e nazionali (Repubblica di San Marino) formando il \"continuum emiliano-romagnolo\". \nNell'ambito accademico italiano, essendo classificati da alcuni autori e linguisti come \"dialetti romanzi primari\", emiliano, romagnolo e ligure sono sovente indicati anche come \"dialetti\", intendendo con questo termine l'accezione di lingua contrapposta a quella ufficiale dello Stato.\nLa Regione Emilia-Romagna, che non attribuisce alcuno status di ufficialit\u00e0 o forma di riconoscimento alle tre lingue, tutela e valorizza i dialetti del continuum emiliano romagnolo e del ligure tramite apposita legge del 2014. Essi sono cos\u00ec ripartiti:\nPolitica.\nDal 1\u00ba gennaio 1948, ex art. 131 della Costituzione italiana, l'Emilia-Romagna \u00e8 una regione ad autonomia ordinaria della Repubblica, ma fu solo con la legge n. 281 del 1970 che vennero attuate le sue funzioni. L'attuale Presidente della regione, e quindi capo della Giunta (l\u2019esecutivo regionale), \u00e8 Stefano Bonaccini (PD), eletto a novembre 2014 e riconfermato per un secondo mandato nelle elezioni svolte il 26 gennaio 2020. Il potere legislativo \u00e8 detenuto dall'assemblea legislativa, la cui sede (come quella dell'amministrazione regionale) si trova nel capoluogo Bologna.\nSuddivisione amministrativa.\nL'Emilia-Romagna si divide in otto province e una citt\u00e0 metropolitana, abitate complessivamente da abitanti. L'ultima provincia a essere istituita \u00e8 stata quella di Rimini, una volta compresa in quella di Forl\u00ec (poi diventata Forl\u00ec-Cesena), mentre dal gennaio 2015 la Citt\u00e0 metropolitana di Bologna ha sostituito la ex provincia di Bologna. Le principali citt\u00e0 e la maggior parte della popolazione residente si trovano in pianura. Di seguito l\u2019attuale assetto amministrativo provinciale e comunale della regione:\nEconomia.\nL'Emilia-Romagna \u00e8 una delle regioni pi\u00f9 ricche d'Italia, al quarto posto dopo Trentino-Alto Adige, Lombardia e Valle d'Aosta.\nI tassi d'occupazione aggiornati al 2018 superano il 70% in due province: Bologna (72,4%) e Parma (70,2%), risultando rispettivamente la seconda e quinta provincia in Italia per tasso d'occupazione. \nIl tasso di disoccupazione molto basso, quasi corrispondente a un regime di piena occupazione, ha favorito un forte arrivo di immigrati nelle citt\u00e0, che in quattro province (Reggio Emilia, Piacenza, Parma e Modena) ha portato i residenti e domiciliati stranieri a un'incidenza sulla popolazione totale del 10% circa.\nDa una statistica di giugno 2007 condotta da Unioncamere, Bologna e Modena sono risultate rispettivamente la terza e la quarta citt\u00e0 pi\u00f9 ricche d'Italia, dietro solo a Milano e Biella. Nella classifica de \"Il Sole 24 ore\" Bologna \u00e8 risultata essere la citt\u00e0 italiana col pi\u00f9 alto tenore di vita.\nLa regione, secondo un'altra indagine svolta da Eurostat nel 2002, \u00e8 risultata la 23\u00aa in Europa per quanto riguarda il PIL pro capite e la terza in Italia dopo la provincia autonoma di Bolzano e la Lombardia. Ancora nel 2005 il PIL pro capite era al terzo posto in Italia e su una media europea del 100% superava il 128%.\nDisoccupazione.\nIl tasso di disoccupazione in Emilia-Romagna risultava al 5,7% per il 2020 ed era pi\u00f9 basso di quello nazionale, corrispondente al 9,2%.\nDi seguito la tabella con il tasso di disoccupazione, sia a livello regionale che provinciale.\nDati economici.\nDi seguito la tabella che riporta il PIL e il PIL pro capite prodotto nell'Emilia-Romagna dal 2000 al 2012:\nDi seguito la tabella che riporta il PIL prodotto in Emilia-Romagna ai prezzi correnti di mercato nel 2006 espresso in milioni di euro e suddiviso tra le principali macro-attivit\u00e0 economiche:\nSettori macroeconomici regionali.\nIn Emilia-Romagna l'economia \u00e8 molto sviluppata, similmente a tutto il nordest. Come nel resto d'Italia, vi sono numerose piccole-medie aziende a conduzione familiare con produzioni di vario tipo, anche se non mancano esempi di grandi realt\u00e0 industriali. Molto diffuse sono inoltre le cooperative, specialmente nelle province di Reggio Emilia, Modena, Bologna e Forl\u00ec-Cesena.\nIl confronto tra i dati regionali dei macro settori economici con quelli nazionali mette in evidenza come nella regione il peso del settore industriale sull'economia generale sia superiore al dato medio italiano, evidenziando la forte vocazione industriale dell'Emilia-Romagna. Peraltro, come accade per la regione Veneto, questa maggiore incidenza dell'industria si riflette su un minor peso che ha sull'economia regionale tutto quanto ricade nel settore \"Altri Servizi\" (terziario), dove essenzialmente sono raggruppati i servizi resi dalla pubblica amministrazione, sanit\u00e0, servizi sociali e istruzione pubblica.\nSettore primario.\nNel settore primario la regione pu\u00f2 contare su un forte sviluppo in tutta la sua area pianeggiante. Sono molti i prodotti tipici DOP e IGP ed \u00e8 diffuso l'allevamento a grande scala di bovini e suini. Poich\u00e9 il suo territorio comprende ampi settori della Pianura Padana, l'Emilia-Romagna \u00e8 una regione ad alta produttivit\u00e0 (il rapporto tra raccolto e seminato \u00e8 tra i pi\u00f9 alti d'Italia) e questo \u00e8 dovuto in parte anche ai numerosi lavori di bonifica effettuati in passato. La rete di irrigazione e canalizzazione \u00e8 capillare ed efficiente e questo ha permesso lo sviluppo di una moderna agricoltura altamente meccanizzata e specializzata che ha portato alcune delle pi\u00f9 grandi aziende di macchinari agricoli (come la Goldoni e la Landini) ad avere sede qui. Le colture tipiche della pianura sono quelle orto-frutticole e cerealicole. L'Emilia \u00e8 soprattutto vocata alla produzione di grano, mentre in Romagna si coltivano maggiormente frutteti e vite. Negli ultimi anni il variare del prezzo sul mercato internazionale del frumento ha spinto molti agricoltori e aziende a spostarsi sulla coltivazione del mais, ritenuto pi\u00f9 redditizio. Tra le colture da frutto la regione \u00e8 la prima produttrice italiana di pesche e pere, con anche ottimi valori di mele, albicocche, susine e ciliegie; \u00e8 inoltre ai primi posti in Italia ed Europa per la produzione di insalate, finocchio, pomodori, lattuga, rapa, ravanello, carote, patate, zucchine, zucche, peperoni, cetrioli e molti altri. La viticoltura \u00e8 sviluppata e produce vini di pregio conosciuti in Italia e all'estero come il Lambrusco e il Sangiovese di Romagna. Da ricordare il primato nazionale nella produzione di barbabietola da zucchero. Le maggiori aziende alimentari di trasformazione hanno sede in Emilia mentre quelle orto-frutticole nel cesenate e nel ferrarese. Interessante \u00e8 la produzione di castagne e marroni, specie nell'Appennino romagnolo e modenese (Zocca).\nIl Ministero delle Politiche agricole e alimentari, in collaborazione con la regione Emilia-Romagna, ha riconosciuto 184 prodotti emiliani e romagnoli come \"tradizionali\".\nSettore secondario.\n Anche il settore secondario \u00e8 molto sviluppato e diversificato a seconda della provincia, poich\u00e9 ognuna di esse ha proprie peculiarit\u00e0: a Parma sono presenti numerose industrie alimentari di dimensioni mondiali come Barilla e Parmalat, a Modena, Reggio Emilia e Bologna sono diffuse (nella zona nota come \"Terra dei Motori\") le industrie meccaniche, con nomi illustri come quali Dallara, Ducati, Ferrari, Italjet, Moto Morini, Malaguti, Maserati, Pagani Automobili, De Tomaso e Lamborghini. La regione si dimostra presente in ogni settore produttivo, dal chimico di Ravenna al meccanico dell'Emilia centrale e dal tessile all'elettronico passando per il ceramico, biomedicale ed editoriale (Panini) della zona modenese per arrivare al settore logistico di Piacenza e alle macchine per la lavorazione del legno di Rimini.\nSettore terziario.\nIl settore terziario \u00e8 anch'esso sviluppato: la Riviera romagnola \u00e8 centro d'attrazione turistica sia d'estate, per la ricca e organizzata ricettivit\u00e0 (oltre alberghi), sia negli altri periodi di bassa stagione grazie ai numerosi locali d'intrattenimento giovanile. Si stima che durante l'arco di un singolo anno siano circa 10,5464 milioni i turisti che la visitano, italiani e moltissimi stranieri provenienti soprattutto da Germania e Paesi Bassi.\nDiscreto anche il turismo invernale sulle localit\u00e0 sciistiche dell'Appennino, fra cui ricordiamo Sestola, il monte Cimone e il Corno alle Scale. Molto fiorente \u00e8 il turismo artistico nelle citt\u00e0 d'arte, specialmente dall'estero.\nComplessivamente gli arrivi totali in regione sono stati, nel 2007, di italiani e stranieri.\nInfrastrutture e trasporti.\nIl sistema infrastrutturale dei trasporti dell'Emilia-Romagna consiste in linee ferroviarie, aeroportuali, autostradali, stradali, marittime e fluviali. La regione \u00e8 il punto strategico commerciale pi\u00f9 importante del paese: Bologna \u00e8 un nodo ferroviario di primaria importanza nel Nord e la sua stazione merci \u00e8 la pi\u00f9 grande d'Italia come volume di traffico. In Emilia confluiscono, poi, alcune tra le principali autostrade del paese (A1, A13, A14, A15, A21 e A22). Il porto di Ravenna \u00e8 il pi\u00f9 grande del mare Adriatico.\nCultura.\nIstruzione.\nLa regione, che dispone di uno tra i migliori sistemi scolastici d\u2019Europa, vanta quattro universit\u00e0 di antica tradizione:\nA questi si aggiungono le seguenti istituzioni indipendenti, affiliate all'Alta Formazione Artistica e Musicale del MIUR:\nArte e monumenti.\nDiverse sono le produzioni e le realt\u00e0 artistiche che nel corso dei secoli hanno interessato la regione o parte di essa. Tra le principali, che pi\u00f9 hanno segnato la storia e la cultura del territorio, ricordiamo:\nBeni protetti dall'UNESCO.\nIn Emilia-Romagna si trovano diversi importanti siti classificati come Patrimonio dell'umanit\u00e0 dall'UNESCO:\nSono inoltre comprese nel progetto citt\u00e0 creativa:\nNel programma Memoria del mondo \u00e8 inclusa la Biblioteca Malatestiana di Cesena, mentre il Museo internazionale delle ceramiche in Faenza \u00e8 stato riconosciuto come \"Monumento testimone di una cultura di pace\".\nCucina.\nAmministrativamente unite, l'Emilia e la Romagna hanno tradizioni e usi alimentari differenti. La cucina emiliana, a causa di quasi otto secoli di autonomia di comuni e citt\u00e0, conta diverse tradizioni culinarie. Essa ha fama riconosciuta di cucina solida, saporita e generosamente condita. La cucina romagnola, legata alla tradizione contadina della regione, \u00e8 in confronto pi\u00f9 semplice e ruvida, come scrisse il forlivese Piero Camporesi \u00abdi gusto primitivo, quasi di fondo barbarico\u00bb.\nRispetto alla tradizione vitivinicola, un antico adagio recita che se, scendendo lungo la Via Emilia, si chiede da bere, finch\u00e8 ci si trova in Emilia verr\u00e0 servita dell'acqua, mentre quando ci si trova in Romagna, verr\u00e0 servito del vino. In realt\u00e0, sia l'Emilia che la Romagna hanno un'ottima tradizione in tale settore.\nNonostante le differenze di fondo, esistono punti di contatto tra le due tradizioni culinarie e diverse pietanze sono proprie di entrambe. Alcuni piatti tipici sono:\n \nSanit\u00e0.\nIl Servizio sanitario dell'Emilia-Romagna comprende otto \"Aziende USL\", quattro \"Aziende ospedaliero-universitarie\" e quattro \"Istituti di ricovero e cura a carattere scientifico (IRCCS).\" \u00c8 considerato tra i migliori in Italia e in Europa, grazie anche a una buona governance generale e al notevole contributo dato dalle Universit\u00e0 di Bologna, Ferrara, Modena e Reggio Emilia e Parma. L'aspettativa di vita della popolazione emiliano-romagnola \u00e8 tra le pi\u00f9 alte in Occidente e al mondo, cos\u00ec come lo stato di salute generale.\nSport.\nLo sport in Emilia-Romagna \u00e8 praticato e diffuso in molti settori a livello agonistico e professionistico, sia per quanto riguarda le discipline pi\u00f9 comuni sia quelle meno diffuse a livello nazionale. Tra gli sport di squadra particolare rilevanza ha la pallavolo, soprattutto nelle citt\u00e0 di Modena e Ravenna, ma hanno una buona tradizione anche pallacanestro, calcio e rugby. Negli sport motoristici, la regione \u00e8 sede della Scuderia Ferrari e della Ducati Corse, e ospita due circuiti di livello internazionale, l'Autodromo Enzo e Dino Ferrari a Imola e il Misano World Circuit Marco Simoncelli a Misano Adriatico."}
{"id": "2391946", "revid": "984922", "url": "https://it.wikipedia.org/wiki?curid=2391946", "title": "Maria Maricich", "text": "Biografia.\nSciatrice specialista delle gare veloci, Maria Maricich ottenne il suo primo risultato di rilievo in Coppa del Mondo il 14 dicembre 1979 sul tracciato italiano di Limone Piemonte giungendo 15\u00aa in combinata.\nIl 21 gennaio 1983 conquist\u00f2 l'unico podio di carriera nel circuito, un secondo posto, nella discesa libera di Meg\u00e8ve in Francia, piazzandosi alla spalle della fuoriclasse svizzera Maria Walliser per 19 centesimi di secondo. Sulla stessa pista e nella stessa specialit\u00e0 il 28 gennaio dell'anno seguente ottenne il suo ultimo piazzamento in Coppa del Mondo, il 9\u00ba posto; in seguito partecip\u00f2 ai XIV Giochi olimpici invernali di , classificandosi 19\u00aa nella discesa libera."}
{"id": "2391947", "revid": "1418004", "url": "https://it.wikipedia.org/wiki?curid=2391947", "title": "Feri Lain\u0161\u010dek", "text": "Il suo nome di battesimo \u00e8 Franc Lain\u0161\u010dek ed \u00e8 nato nel villaggio di Dolenci presso \u0160alovci nella Slovenia nord-orientale, che a quel tempo faceva parte della Repubblica Socialista Federale di Jugoslavia. Ha studiato giornalismo all'Universit\u00e0 di Lubiana. Negli anni ottanta ha lavorato come speaker dell'emittente radiofonica statale Radio Ljubljana. Dagli anni novanta vive a Murska Sobota nella regione del Prekmurje, in cui \u00e8 nato.\nNel 2007 ha scritto la sceneggiatura del film \"Petelinji zajtrk\" (\"La colazione del gallo\") di Marko Nabersnik, il film di maggior successo nella storia del cinema sloveno, che si basa su uno dei romanzi di Lain\u0161\u010dek.\nIn Italia Beit casa editrice ha tradotto \"La ragazza della Mura\"\nAlle elezioni politiche del 2008, Lain\u0161\u010dek si \u00e8 presentato nelle liste del partito social-liberale Zares."}
{"id": "2391948", "revid": "149727", "url": "https://it.wikipedia.org/wiki?curid=2391948", "title": "Cosenza Vaglio Lise", "text": ""}
{"id": "2391949", "revid": "767487", "url": "https://it.wikipedia.org/wiki?curid=2391949", "title": "Problema di Saint Venant", "text": "In meccanica dei solidi, il problema di Saint Venant \u00e8 il problema elasto-statico della teoria del I ordine relativo ad un solido cilindrico libero nello spazio, composto di materiale elastico-lineare isotropo ed omogeneo, in assenza di forze di massa e con azione esterne di contatto applicate solo sulle due basi estremali. \u00c8 uno dei pochi problemi della Teoria dell'elasticit\u00e0 di cui si conosce la soluzione: questa \u00e8 dovuta a Barr\u00e9 de Saint-Venant nel 1855, sulla base del suo celebre metodo semi-inverso.\nOltre che di ordine storico, l'importanza del problema \u00e8 legata alla generalizzazione della soluzione operata dallo stesso Saint Venant mediante la congettura che porta il suo nome (principio di de Saint-Venant), tale da consentire una rappresentazione di una classe abbastanza ampia di problemi di Teoria della trave e Meccanica delle strutture. Tale problema costituisce pertanto uno degli argomenti pi\u00f9 importanti nei corsi di base di Scienza delle costruzioni.\nIntroduzione.\nPer assegnata geometria e per assegnati carichi e cedimenti iniziali, il problema elasto-statico consiste nella determinazione della soluzione, in termini di tensioni, deformazioni e spostamenti (formula_1), nel rispetto delle relazioni di equilibrio tra carichi esterni e tensioni interne, di congruenza cinematica tra spostamenti, deformazioni e cedimenti, e di legame costitutivo elasto-lineare. Nell'ambito della teoria delI'ordine (piccoli spostamenti) e per materiali isotropi, tale problema \u00e8 definito in forma differenziale dalle seguenti formula_2\nequazioni interne di equilibrio\nequazioni interne di congruenza cinematica\nequazioni di legame costitutivo (legge di Hooke generalizzata)\n\"naturali\", di equilibrio tra tensioni interne e sforzi superficiali su formula_7 \n\"essenziali\", di congruenza cinematica tra spostamento e cedimenti su formula_8\nNelle condizioni del problema del de Saint-Venant\nle equazioni del problema si semplificano nelle:"}
{"id": "2391950", "revid": "663330", "url": "https://it.wikipedia.org/wiki?curid=2391950", "title": "Jake McDorman", "text": "Biografia.\nMcDorman nasce a Dallas, in Texas, da Deborah Gale e John Allen McDorman III. Ha una sorella minore, Morgan, e una sorellastra pi\u00f9 grande, Mandy. Dopo aver lasciato i Boy Scouts of America per perseguire la carriera da attore, ha recitato la parte di un boy scout in un film industriale riguardo all'importanza di questa attivit\u00e0. McDorman ha studiato recitazione alla Dallas Young Actors Studio e frequentato la Richardson High School, Westwood JH e la Northwood Hills Elementary in Texas. \u00c8 legato sentimentalmente all'attrice Analeigh Tipton, conosciuta sul set della serie dell'ABC \"Manhattan Love Story\".\nMcDorman \u00e8 conosciuto per il ruolo di Evan Chambers nella serie televisiva \"Greek - La confraternita\" e quello di Mike Pratt in \"Shameless\". Ha anche interpretato il ruolo di Raymond nel film \"Aquamarine\", mentre nel 2015 \u00e8 il protagonista della serie televisiva \"Limitless\".\nNel 2018 entra a far parte del cast della serie televisiva \"Murphy Brown\" nel ruolo di Avery Brown, figlio della protagonista.\nDoppiatori italiani.\nNelle versioni in italiano delle opere in cui ha recitato, Jake McDorman \u00e8 stato doppiato da:"}
{"id": "2391951", "revid": "149727", "url": "https://it.wikipedia.org/wiki?curid=2391951", "title": "Stazione di Cosenza Vaglio Lise", "text": ""}
{"id": "2391952", "revid": "131358", "url": "https://it.wikipedia.org/wiki?curid=2391952", "title": "En Avant Guingamp", "text": ""}
{"id": "2391957", "revid": "36426", "url": "https://it.wikipedia.org/wiki?curid=2391957", "title": "Sant'Angelo a Nilo", "text": ""}
{"id": "2391959", "revid": "287204", "url": "https://it.wikipedia.org/wiki?curid=2391959", "title": "Sistema bifase (termodinamica)", "text": "In termodinamica per sistema bifase (o sistema bifasico) si intende un sistema termodinamico composto da due fasi. In altre parole, un sistema bifase \u00e8 una miscela eterogenea di due o pi\u00f9 componenti che formano due fasi.\nLe fasi coinvolte nel sistema bifase possono presentare stato di aggregazione uguale oppure differente tra loro.\nA differenza delle miscele omogenee, nei sistemi bifase si ha sempre la presenza di un'interfaccia di separazione tra le due fasi.\nFase continua e fase dispersa.\nNell'ambito delle soluzioni, si usa chiamare soluto (o fase dispersa) la sostanza (o le sostanze) in quantit\u00e0 minore e solvente (o fase disperdente o fase continua) la sostanza in quantit\u00e0 maggiore. Per esempio nella panna, la fase dispersa (in quantit\u00e0 minori) \u00e8 l'acqua mentre quella disperdente (in quantit\u00e0 maggiori) \u00e8 il grasso.\nEsempi di sistemi bifase.\nEsempi di sistemi bifase sono i seguenti:\nDue gas non possono formare un sistema bifase, in quanto tutti i gas sono miscibili tra loro (in qualunque proporzione), per cui formano sempre un'unica fase.\nUn sistema formato da un gas (o una miscela di gas) e un liquido pu\u00f2 essere bifase oppure no. Infatti ogni gas \u00e8 miscibile in un liquido in un determinato campo di concentrazione (per una data temperatura). Solo se le condizioni termodinamiche sono tali che il gas non risulta miscibile nel liquido si avr\u00e0 la formazione di un sistema bifase. Un esempio si sistema bifase gas-liquido \u00e8 il sistema acqua-aria. L'interfaccia di separazione tra un gas e un liquido \u00e8 detto \"pelo libero\".\nDue liquidi possono dare luogo ad un sistema bifase solo se sono immiscibili tra loro. L'immiscibilit\u00e0 dei liquidi pu\u00f2 essere \"parziale\" (se avviene solo in un determinato campo di concentrazione) o \"completa\" (se avviene per qualsiasi composizione). Il sistema acqua-olio \u00e8 un esempio di sistema bifase liquido-liquido.\nEsempi di sistemi bifase liquido-solido sono i sistemi formati da solidi finemente dispersi nei liquidi. A seconda delle condizioni termodinamiche la fase solida pu\u00f2 essere solubile nella fase liquida. La soluzione NaCl-H2O \u00e8 un esempio di sistema solido-liquido che pu\u00f2 comportarsi da sistema monofase (costituito da una sola fase) o sistema bifase.\nLa ferrite \u00e8 un esempio di sistema bifase solido-solido."}
{"id": "2391960", "revid": "1442080", "url": "https://it.wikipedia.org/wiki?curid=2391960", "title": "Missiologia", "text": "La missiologia, spesso anche missionologia, \u00e8 la disciplina teologica cristiana che studia l'Evangelizzazione e riflette sul compito missionario della Chiesa Universale. La missiologia quindi studia le esperienze missionarie, la storia dell'evangelizzazione, i fondamenti biblici dell'attivit\u00e0 missionaria della Chiesa, gli elementi teologici inerenti l'annuncio del Vangelo. La missiologia si prefigge di fare una ricerca critica e di elaborare nuove teorie e metodologie della missione.\nStoria.\nLa missiologia \u00e8 una disciplina giovane, essendo nata in campo protestante nel XIX secolo. La prima cattedra di missiologia \u00e8 stata quella dell'universit\u00e0 di Edimburgo (1867). In campo cattolico, Josef Schmidlin (1876 \u2013 1944) fu il primo studioso a dare una forma coerente allo studio della missiologia. Grazie alle sue ricerche e dedizione, l'Universit\u00e0 di M\u00fcnster decise di istituire la cattedra di missiologia nel 1911. Questa branca teologica divenne via via pi\u00f9 importante dopo la Prima guerra mondiale. In pochi anni, quasi tutte le universit\u00e0 cattoliche e protestanti aprirono dei dipartimenti di missiologia: Monaco, W\u00fcrzburg, Lovanio, Parigi, Roma, Nimega, e altre.\nLa Pontificia Universit\u00e0 Urbaniana di Roma pubblic\u00f2 la Bibliotheca Missionum (1916\u00a0\u2013 1974) una raccolta di trenta volumi che raccolgono tutti gli scritti cattolici con incidenza missionaria prodotti dalla fine del medioevo fino al Concilio Vaticano II. La Bibliographia Missionaria, sempre pubblicata dalla Pontificia Universit\u00e0 Urbaniana, prosegue questa opera monumentale con volumi annuali. A essa si aggiunge la collana di ricerca Studia Missionalia edita dalla Pontificia Universit\u00e0 Gregoriana; solo queste, due tra le Universit\u00e0 Pontificie di Roma, conservano a oggi una Facolt\u00e0 di Missiologia."}
{"id": "2391961", "revid": "599013", "url": "https://it.wikipedia.org/wiki?curid=2391961", "title": "Sistema bifase", "text": "Per sistema bifase si intende:"}
{"id": "2391962", "revid": "88740", "url": "https://it.wikipedia.org/wiki?curid=2391962", "title": "Philip de L\u00e1szl\u00f3", "text": "Biografia.\nL\u00e1szl\u00f3 nacque a Budapest con il cognome di Laub, figlio primogenito di un modesto sarto ungherese di origine ebraica. La famiglia cambi\u00f2 il suo nome in \"de L\u00e1szl\u00f3\" nel 1891.\nDa giovane L\u00e1szl\u00f3 fece da apprendista a un fotografo durante i suoi studi d'arte presso l'Accademia Nazionale d'Arte ungherese, dove studi\u00f2 sotto Bertalan Sz\u00e9kely e K\u00e1roly Lotz. Negli anni a seguire continu\u00f2 i suoi studi a Monaco di Baviera e a Parigi.\nNel 1900 L\u00e1szl\u00f3 ritrasse Papa Leone XIII, un'opera che gli valse la medaglia d'oro al Salone Internazionale di Parigi.\nNel 1900 spos\u00f2 Lucy Madeleine Guinness, membro della nota famiglia irlandese Guinness, fatto che aument\u00f2 le sue commesse. Nel 1903 L\u00e1szl\u00f3 si spost\u00f2 da Budapest a Vienna. Nel 1907 si trasfer\u00ec in Inghilterra, a Londra, che divenne la sua residenza fissa per il resto della sua vita e da cui part\u00ec per i viaggi nel mondo per soddisfare le commissioni.\nA L\u00e1szl\u00f3 vennero attribuiti numerosi riconoscimenti e medaglie. Nel 1909 venne nominato membro onorario dell'Ordine reale vittoriano dal re Edoardo VII del Regno Unito. Nel 1912 fu nobilitato dall'imperatore Francesco Giuseppe I d'Austria e il suo cognome divenne \"L\u00e1szl\u00f3 de Lombos\". La sua famiglia pi\u00f9 tardi abbrevi\u00f2 il nome in \"de L\u00e1szl\u00f3\"."}
{"id": "2391964", "revid": "36426", "url": "https://it.wikipedia.org/wiki?curid=2391964", "title": "Lapo Portigiani", "text": ""}
{"id": "2391967", "revid": "1543377", "url": "https://it.wikipedia.org/wiki?curid=2391967", "title": "Porto Azzurro", "text": "Porto Azzurro \u00e8 un comune italiano di abitanti della provincia di Livorno in Toscana, situato sulla costa dell'Isola d'Elba e bagnato dal Canale di Piombino.\nStoria.\n\u00ab \"La terra capitale dell'isola viene appellata Portolongone, fortissima di sito e d'arte, mentre fabbricata sul dorso d'un'aspra cote e recinta insieme di grosse mura attorniate da una profonda fossa e fiancheggiate da cinque grandissimi baloardi.\" \u00bb\nIn origine la localit\u00e0 si chiamava \"Longone\". Tale toponimo, secondo alcuni derivante dalla considerevole \u00ablunghezza\u00bb dell'originaria insenatura, \u00e8 documentato per la prima volta nella Tabula Peutingeriana (\"Portus Longe\") e negli \"Annales Ianuenses\" di Caffaro di Rustico da Caschifellone (\"Longonum\"); secondo altre ipotesi, il nome deriverebbe dall'antica presenza di \"longoni\" (in greco antico \"\u03bb\u03bf\u03b3\u03b3\u03cc\u03bd\u03b5\u03c2\" o anche \"\u03bb\u03b9\u03b8\u03bf\u03f0\u03bb\u03b9\u03bc\u03ad\u03bd\u03bf\u03b9\"), ossia di bitte da ormeggio; allora si trattava di grandi massi trascinati fino alla sponda del mare, ivi conficcati profondamente nel suolo e infine guarniti di robusti ferri \u2013 probabilmente grossi anelli \u2013 ai quali si ormeggiavano le maggiori imbarcazioni.\nAl largo di Porto Azzurro si trova il relitto di Punta Cera, risalente alla fine del III secolo. Portolongone fece parte dello Stato dei Presidii dal 1603 data della costruzione del nucleo fortificato chiamato \"Forte di Longone\", insieme al presidio militare del Forte Focardo realizzato su un promontorio roccioso a chiusura della baia.\nLo Stato dei Pres\u00ecdi non fu mai uno Stato sovrano: nacque come possedimento della corona spagnola come appannaggio dei vicer\u00e9 spagnoli di Napoli in occasione del trattato di Londra (1557). Fu quindi sottoposto alla Spagna dal 1557 al 1707, pass\u00f2 dal 1708 al 1733 alla corona d'Austria, e, infine, dal 1733 al 1801 ai Borbone delle Due Sicilie di Napoli. \nNel 1906 Portolongone perse il paese di Capoliveri che form\u00f2 il comune omonimo. Nel 1947 assunse la denominazione di \"Porto Azzurro\". Negli anni precedenti, il senatore Giovan Battista Queirolo scrisse: \u00ab\"Porto Longone marina, grazioso paese di villeggiatura e di bagni, con spiaggia finemente sabbiosa e con panorami splendidi, soggiorno prediletto di famiglie di Roma e di Toscana, meriterebbe, per le sue bellezze, che il suo nome fosse svincolato da quello che ricorda, tormentosamente, la Casa di Pena, alla quale, pur essendone assai distanziata, viene, per il nome, associata nella mente a chi non conosce la ridente stazione di bagni: per la luminosit\u00e0, per la sua verdeggiante vegetazione bene le converrebbe il nome di Porto Azzurro o Porto Verde.\"\u00bb\nMonumenti e luoghi d'interesse.\nMiniere di Terra Nera e Capo Bianco.\nA nord-est di Porto Azzurro, a poco pi\u00f9 di un chilometro in linea d'aria l'una dall'altra, ci sono le miniere di Terra Nera e Capo Bianco. La miniera di Terra Nera, da cui si estraeva pirite, ematite e magnetite, \u00e8 diventata, in seguito agli scavi, un laghetto di acqua dolce prossimo al mare.\nDalla miniera di Capo Bianco, cos\u00ec chiamata per il colore delle sue rocce, si ricavava soprattutto limonite.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2018 la popolazione di Porto Azzurro \u00e8 per circa il 91,64% di cittadinanza italiana. La popolazione straniera residente ammontava a 308 persone, l'8,36% della popolazione. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "2391986", "revid": "84502790", "url": "https://it.wikipedia.org/wiki?curid=2391986", "title": "Prostiva", "text": "Prostiva \u00e8 una terapia sviluppata dalla compagnia medica Medtronic per il trattamento dell'iperplasia prostatica benigna (IPB) che utilizza l'energia a radiofrequenza e rappresenta un'evoluzione tecnologica della terapia scientificamente nota con il nome di T.U.N.A. (Transurethral Needle Ablation). Si tratta di un'opzione terapeutica sicura e mininvasiva, che preserva l'anatomia prostatica e pu\u00f2 essere eseguita in anestesia locale.\nIl trattamento, eseguito per via trans-uretrale, \u00e8 indicato per i pazienti di et\u00e0 compresa tra i 50 e i 60 anni, che presentano un'IPB allo stadio iniziale e con dimensione della ghiandola prostatica compresa tra i 20 e i 50\u00a0cm\u00b3. Consiste nell'inserimento nell'area da trattare di due sottili aghi, la lunghezza dei quali \u00e8 stata determinata precedentemente in base al volume prostatico. Gli aghi, riscaldati da un generatore di energia a radiofrequenza a 115\u00a0\u00b0C, vengono posizionati dall'operatore in ciascuno dei punti individuati per il trattamento e mantenuti in posizione per due minuti e venti secondi, il tempo necessario per produrre una necrosi coagulativa termica che ridimensiona il tessuto prostatico coagulando allo stesso tempo terminazioni nervose, recettori e vasi sanguigni.\nL'intervento dura tra i venti e i venticinque minuti e consente di allargare il canale uretrale risolvendo i disturbi della minzione, senza gli effetti collaterali del tradizionale intervento chirurgico (come incontinenza, disfunzione erettile o eiaculazione retrograda). La conservazione dell'anatomia prostatica, inoltre, non impedisce di ricorrere alla chirurgia tradizionale in un secondo momento, qualora fosse necessario.\nTrattandosi di un intervento condotto con tecnica mininvasiva e in anestesia locale, il recupero del paziente avviene normalmente in settantadue ore.\nQuesta opzione terapeutica \u00e8 indicata soprattutto per i pazienti che non rispondono o non sono soddisfatti della terapia farmacologica oppure che presentano un rischio operatorio troppo elevato per essere sottoposti a un intervento chirurgico tradizionale.\nSe trattata precocemente, nell'80% dei casi l'IPB viene risolta completamente e il paziente non necessita di altri trattamenti nei successivi cinque anni."}
{"id": "2391987", "revid": "1711941", "url": "https://it.wikipedia.org/wiki?curid=2391987", "title": "Fatma Zohra Zamoum", "text": "Biografia.\nFatma Zohra Zamoum nasce a Bordj Mena\u00efel in Algeria nel 1967 da un'antica famiglia borghese. Dopo aver conseguito gli studi liceali e i primi studi universitari ad Algeri, raggiunge Parigi per studiare all'Universit\u00e0 Pantheon-Sorbona. \nCarriera.\nNel 2011 ha realizzato il documentario \"Le docker noir\", sul padre della cinematografia africana Ousmane Semb\u00e8ne."}
{"id": "2391989", "revid": "547034", "url": "https://it.wikipedia.org/wiki?curid=2391989", "title": "Questo piccolo grande amore/Porta Portese", "text": "Questo piccolo grande amore/Porta Portese \u00e8 il sesto singolo a 45 giri di Claudio Baglioni, pubblicato in Italia dall'RCA Italiana nell'ottobre del 1972.\nIl disco.\nDopo il ritiro dal mercato del precedente singolo \"Questo piccolo grande amore/Caro padrone\" a poche settimane dalla pubblicazione, l'RCA Italiana distribu\u00ec questo nuovo disco con lo stesso brano per il lato A ma uno diverso per il lato B, \"Porta Portese\", anch'esso proveniente dall'LP \"Questo piccolo grande amore\"; entrambi i brani sono una diversa versione di quella presente nell'LP.\nBrani.\nQuesto piccolo grande amore \n\"Questo piccolo grande amore\" \u00e8 presente nella stessa versione inserita nel singolo precedente ed \u00e8 differente da quella sull'album per delle piccole modifiche nel testo (\"\"la paura e la voglia di essere nudi\" diventa \"la paura e la voglia di essere soli\", mentre \"mani sempre pi\u00f9 ansiose di cose proibite\" \u00e8 modificato in \"mani sempre pi\u00f9 ansiose, le scarpe bagnate\"\").\nPorta Portese\n\"Porta Portese\" invece ha una strofa in meno (quella che inizia con \"Tutti rotti quei calzoni...\"), e ci\u00f2 rende quindi questa versione pi\u00f9 corta. nell'arrangiamento (curato da Tony Mimms), sottolineate dal banjo suonato da Silvano Chimenti, mentre il ritornello \u00e8 cantato in coro dai \"Cantori Moderni\" di Alessandroni. Il testo (che si inserisce nella storia raccontata dall'album) descrive il ritorno in licenza del protagonista, che una domenica mattina si reca al noto mercato romano di Porta Portese per comprare dei blue jeans da indossare simbolicamente al posto della divisa militare. Nelle prime due strofe vengono descritti alcuni venditori che il ragazzo incontra tra le bancarelle: una vecchia che ha sul banco foto di Papa Giovanni ed un tale che vende di tutto (patacche, pezzi per automobili, spade, quadri falsi ed una foto nuda di Brigitte Bardot). Nella terza strofa, quella mancante sul singolo, il giovane nota con amarezza tra la folla la sua fidanzata in compagnia di un altro ragazzo (\"...quella l\u00ec, non \u00e8 possibile, \u00e8 lei insieme a un altro,/ non \u00e8 certo suo fratello quello,/ se l'\u00e8 scelto proprio bello,/ci son cascato come un pollo io\")\nIl successo.\n\"Questo piccolo grande amore/Porta Portese\" entr\u00f2 nella classifica dei singoli pi\u00f9 venduti in Italia il 25 novembre 1972, debuttando al 10\u00ba posto. Per Baglioni era gi\u00e0 quello un ottimo risultato, dato che fino a quel momento il suo massimo successo era stato il singolo \"Fratello sole sorella luna\", che non era andato oltre la trentunesima posizione.. Dopo tre settimane di permanenza in top ten, il 16 dicembre 1972, il 45 giri raggiunse la prima posizione, scalzando \"Il padrino\", singolo di Santo &amp; Johnny che si manteneva in vetta alla classifica da diverse settimane. \"Questo piccolo grande amore\" rimase al 1\u00ba posto per sei settimane, a cui seguirono altre dodici nelle quali il singolo si altern\u00f2 fra la seconda e la terza posizione. Alla fine il singolo totalizz\u00f2 complessivamente ventuno settimane in top-ten, risultando essere il quarto singolo pi\u00f9 venduto dell'anno, dietro a \"Crocodile Rock\" di Elton John (primo posto), \"Pazza idea\" di Patty Pravo (secondo posto) e Il mio canto libero di Lucio Battisti (terzo posto)."}
{"id": "2391991", "revid": "290948", "url": "https://it.wikipedia.org/wiki?curid=2391991", "title": "Sistema bifasico", "text": ""}
{"id": "2391992", "revid": "247222", "url": "https://it.wikipedia.org/wiki?curid=2391992", "title": "Porta Portese (brano musicale)", "text": ""}
{"id": "2391993", "revid": "1573940", "url": "https://it.wikipedia.org/wiki?curid=2391993", "title": "Mu'nis", "text": "Mu\u02benis al-Kh\u0101dim - , ovvero al-Muzaffar - (m. 933/934) fu il comandante delle forze militari abbasidi durante il califfato di al-Muqtadir. I suoi numerosi successi sul campo lo aiutarono a frenare un declino ormai irreversibile del Califfato durante l'intera sua vita. La particolare incompetenza del Califfo, tuttavia, caus\u00f2 infine la rovina di Mu'nis e ne determinarono la violenta fine.\nL'ascesa di Mu\u02benis avvenne sotto al-Muwaffaq, il reggente-fratello del califfo al-Mu\u02bftamid. Durante il regno di al-Muqtadir egli evit\u00f2 che si concludesse con successo un colpo di mano contro il Califfo nel 909. \nGuid\u00f2 un esercito nel Fars in 910, che si concluse con la cattura dell'Emiro saffaride al-Layth ibn Tahir al-Saffar e riusc\u00ec a reincorporare il Fars nei domini califfali. Salv\u00f2 l'Egitto da una prima invasione fatimide nel 915, grazie a cui si guadagn\u00f2 il \"laqab\" di al-Muzaffar (il Trionfatore). Nel 918 e nel 919 Mu\u02benis fu in Azerbaigian. Infine sconfisse e imprigion\u00f2 il suo comandante ribelle, il \"Sayyid\" Yusuf ibn Abi l-Saj, malgrado non riuscisse a ripristinare nell'Azerbaigian il potere diretto del Califfo. Nel 920 blocc\u00f2 ancora una volta l'invasione di un nuovo esercito fatimide, inviato a conquistare l'Egitto.\nLe relazioni tra Mu\u02benis e al-Muqtadir non furono sempre cordiali; a un certo momento, anche al-Muqtadir ord\u00ec un complotto mirante ad assassinare l'anziano suo generale. Nel 932 Mu\u02benis, avendo intuito una trama ai suoi danni del Califfo al-Muqtadir, marci\u00f2 su Baghdad. Al-Muqtadir si scontr\u00f2 con lui con le forze a lui fedeli ma fu sconfitto e ucciso. \nIl suo successore al Califfato, al-Qahir, per sfortuna di Mu\u02benis, si mostr\u00f2 ben peggiore del suo predecessore. Imprigion\u00f2 Mu\u02benis, malgrado dovesse proprio a lui la carica califfale, e infine lo fece giustiziare."}
{"id": "2391995", "revid": "133248", "url": "https://it.wikipedia.org/wiki?curid=2391995", "title": "Azerbayjan", "text": ""}
{"id": "2391996", "revid": "809148", "url": "https://it.wikipedia.org/wiki?curid=2391996", "title": "Fellow", "text": "Fellow \u00e8 un termine inglese che, in senso lato, significa \"compagno\". Tuttavia la parola \"fellow\" \u00e8 anche usata in riferimento a una persona della cosiddetta \"upper class\" e, ancora pi\u00f9 spesso, per designare membri selezionati all'interno di associazioni accademiche per collaborare insieme ad altri \"fellow\" a progetti culturali e scientifici.\nResearch fellow.\nIl titolo di \"research fellow\" \u00e8 utilizzato in riferimento a incarichi di assegnista di ricerca nelle universit\u00e0 o in istituzioni simili.\nTeaching fellow.\nIl titolo di \"teaching fellow\" \u00e8 utilizzato in riferimento a incarichi di insegnamento nelle universit\u00e0 o in istituzioni simili.\nEmeritus fellow nel Regno Unito.\nNel Regno Unito, il titolo di \"emeritus fellow\" pu\u00f2 essere attribuito a un membro di un'istituzione accademica al momento del pensionamento affinch\u00e9 continui comunque ad essere affiliato a quella istituzione, titolo simile a quello di professore emerito in Italia.\nTraining medico negli Stati Uniti.\nNelle istituzioni mediche statunitensi, il termine fellow \u00e8 riferito a chi ha completato il training di specializzazione (per esempio in medicina interna, in pediatria in o in chirurgia generale) ed \u00e8 iscritto al primo, secondo o terzo anno di specializzazione (per esempio cardiologia, nefrologia pediatrica o chirurgia dei trapianti).\nFellow di societ\u00e0 professionali.\nFellows sono i membri pi\u00f9 titolati delle maggiori societ\u00e0 professionali o scientifiche. Ad esempio, nell'American Physical Society, la fellowship \u00e8 un riconoscimento elettivo conferito solo a una minoranza dei suoi membri."}
{"id": "2392000", "revid": "2068842", "url": "https://it.wikipedia.org/wiki?curid=2392000", "title": "Wai-aria", "text": "WAI-ARIA (\"Web Accessibility Initiative - Accessible Rich Internet Applications\") \u00e8 un insieme di documenti pubblicati dal W3C (World Wide Web Consortium) che specificano come aumentare l'accessibilit\u00e0 dei contenuti dinamici e dei componenti per l'interfaccia utente sviluppati con AJAX, HTML, JavaScript e altre tecnologie collegate.\nDescrizione.\nL'HTML non fornisce la possibilit\u00e0 di creare contenuti dinamici o controlli avanzati per l'interfaccia utente, ma consente l'inclusione di applet (Flash, Java) e script lato client (tipicamente JavaScript). Gli sviluppatori Web utilizzano sempre di pi\u00f9 script lato client per creare controlli per l'interfaccia utente che non possono essere creati con il solo HTML. Utilizzano anche script lato client per aggiornare sezioni di una pagina senza richiederne una nuova al web server. Tali tecniche nei siti web vengono chiamate \"Rich Internet Applications\". Questi controlli lato utente e l'aggiornamento dinamico dei contenuti sono spesso non accessibili per utenti con disabilit\u00e0, specialmente per coloro che utilizzano \"screen reader\" e utenti che non possono utilizzare il mouse o altri dispositivi di puntamento.\nWAI-ARIA descrive come aggiungere una semantica o altri metadati al contenuto HTML allo scopo di rendere i controlli lato utente e i contenuti dinamici pi\u00f9 accessibili. Per esempio con WAI-ARIA \u00e8 possibile identificare una lista di collegamenti come un menu di navigazione decidendo se visualizzarlo espanso o contratto. Originariamente nata per l'HTML, WAI-ARIA non \u00e8 limitato solo a questo: principalmente pu\u00f2 essere utilizzato in altri linguaggi di marcatura come Scalable Vector Graphics (SVG). SVG 1.2 ha aggiunto un piccolo supporto per WAI-ARIA il 15 settembre 2008.\nDocumenti disponibili.\nAccessible Rich Internet Applications (WAI-ARIA) Version 1.0\nDocumento principalmente orientato agli sviluppatori di tecnologie web assistive ed altri user agent, sviluppatori di altre specifiche tecniche e sviluppatori di strumenti per valutare l'accessibilit\u00e0.\nWAI-ARIA Primer\nIntroduzione tecnica alla WAI-ARIA. Descrive i problemi a cui ci indirizza WAI-ARIA, i concetti di base, l'approccio tecnico e le motivazioni di business per cui si deve adottare WAI-ARIA.\nWAI-ARIA Esperienze pi\u00f9 significative\nDescrive le migliori pratiche per diffondere rich internet applications con WAI-ARIA: affronta temi come i primi passi per costruire widgets, navigazione da tastiera, relazioni, propriet\u00e0 di form, supporto per copia e incolla, avvisi e finestre di dialogo, librerie componenti riutilizzabili, e strumenti di test.\nHTML5.\nPrima della nascita dei tag semantici HTML5 come &lt;nav&gt;, &lt;aside&gt;, &lt;footer&gt;, i lettori di schermo non potevano distinguere chiaramente le varie sezioni da cui la pagina web era composta. La soluzione inizialmente consisteva nell'aggiungere uno o pi\u00f9 link nascosti nella parte alta della pagina. Tali link reindirizzavano alle varie sezioni della pagina, come per esempio la barra di navigazione:\n&lt;a href=\"#hidden\" class=\"hidden\"&gt;Vai alla barra di navigazione&lt;/a&gt;\nHTML5 oltre ai tag semantici aggiorn\u00f2 anche le regole WAI ARIA:\nCi sono anche quattro categorie di stati e propriet\u00e0:"}
{"id": "2392007", "revid": "729019", "url": "https://it.wikipedia.org/wiki?curid=2392007", "title": "Stazione di Cosenza Centro", "text": "La stazione di Cosenza Centro \u00e8 posta sul tronco comune alle linee per Catanzaro e per San Giovanni in Fiore delle Ferrovie della Calabria ed \u00e8 servita dal servizio ferroviario metropolitano della citt\u00e0. \u00c8 posta in via Cesare Baccelli, a 232 metri s.l.m.\nStoria.\nIn passato, la stazione, il cui piazzale binari era dal lato in cui ora vi \u00e8 l'ingresso, costituiva lo scalo terminale delle due linee; il fascio binari si trovava tra il fabbricato attuale e il Deposito Locomotive di Cosenza delle FS, a sua volta posto in mezzo alla stazione FCL e la vecchia stazione FS di Cosenza.\nCon l'arretramento dei treni FS alla nuova stazione di Vaglio Lise (1987), si rese necessario il prolungamento delle Ferrovie della Calabria fino a quella localit\u00e0. Il prolungamento, entrato in servizio il 16 dicembre 1989, rese necessario lo spostamento dei binari di servizio viaggiatori dal lato ovest a quello est del fabbricato viaggiatori, con la contemporanea costruzione delle pensiline e dei marciapiedi, assumendo il nuovo nome di \"Cosenza Centro\".\nMovimento.\nLa stazione \u00e8 servita dai treni regionali di Ferrovie della Calabria operanti sulla relazione Cosenza Vaglio Lise-Cosenza Centro-Rogliano\nServizi.\nLa stazione dispone di:"}
{"id": "2392014", "revid": "1543377", "url": "https://it.wikipedia.org/wiki?curid=2392014", "title": "Pietre pitte", "text": "Le pietre pitte sono stele monumentali trovate in Scozia, in buona parte a nord della linea Clyde-Forth. Queste pietre sono le prove pi\u00f9 evidenti rimaste riguardo ai Pitti e si pensa di poterle datare dal VI al IX secolo.\nScopo e significato.\nLo scopo e il significato delle pietre sono poco comprensibili. Possono essere servite come monumenti commemorativi, portando incisi i simboli dei clan di appartenenza, lignaggio o parentela. Alcune come la Eassie Stone raffigurano antiche ceremonie e rituali. Un piccolo numero di pietre pitte sono state trovate in associazione con le sepolture, ma queste probabilmente non sono poste nella loro collocazione originaria. Magari possono avere delimitato territori tribali o lignaggi.\nI simboli potrebbero essere un tipo di sistema pittografico di scrittura e i simboli pi\u00f9 antichi farebbero pensare ad un sistema di costellazioni esclusivo dei Pitti. Ci sono circa 35 simboli differenti sulle pietre. Questi comprendono simboli astratti ai quali sono stati assegnati nomi descrittivi arbitrari dai ricercatori (come \"mezzaluna\" e \"bastone a V\", \"doppio disco\" e \"bastone a Z\") o pitture schematiche approssimate di animali (come vipera, salmone, lupo, cervo, aquila e la mitica Bestia Pitta). Ci sono anche rappresentazioni di oggetti quotidiani come specchio e pettine, che potrebbero essere stati usati da persone di sesso femminile con un alto status sociale. I simboli sono quasi sempre disposti in coppia o serie di coppie, talvolta con specchio e pettine sottostante, perci\u00f2 si deduce che potessero rappresentare lignaggio o parentela (come due genitori/clan).\nI simboli raramente possono essere trovati nella gioielleria, come le placche di argento provenienti dal tesoro della Legge di Norrie trovato a Fife all'inizio del XIX secolo. Tuttavia, molto poco dei manufatti metallici pitti \u00e8 sopravvissito in confronto a quelli delle culture vicine. I simboli vengono a volte trovati anche su altri oggetti mobili come dischi in pietra e osso, soprattutto nelle Isole Settentrionali. Forme semplici e antiche dei simboli sono intagliati sulle pareti di grotte costiere a East Wemyss, Fife e Covesea, Moray.\nClassificazione.\nNei \"Primi monumenti cristiani di Scozia\" (\"The Early Christian Monuments of Scotland\", 1903) J Romilly Allen e Joseph Anderson furono i primi a classificare le pietre pitte in tre gruppi. I critici hanno notato la debolezza del sistema, ma esso \u00e8 ormai largamente conosciuto e viene ancora usato.\nSiti.\nSoltanto poche pietre si trovano nei loro siti originari; la maggior parte sono state spostate in musei o altri siti protetti. Alcuni dei pi\u00f9 notevoli esempi e collezioni vengono elencate di seguito (l'elenco non garantisce per\u00f2 l'accesso senza restrizioni, poich\u00e9 alcune pietre si trovano in terreni privati)."}
{"id": "2392019", "revid": "599013", "url": "https://it.wikipedia.org/wiki?curid=2392019", "title": "Marcus Borg", "text": "Biografia.\nMembro del Jesus Seminar, ha conseguito un dottorato di ricerca presso l'Universit\u00e0 di Oxford ed \u00e8 Hundere Distinguished Professor of Religion and Culture della Oregon State University. Autore di successi editoriali tradotti in nove lingue, \u00e8 stato presidente nazionale della \"Historical Jesus Section\" della \"Society of Biblical Literature\", co-presidente dell\"International New Testament Program Committee\" e presidente della \"Anglican Association of Biblical Scholars\". Borg \u00e8 una delle pi\u00f9 note e influenti voci del movimento del cristianesimo progressista.\nRicerca del Ges\u00f9 storico.\nAttivo nell'ambito della ricerca del Ges\u00f9 storico, Borg propone una ricostruzione del personaggio storico come \"non-messianico\" (Ges\u00f9 non si presentava come il messia) e \"non-escatologico\" (Ges\u00f9 non annunciava \u00abl'arrivo soprannaturale del Regno dei Cieli, come un evento collegato alla fine del mondo, durante la sua generazione\u00bb) Secondo Borg, Ges\u00f9 era \u00abuna persona di spirito, un saggio sovversivo, un profeta sociale, un fondatore di un movimento che invitava i suoi seguaci e ascoltatori ad una relazione trasformatrice con lo stesso Spirito che egli stesso conosceva, e in una comunit\u00e0 la cui visione sociale fu formata dal valore centrale della compassione\u00bb. \nIl valore centrale della compassione mise Ges\u00f9 in opposizione al sistema della purezza, come indicato dalla parabola del buon samaritano, dal suo mangiare insieme a persone discriminate socialmente, dal suo toccare lebbrosi e l'emorroissa."}
{"id": "2392022", "revid": "1186766", "url": "https://it.wikipedia.org/wiki?curid=2392022", "title": "Al-Muwaffaq", "text": "Assunse la guida dell'amministrazione civile e militare del Califfato a Baghdad nell'875. Presto egli estromise da qualsiasi funzione concreta il fratello al-Mu\u02bftamid, pur senza proclamarsi mai \"Comandante dei Credenti\", l'epiteto cio\u00e8 che era usato normalmente dai Califfi fin dall'epoca del secondo Califfo \"ortodosso\", \u02bfOmar ibn al-Kha\u1e6d\u1e6d\u0101b (\"reg.\" 634-644).\nSotto la forte guida di al-Muwaffaq (che godeva del sostegno dei militari Turchi), il Califfato abbaside recuper\u00f2 efficienza e autorevolezza, dopo un lungo e sanguinoso periodo di anarchia, grazie alla repressione del protratto movimento ribelle degli Zanj nel meridione dell'Iraq nell'883.\nAl-Muwaffaq accrebbe inoltre sostanziosamente il controllo delle province califfali e impegn\u00f2 vigorosamente i Tulunidi sul teatro d'operazioni siriano.\nColpito da una progressiva elefantiasi, suo figlio Ab\u016b al-Ahmad \u02bfAbb\u0101s al-Mu\u02bfta\u1e0did assunse la guida dell'amministrazione a partire dall'889. Dopo la morte di al-Muwaffaq il 2 giugno 891, i suoi incarichi furono ufficialmente trasferiti al figlio al-Mu\u02bfta\u1e0did che divenne il successore dello zio l'anno seguente, regnando come Califfo, fino al 902."}
{"id": "2392027", "revid": "1573940", "url": "https://it.wikipedia.org/wiki?curid=2392027", "title": "Rasbora trilineata", "text": "Rasbora trilineata (), conosciuta comunemente come rasbora dalla coda a forbice, \u00e8 un pesce osseo d'acqua dolce appartenente alla famiglia Cyprinidae.\nDistribuzione e habitat.\nEndemica dell'Asia sudorientale (bacini del Mekong e del Chao Phraya, Penisola malese, isole di Sumatra e Borneo). Vive in laghi, stagni e corsi d'acqua a corrente debole o assente, preferibilmente in aree di foresta pluviale. \u00c8 stata introdotta in Colombia e nelle Filippine.\nDescrizione.\nLa livrea \u00e8 caratterizzata da una sottile fascia scura lungo i fianchi, una linea nera lungo il profilo dorsale e due linee scure lungo ogni lato della base della pinna anale che si incontrano e uniscono sul bordo inferiore del peduncolo caudale. Due macchie scure sono presenti sui lobi della pinna caudale. La pinna caudale non ha macchie rosse.\nMisura fino a 13 cm.\nComportamento.\nFrequenta gli strati superficiali dell'acqua.\nAlimentazione.\nL'alimentazione \u00e8 basata su insetti volatori caduti in acqua. La dieta \u00e8 integrata con vermi e crostacei.\nAcquariofilia.\n\u00c8 un popolare pesce d'acquario.\nConservazione.\nSi tratta di una specie ad ampio areale, con popolazioni numericamente stabili, per cui la IUCN non la considera minacciata. Possibili cause future di impatto sulla specie potrebbero essere l'inquinamento idrico e alla perdita dell'habitat."}
{"id": "2392032", "revid": "24271840", "url": "https://it.wikipedia.org/wiki?curid=2392032", "title": "Rasbora dalla coda a forbice", "text": ""}
{"id": "2392038", "revid": "24271899", "url": "https://it.wikipedia.org/wiki?curid=2392038", "title": "Alburnus ausonii", "text": ""}
{"id": "2392040", "revid": "181699", "url": "https://it.wikipedia.org/wiki?curid=2392040", "title": "Montolmo", "text": ""}
{"id": "2392046", "revid": "486946", "url": "https://it.wikipedia.org/wiki?curid=2392046", "title": "Le Havre AC", "text": ""}
{"id": "2392054", "revid": "76963", "url": "https://it.wikipedia.org/wiki?curid=2392054", "title": "Jos\u00e9 de Santiago Concha", "text": "Biografia.\nStudi\u00f2 a Salamanca, e ricevette il titolo di cavaliere dell'Ordine Militare di Calatrava per la sua nobile discendenza. In seguito fu magistrato a Lima, divenendo poi \"oidor\" della Audiencia Reale del Cile dal 1709 al 1710. Torn\u00f2 quindi a Lima per svolgere il proprio incarico, finch\u00e9 il re non lo nomin\u00f2 governatore ad interim del Cile.\nGoverno del Cile.\nSantiago Concha giunse in Cile il 5 marzo 1717, assumendo ufficialmente l'incarico il 20 dello stesso mese. Emise un'ordinanza che incentivava la fondazione di nuovi insediamenti, con l'obbiettivo di raggruppare gli abitanti in determinate aree. Nel novembre and\u00f2 nella valle del fiume Aconcagua fondando personalmente la citt\u00e0 di Quillota.\nNel dicembre del 1717 abbandon\u00f2 l'incarico temporaneo per tornare a Lima, dove mor\u00ec alcuni anni dopo."}
{"id": "2392055", "revid": "24272150", "url": "https://it.wikipedia.org/wiki?curid=2392055", "title": "Rawas", "text": ""}
{"id": "2392056", "revid": "287204", "url": "https://it.wikipedia.org/wiki?curid=2392056", "title": "Jose de Santiago Concha", "text": ""}
{"id": "2392059", "revid": "24272191", "url": "https://it.wikipedia.org/wiki?curid=2392059", "title": "Rui (pesce)", "text": ""}
{"id": "2392060", "revid": "1522738", "url": "https://it.wikipedia.org/wiki?curid=2392060", "title": "Punch-Out!! (serie)", "text": " \u00e8 una serie di videogiochi sportivi della Nintendo, incentrati sulla boxe. Creata da Genyo Takeda, questa serie vide la luce nel 1984 con il videogioco arcade, \"Punch-Out!!\". Nel corso degli anni, diversi titoli sono stati pubblicati anche per le console domestiche, come \"Mike Tyson's Punch-Out!!\" su NES o \"Super Punch-Out!!\" su Super Nintendo. La serie ha avuto anche uno spin-off, \"Arm Wrestling\", pubblicato come arcade solamente nelle sale giochi statunitensi. Il gioco pi\u00f9 recente della serie, \"Punch-Out!!\", venne pubblicato per Wii il 18 maggio 2009.\nDurante il corso della serie, sono apparsi numerosi personaggi, spesso stereotipati con caratteristiche legate al loro paese d'origine, dove addirittura in \"Punch-Out!!\" per Wii ognuno degli avversari parla nella lingua del proprio paese e il tema musicale del loro incontro \u00e8 arrangiato in base all'avversario affrontato. La serie \u00e8 diventata un \"cult\" per i videogiocatori, tanto da aver dato origine sul web a parodie e a meme.\nPersonaggi principali.\nLittle Mac.\nLittle Mac \u00e8 il protagonista nelle versioni di \"Punch-Out!!\", Proveniente dal Bronx, ha capelli neri, canottiera nera e calzoncini e guanti da boxe verdi. Appena diciassettenne, Mac, che aspira a diventare un pugile professionista, viene rifiutato da oltre 200 allenatori a causa della sua bassa statura, ma viene poi allenato dal pugile in pensione Doc Louis. Anche se di bassa statura, \u00e8 velocissimo e dimostra di essere molto forte e sconfigge pugili molto pi\u00f9 grossi di lui. Ha tre mosse speciali: il Pugno Stella quando si acquisisce una stella, il Doppio Pugno Stella, quando si acquisiscono due stelle, e il Triplo Pugno Stella, il pi\u00f9 potente, che si pu\u00f2 usare quando si hanno a disposizione tre stelle. Tutti e tre consistono in un devastante montante che riduce notevolmente l'energia dell'avversario. Non si sa molto di lui o della sua personalit\u00e0, ma \u00e8 molto determinato a dimostrare che gli altri si sbagliano sul suo conto. Combatte difensivamente, usando la sua taglia a suo vantaggio per schivare i colpi e poi contrattaccare. Anche se non viene esplicitamente constatato, il protagonista di \"Super Punch-Out!!\", sembra essere comunque Little Mac, anche se in questa versione \u00e8 biondo, con una pettinatura diversa, e ha gli occhi azzurri. In \"Punch-Out!!\" per Wii, Little Mac \u00e8 ancora una volta il protagonista del titolo, con un aspetto rinnovato. In questo gioco, \u00e8 in grado di trasformarsi in Giga Mac, una versione mostruosa di s\u00e9 stesso nella modalit\u00e0 multigiocatore. In \"Super Smash Bros. Brawl\", Little Mac \u00e8 uno dei tanti assistenti disponibili nel gioco e attacca gli avversari usando, sia suoi potenti pugni, sia il suo famoso montante. In \"Captain\u2605Rainbow\" Little Mac, divenuto grasso, si reca sulla Mimin Island per perdere peso e tornare a essere il campione mondiale di boxe. Little Mac appare come un personaggio giocabile in Super Smash Bros. per Nintendo 3DS e Nintendo Wii U. Il suo Smash finale sar\u00e0 identico al Giga Bowser. Nella versione per Wii \u00e8 doppiato da Matt Hardy.\nDoc Louis.\nDoc Louis \u00e8 un pugile in pensione ed \u00e8 l'allenatore di Little Mac. Decise di allenarlo dopo che centinaia di altri allenatori si rifiutarono di farlo. Doc nutre grandi speranze nell'allievo e, tra un round e un altro, gli fornisce preziosi consigli anche se, qualche volta, si limita a fare battute fuori luogo o a prendere in giro gli avversari. In \"Punch-Out!!\" per Wii, Doc, per esempio, non perde mai l'occasione di mangiare una barretta proteica nelle pause tra i round o durante gli allenamenti. Per questo il personaggio \u00e8 spesso oggetto di parodie su Internet. In \"Punch-Out!!\" per NES, Doc consigliava a Little Mac e, indirettamente, ai giocatori, di iscriversi al \"Nintendo Fan Club\", mentre nella versione per Wii consiglia di iscriversi al \"Club Nintendo\": questo per poter acquistare \"Doc Louis' Punch-Out!!\", spin-off della serie in cui \u00e8 l'unico avversario che Little Mac affronta, anche se spiega tecniche nuove per migliorarlo. A partire dalla seconda lezione, mangia barrette proteiche per recuperare energia e durante l'ultima lezione indossa una maglia leopardata. Inoltre si scopre che \u00e8 proprio lui ad aver inventato il Pugno Stella e che \u00e8 in grado di utilizzarlo. La barretta proteica, che Doc Louis mangia, \u00e8 attualmente disponibile nei supermercati. Nella versione per Wii \u00e8 doppiato da Riley Inge.\nAvversari del minor circuit.\nGlass Joe.\nPugile francese proveniente da Parigi. \u00c8 tristemente conosciuto per il suo grande numero di sconfitte. Detiene infatti un record di 99 sconfitte e una sola vittoria, ottenuta, secondo Nintendo Power, contro Nick Bruiser. \u00c8 nominato nel manuale del gioco per SNES, dove si scopre che possiede una propria scuola di pugilato a Parigi e tra i suoi allievi figura Gabby Jay, che lo sostituisce in questo titolo. Appare anche nei giochi per NES e per Wii; in quest'ultimo, durante la Difesa del Titolo, usa un casco da boxe rosso, che lo render\u00e0 immune ai colpi alla testa. Estremamente debole, Glass Joe utilizza mosse lente e prevedibili, inoltre dispone di una guardia molto scoperta. Il suo stesso nome \u00e8 un gioco di parole con \"\u201dGlass Jaw\u201d\", termine scherzoso per descrivere un pugile scarso che non sa reggere i colpi avversari. Nella maggior parte dei giochi della serie, Glass Joe \u00e8 il primo avversario affrontabile. Il suo tema musicale, prima dell'incontro, \u00e8 La Marsigliese. Nella versione per Wii \u00e8 doppiato da Christian Bernard.\nVon Kaiser.\nPugile tedesco proveniente da Berlino. Si tratta di un ex militare e ci\u00f2 si nota dai suoi modi di atteggiarsi e dal suo abbigliamento. Inoltre, fra un round e l'altro, Von Kaiser dice: \"I was a boxing trainer...at the Military Academy!\". Perci\u00f2 \u00e8 anche un allenatore, in quanto, nel suo video introduttivo nel gioco per Wii, nel quale appare successivamente, viene visto allenare dei bambini; rimasto traumatizzato in un incidente in cui i suoi piccoli allievi lo colpirono durante gli allenamenti. Durante, la Difesa del Titolo, sfoggia il suo attacco pi\u00f9 potente: la \"Kaiser Bomb\"; un gancio sferrato in rotazione del corpo in una direzione. Inoltre sembra che, dopo la sua prima sconfitta subita da Mac, abbia superato il suo trauma emotivo e ha imparato a bluffare i suoi avversari. Da alcuni indizi, quali alcuni 'tic' prima di ogni attacco, si pu\u00f2 dedurre che sia un robot, probabile riferimento a Terminator. Il suo tema musicale prima dell'incontro \u00e8 La cavalcata delle Valchirie di Wagner e stranamente la si sente anche contro Great Tiger (nel secondo round) e Super Macho Man. Nella versione per Wii \u00e8 doppiato da Horst Laxton.\nDisco Kid.\nPugile afroamericano proveniente da Manhattan, \u00e8 un ottimo ballerino, amante della disco, molto ricco e famoso. Ha un carattere allegro e spiritoso ma lievemente istrionico ed esibizionista. Per la sua provenienza ed il suo aspetto \u00e8 considerato una versione moderna di Kid Quick. Non difficile da battere, nel suo video prima della Difesa del Titolo, lo si vede che si iscrive a un corso di danza sportiva, per migliorarsi e durante l'incontro utilizza, il suo attacco pi\u00f9 forte, la \"Disco Flurry,\" tre diretti mandati in rapida successione contro Mac; inoltre nella lotta indossa una calzamaglia viola. Prima di una sconfitta sbatte contro il ring producendo delle note, riferimento al ballo. \u00c8 doppiato da Donny Lucas.\nKing Hippo.\nPugile proveniente dall'immaginaria \"\u201dIsola Hippo\u201d\" (nel Pacifico del Sud). \u00c8 estremamente obeso e corpulento, molto simile a un ippopotamo, da cui il suo nome. Possiede anche un particolare cerotto a forma di X, sull'ombelico. Possiede una difesa impeccabile e l'unico modo per fargli danno consiste nel colpirlo in faccia mentre sta per attaccare, qui gli cadranno i calzoncini e si potr\u00e0 colpirlo fino a quando non andr\u00e0 al tappeto e una volta caduto non si rialzer\u00e0 pi\u00f9. Appare anche nella versione per Wii, dove \u00e8 Il campione del Circuito Minore, dove indossa una corona; per fargliela cadere e sconfiggerlo in fretta, bisogna colpirlo nel ventre prima del suo attacco pi\u00f9 potente: la \"Hippo Squeeze\"; un gancio sferrato a due braccia. Nella Difesa del Titolo, per aumentare la sua difesa, usa un tombino attaccato malamente alla pancia con del nastro adesivo che, una volta rimosso in tre serie di colpi, lo fa tornare vulnerabile. Nella versione per Wii i suoi versi sono doppiati da Scott McFadyen, in quanto qui emette solo sbuffi e ruggiti animaleschi.\nKing Hippo appare anche nella serie animata \"Un videogioco per Kevin\", dove \u00e8 doppiato da Garry Chalk.\nAvversari del Major circuit.\nPiston Hondo.\nPugile giapponese proviene da Tokyo. \u00c8 molto veloce e i suoi attacchi vengono spesso preannunciati dal movimento, delle sue sopracciglia. Il suo attacco pi\u00f9 potente: la \"Hondo Rush\"; consiste nel indietreggiare e muoversi, sul ring e carica colpendo con veloci colpi diretti; tuttavia se viene colpito all'addome prima che colpisca, va subito al tappeto. Nel gioco per NES lo si affronta due volte: la prima come campione del Circuito Minore, la seconda nel Circuito Mondiale, dove \u00e8 pi\u00f9 veloce e imprevedibile. Come visto in Punch Out per Wii, sembra che si \"alleni\" meditando ed \u00e8 molto legato all'onore e al rispetto verso l'avversario; infatti spesso si inchina di fronte a Mac, durante i suoi incontri. Stranamente, il suo nome tra le versioni per NES e Wii venne cambiato da \"Honda\" a \"Hondo\". Alcune voci dicono che fu per evitare riferimenti alla linea di veicoli Honda o al personaggio E. Honda della serie di Street Fighter. Il suo tema musicale prima dell'incontro \u00e8 Sakura Sakura, una canzone popolare giapponese. Nella versione per Wii \u00e8 doppiato da Kenji Takahashi.\nBear Hugger.\nPugile canadese proveniente da Salmon Arm, nella Columbia Britannica. Compare anche nella versione, per SNES (dove proviene da Saskatoon) e Wii. \u00c8 un uomo grande e poderoso, con una grossa barba bruna, una salopette e scarponi da taglialegna. \u00c8 di carattere allegro ma pigro (infatti durante gli intervalli dei round lo si vede spesso dormire) e ama molto gli abbracci, infatti il suo attacco pi\u00f9 potente: il \"Bear Hug\", che consiste in un grosso abbraccio con cui stritola il giocatore. Anche il suo nome evidenzia il suo amore per gli abbracci; infatti tradotto potrebbe suonare come \"Abbracciatore di Orsi\" o \"Orso Abbracciatore\". Dopo l'incontro riferisce a Little Mac nel gioco, per SNES: \"\u201dThis was an amazing match, Mac. A hug?\u201d\". A quanto si vede nel suo video introduttivo, nel gioco per Wii, fa un sostanzioso pranzo e si allena con un orso grizzly e uno scoiattolo. Tiene nascosto proprio quest'ultimo sotto il suo berretto, durante la Difesa del Titolo, come consigliere per le mosse. Nella versione per Wii \u00e8 doppiato da Richard Newman.\nGreat Tiger.\nPugile indiano proveniente da Mumbai. Possiede dei folti baffi e un turbante con una gemma che si illumina, durante i suoi attacchi magici. A partire nella versione per NES, infatti, dimostra di possedere strani poteri illusori come scomparire e riapparire, levitare in aria e creare illusioni di s\u00e9 stesso. Ci\u00f2 vale anche per il suo attacco pi\u00f9 potente: la \"Mirage Dance\"; si tratta nel scomparire e riapparire, continuamente girando per il ring sferrando diretti molto veloci; questa mossa \u00e8 micidiale per chi non sa come pararla. Viene spesso definito una \"fontana di stelle\", e se il giocatore sa dove e quando colpire non gli mancher\u00e0 mai una stella. Inoltre Doc Louis, nel gioco per NES, informa Mac che il padre di Great Tiger era un grande illusionista, in India e ha insegnato le sue abilit\u00e0 al figlio. Senza il turbante, si vedono i suoi capelli, che assomigliano a quelli di una donna. Riappare nella versione per Wii, dove \u00e8 doppiato da Semit Seru.\nDon Flamenco.\nPugile spagnolo proveniente da Madrid. Nella versione NES non \u00e8 molto forte, ed per un giocatore normale \u00e8 abbastanza semplice da battere; inoltre lo si affronta due volte: la prima nel Circuito Maggiore, la seconda nel Circuito Mondiale. Attacca con soprattutto con montanti e spesso provoca il giocatore. Nella versione per Wii \u00e8 molto pi\u00f9 forte, ed \u00e8 il Campione del Circuito Maggiore. Il suo attacco pi\u00f9 potente: la \"Rose Flurry\"; che consiste in una serie di ganci molto veloci che vengono sferrati dopo che batte le mani contando i colpi da sferrare. Inoltre porta il parrucchino e si infuria molto se lo perde durante il combattimento, diventando molto pi\u00f9 veloce. Don Flamenco \u00e8 innamorato di una ragazza: \"Carmen\"; ci\u00f2 lo si nota in molte occasioni: quando scaglia il suo montante o va al tappeto, pronuncia le frasi: \"\"Carmen mi amor\" e \"Ohi mi Carmen\". Nel suo video di introduzione si vede che dona una rosa a una ragazza (probabilmente Carmen) e si scopre che \u00e8 un torero. Il suo tema musicale prima dell'incontro \u00e8 l'ouverture della Carmen di Bizet. Nella versione per Wii \u00e8 doppiato da Juan Amador Pulido.\nAvversari del World Circuit.\nAran Ryan.\nPugile irlandese, proveniente da Dublino. In Super Punch Out, dimostra lievi scorrettezze, in quanto tenter\u00e0 di strangolarvi dopo avergli tirato, un Super pugno. Non molto approfondito come personaggio, lo \u00e8 per\u00f2 in Punch Out per Wii, dove \u00e8 completamente pazzo, e imbroglia continuamente. Infatti, qui, tenta spesso di colpire di testa o di gomito e si tiene sempre lontano dal nemico. Inoltre si pensa che possa essere masochista, visto che sembra godere ogni volta che Little Mac lo colpisce e nelle sue frasi dell'intervallo del round dice: \"Keep hittin' me, I love it!\u201d (\u201dColpiscimi, lo adoro!\u201d) e \"\u201dFighting's like breathin', Mac!\u201d (\u201dCombattere \u00e8 come respirare, Mac!\u201d). Crede anche nella fortuna: ogni volta che viene messo al tappeto si rialza al sette, ha un quadrifoglio sui calzoncini, quando viene colpito pu\u00f2 essere colpito sette volte e d\u00e0 sette possibilit\u00e0 di stelle. Durante la Difesa del Titolo utilizza un'arma costituita da una corda legata attorno a un guanto da boxe, al cui interno si trova un ferro di cavallo, che usa per effettuare i suoi attacchi pi\u00f9 potenti. Nella versione per Wii \u00e8 doppiato da Stephen Webster.\nSoda Popinski.\nPugile russo proveniente da Mosca. Nel secondo gioco arcade si chiamava: Vodka Drunkenski; poich\u00e9 sembrava un nome razzista, a partire dal gioco per NES, il suo nome fu cambiato in \"Soda Popinski\". In ogni caso, soprattutto nel gioco per Wii, viene mostrato come un accanito bevitore. I suoi attacchi, consistono prevalentemente in ganci sferrati da destra e in potenti montanti. Durante il suo scontro nel gioco per Wii, quando viene messo al tappeto, estrae la sua bottiglia, dalla quale uscir\u00e0 solo una goccia, in grado di ricaricare parte della sua energia e la sua pelle diventa rosso scottante. Nel suo video introduttivo, prima della Difesa del Titolo, si scopre che \u00e8 stato geneticamente modificato da alcuni scienziati russi, una bibita modificata in grado di donargli maggiore forza, ma che lo rende pi\u00f9 vulnerabile, che usa proprio durante il suo incontro (chiaro omaggio a Ivan Drago). \u00c8 il pugile pi\u00f9 alto di tutta la serie essendo alto 220 centimetri. Il suo tema musicale prima dell'incontro \u00e8 \"Il Barcaiolo del Volga\", una canzone popolare russa. A dispetto delle sue dimensioni \u00e8 una persona bonaria e socievole amante delle feste. Nella versione per Wii \u00e8 doppiato da Ihor Mota.\nBald Bull.\nPugile turco proveniente da Istanbul. Non troppo alto, \u00e8 comunque molto muscoloso. Il suo attacco pi\u00f9 potente \u00e8 il \"Bull Charge,\" che consiste nell'indietreggiare e iniziare a caricare per poi fiondarsi rapidamente su Mac e metterlo a terra, con un micidiale montante. Questo attacco pu\u00f2 ritorcersi contro di lui se viene colpito allo stomaco nel momento giusto. A partire dal gioco per NES annuncia i suoi diretti ruotando i pugni e, proprio qui, lo si affronta per due volte: la prima come campione del Circuito Maggiore, la seconda nel Circuito Mondiale, in cui \u00e8 necessario eseguire un Pugno Stella, per mandarlo al tappeto. Nella versione per Wii, come si vede nel suo video, viene perseguitato da fotografi e giornalisti, cosa che detesta e che lo fa infuriare; inoltre durante la Difesa del Titolo, se esaurisce la sua energia, non va al tappeto istantaneamente, ma conserva un po' di vita ed \u00e8 necessario sferrargli un Pugno Stella per sconfiggerlo. Nella versione per Wii \u00e8 doppiato da Erse Yagan.\nDurante un incontro contro Bald Bull, fra un round e l'altro, Doc Louis consiglia a Mac, che, qualora non dovesse riuscire a sconfiggerlo in un incontro di box, pu\u00f2 provare a sconfiggerlo a braccio di ferro. Difatti, Bald Bull compare, mascherato e col nome di: Mask X, come un avversario da sconfiggere nel gioco Arm Wrestling.\nSuper Macho Man.\nPugile statunitense proveniente da Hollywood e presenza fissa nella serie insieme a Mr Sandman, \u00e8 il campione incontrastato di Super Punch Out per arcade e nel gioco per NES. Appare anche nei giochi per SNES (in cui \u00e8 il campione del, Circuito Mondiale) e per Wii, dove perder\u00e0 il titolo di campione, a causa di Mr. Sandman. \u00c8 un uomo abbronzato col fisico di un culturista. Nonostante sia abbastanza giovane, ha gi\u00e0 i capelli grigi. Stranamente, nella versione NES, il suo sprite durante l'incontro: porta i capelli neri e non grigi e la sua pelle non \u00e8 abbronzata. Agile, potente e veloce, possiede tutte le caratteristiche necessarie per essere un ottimo pugile: i suoi attacchi si basano sugli allenamenti dei culturisti per sviluppare la muscolatura e il suo pi\u00f9 potente \u00e8 il \"Super Spin Punch\"; una serie di pugni, che variano da 2 a 10, sferrati girando su s\u00e9 stesso e molto difficili da schivare. Nella versione per Wii \u00e8 un divo di Hollywood, un'icona sexy, ricchissimo e famosissimo, destinato per\u00f2 a perdere tutto dopo che verr\u00e0 sconfitto da Little Mac. Nella versione per Wii \u00e8 doppiato da James Monroe Iglehart.\nMr. Sandman.\nPugile statunitense proveniente da Filadelfia. \u00c8 il campione indiscusso in Punch Out per arcade e in quello per Wii; in quest'ultimo titolo \u00e8 diventato il campione battendo Super Macho Man, facendolo addirittura addormentare. Tuttavia, per il NES, e, in per SNES (in cui \u00e8 il campione del Circuito Maggiore), non \u00e8 il campione assoluto ma \u00e8 comunque molto forte e veloce. Il suo attacco pi\u00f9 potente \u00e8 il \"Dreamland Express\", che consiste in una serie di tre montanti potentissimi, veloci e difficili da schivare. \u00c8 ispirato al pugile Joe Frazier, con cui condivide la provenienza, l'aspetto fisico e lo stile di lotta, ma ha anche lo stesso record di vittorie di Muhammad Al\u00ec (31-0). Il suo nome \u00e8 un riferimento all'Omino del sonno, in inglese, \"Sandman\", poich\u00e9 addormenta gli avversari nel momento in cui li manda KO, come visto nel suo video introduttivo. \u00c8 l'avversario pi\u00f9 amato dai fan della serie. Nella versione per Wii \u00e8 doppiato da Riley Inge, lo stesso doppiatore di Doc Louis.\nPugile segreto.\nDonkey Kong.\nImponente gorilla dal pelo marrone e proveniente dall'immaginaria DK Island, \u00e8 uno dei personaggi mascotte della Nintendo (infatti qui viene soprannominato Lord dei Videogames), ed \u00e8 il boss pi\u00f9 forte del gioco. Appare nella modalit\u00e0 Ultima Sfida e, a differenza degli altri pugili, non ha un video introduttivo all'inizio del suo incontro. Essendo un gorilla, \u00e8 molto forte e agile e in questo gioco, oltre la sua iconica cravatta rossa, indossa anche enormi guantoni da boxe col suo logo; inoltre il suo carattere \u00e8 molto pi\u00f9 giocherellone e infantile rispetto agli altri suoi titoli. La maggior parte delle sue mosse consistono in bluff, tuttavia usa anche due potenti attacchi: due pugni sferrati oscillando le braccia e un salto dalle corde del ring che termina in un colpo a due pugni. Una volta che \u00e8 stato mandato al tappeto due volte, sar\u00e0 in grado di concatenare tutti i suoi attacchi, creando combo molto potenti e pu\u00f2 attaccare fino a cinque volte di seguito, in un singolo turno. I suoi versi vengono doppiati da Takashi Nagasako.\nAltri pugili.\nKid Quick.\nPugile statunitense e allievo di Mr Sandman. Come dice il suo nome \u00e8 molto rapido (\u00e8 infatti il pugile pi\u00f9 veloce della serie) ma manca di resistenza e si stanca molto facilmente. \nPizza Pasta.\nPugile italiano proveniente da Napoli. Nei suoi incontri sta molto vicino all'avversario e per questo Doc Louis lo definisce pi\u00f9 appiccicoso di uno stracchino. \nPiston Hurricane.\nPugile Cubano proveniente da L'Avana, in passato la sua casa venne distrutta da un uragano.\nBob Charlie.\nPugile giamaicano, \u00e8 un omaggio a Bob Marley. Quando si rialza l'arbitro conter\u00e0 lo stesso fino a dieci perch\u00e9 cadr\u00e0 subito dopo.\nDragon Chan.\nPugile cinese proveniente da Pechino, \u00e8 il primo a rompere le regole infatti ogni tanto non esita a tirare calci. Il suo nome \u00e8 un omaggio a Jackie Chan.\nHoy Quarlow.\nAltro pugile cinese, anche lui rompe le regole in quanto usa un bastone. A dispetto dall'et\u00e0 (\u00e8 il pugile pi\u00f9 anziano della serie avendo 123 anni) \u00e8 un osso duro.\nGabby Jay.\nPugile francese e allievo di Glass Joe col quale condivide le iniziali e il record di sconfitte.\nMasked Muscle.\nPugile messicano, \u00e8 alto e muscoloso e indossa una maschera. Anche lui rompe le regole cercando di soffiare in faccia all\u2019avversario un qualche genere di sostanza psicotropa per metterlo fuori combattimento anche se pi\u00f9 volte sostiene di non barare; \u00e8 un omaggio ai luchador messicani.\nMad Clown.\nPugile italiano il cui aspetto \u00e8 stato ricavato da un modello inutilizzato di Bear Hugger. Grosso e imponente, in passato aveva una voce da usignolo e per questo cerc\u00f2 di diventare un tenore (suo pi\u00f9 grande sogno) ma quando la sua voce cambi\u00f2 diventando pi\u00f9 profonda inizi\u00f2 a smettere di parlare per vergogna. \u00c8 infatti l'unico che, se colpito, non dice nulla.\nHeike Kagero.\nPugile giapponese proveniente da Osaka. \u00c8 molto effeminato come dimostrano i suoi guantoni fucsia, il suo trucco e i suoi lunghi capelli bianchi che non esita a usare come arma.\nNarcis Prince.\nPugile inglese proveniente da Londra. \u00c8 narcisista e se lo si colpisce in faccia si arrabbia molto.\nRick Bruiser.\nPugile statunitense e fratello gemello di Nick Bruiser. Vede il mondo del pugilato come uno scherzo e sottovaluta sempre gli avversari, anche quelli pi\u00f9 forti. Quando sar\u00e0 sconfitto suo fratello lo rimproverer\u00e0 dicendo che ancora una volta si \u00e8 sopravvalutato.\nNick Bruiser.\nPugile statunitense e fratello gemello di Rick Bruiser. A differenza sua prende molto pi\u00f9 seriamente il pugilato e non sottovaluta mai gli avversari, neanche quelli pi\u00f9 deboli. \u00c8 inoltre molto severo con s\u00e9 stesso in quanto dopo aver perso non se lo perdona."}
{"id": "2392063", "revid": "36426", "url": "https://it.wikipedia.org/wiki?curid=2392063", "title": "Lastra tombale di Giovanni Crivelli", "text": ""}
{"id": "2392064", "revid": "24272250", "url": "https://it.wikipedia.org/wiki?curid=2392064", "title": "Rou (pesce)", "text": ""}
{"id": "2392066", "revid": "339392", "url": "https://it.wikipedia.org/wiki?curid=2392066", "title": "Irene Angelo di Grecia", "text": ""}
{"id": "2392069", "revid": "36426", "url": "https://it.wikipedia.org/wiki?curid=2392069", "title": "Cantorie", "text": ""}
{"id": "2392070", "revid": "131358", "url": "https://it.wikipedia.org/wiki?curid=2392070", "title": "Le Mans UC72", "text": ""}
{"id": "2392076", "revid": "1305772", "url": "https://it.wikipedia.org/wiki?curid=2392076", "title": "Maestro Gaio", "text": "Maestro Gaio pu\u00f2 riferirsi a diverse persone:"}
{"id": "2392078", "revid": "647919", "url": "https://it.wikipedia.org/wiki?curid=2392078", "title": "Mike Tyson's Punch-Out!!", "text": ""}
{"id": "2392082", "revid": "1305772", "url": "https://it.wikipedia.org/wiki?curid=2392082", "title": "Skyscraper", "text": "Skyscraper (grattacielo in lingua inglese) pu\u00f2 riferirsi a:"}
{"id": "2392087", "revid": "287204", "url": "https://it.wikipedia.org/wiki?curid=2392087", "title": "Cucchi", "text": ""}
{"id": "2392093", "revid": "682087", "url": "https://it.wikipedia.org/wiki?curid=2392093", "title": "Capillari sinusoidi", "text": ""}
{"id": "2392099", "revid": "1305772", "url": "https://it.wikipedia.org/wiki?curid=2392099", "title": "Joyride", "text": ""}
{"id": "2392100", "revid": "339392", "url": "https://it.wikipedia.org/wiki?curid=2392100", "title": "AT-13", "text": ""}
{"id": "2392103", "revid": "339392", "url": "https://it.wikipedia.org/wiki?curid=2392103", "title": "Sinusoidi", "text": ""}
{"id": "2392104", "revid": "287204", "url": "https://it.wikipedia.org/wiki?curid=2392104", "title": "Joyride (album)", "text": ""}
{"id": "2392105", "revid": "125742405", "url": "https://it.wikipedia.org/wiki?curid=2392105", "title": "Look Sharp!", "text": ""}
{"id": "2392107", "revid": "10125", "url": "https://it.wikipedia.org/wiki?curid=2392107", "title": "Muscolo obliquo interno addominale", "text": ""}
